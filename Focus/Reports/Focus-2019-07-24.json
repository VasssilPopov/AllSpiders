{"url": "http://www.focus-news.net/news/2019/07/24/2683643/predstoyashti-mezhdunarodni-sabitiya-za-25-yuli-agentsiya-fokus.html", "text": "Втори вот за формиране на правителство на социалиста Педро Санчес \r\n*** \r\n \r\n  Новоизбраният председател на ЕК Урсула фон дер Лайен е на посещение в Полша.  \r\n*** \r\n \r\n  Пресконференция на Европейската централна банка.  \r\n*** \r\n \r\n  Организиран от Лейбъристката партия митинг с искане за провеждането на общи избори.  \r\n***", "date": "2019.07.24", "title": "Предстоящи международни събития за 25 юли (Агенция \"Фокус\")"}
{"url": "http://www.focus-news.net/news/2019/07/24/2683577/sport-ungarski-tiyneydzhar-schupi-rekord-na-maykal-felps.html", "text": "Плуване: Унгарският тийнейджър Кристоф Милак счупи рекорд на Майкъл Фелпс, поставен преди 10 години, с който американецът спечели златния медал на 200 метра „бътерфлай“. 19-годишният Милак отчете време от 1:50:73 минути, което чупи рекордна на американския плувец от 1:51:51. Унгарският младеж е първият тийнейджър, спечелил златен медал след като Фелпс направи това на 18-годишна възраст през 2003 г.", "date": "2019.07.24", "title": "Спорт: Унгарски тийнейджър счупи рекорд на Майкъл Фелпс"}
{"url": "http://www.focus-news.net/news/2019/07/24/2683578/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, видимостта е добра. Това съобщиха за  Радио „Фокус“ – Бургас  от Областното пътно управление. Няма затворени пътни участъци.  \r\nНатоварен е трафикът на кръговите кръстовища на вход-изхода на Бургас. Интензивен е трафикът по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2019.07.24", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/07/24/2683574/blagoevgrad-detskata-politseyska-shkola-chast-ot-obshtinskata-lyatna-programa-v-bansko-priklyuchi-uspeshno.html", "text": "Тази година детската полицейска школа бе разделена на два етапа, като първият етап приключи на 26 юни с децата от детските градини, подготвителните групи и първи клас. Това съобщиха от пресцентъра на  Общината . Вторият етап се проведе през месец юли с децата от 2-и до 7-и клас на училищата ОУ „Св. Св. Кирил и Методий” – село Места, ОУ \"Свети Климент Охридски\" – град Добринище, СУ \"Неофит Рилски\" - Банско и Начално училище „Св. Паисий Хилендарски” – Банско. \r\nВ заниманията взеха участие над 50 деца, които редовно и с голям интерес посещаваха курса. Организираните спортни игри са близки до дейността на служителите от полицията като стрелба с пистолет, изземване на веществени доказателства, залавяне на извършители на престъпления и др.  \r\nДецата посетиха и Районната служба „Пожарна безопасност и защита на населението”, където разгледаха цялостното оборудване на пожарните коли и се запознаха с основните дейности на пожарникарите.  \r\nШколата се проведе със служители от Районното управление – Банско, инспектор Катя Чакърова и младши полицейските инспектори Петък Ергин и Ангел Юруков.  \r\nНа всички деца бяха раздадени грамоти за участие от името на кмета на Община Банско - Георги Икономов и началника на РУ - Банско - главен инспектор Иван Попов. \r\nВсички участници получиха и още един подарък за спомен - фланелки с надпис „Детска полицейска школа“.", "date": "2019.07.24", "title": "Благоевград: Детската полицейска школа част от общинската лятна програма в Банско приключи успешно"}
{"url": "http://www.focus-news.net/news/2019/07/24/2683580/24-info-makedoniya-turisti-pravyat-striptiyz-varhu-taksi-v-split.html", "text": "В страницата във Фейсбук \"Prometne zgode i nesgode\" се появи видеоклип на туристи, снимани в Сплит, предава македонското електронно издание „24 инфо“. Видеото с разголените, весели туристки с мълниеносна скорост бе споделено в социалните мрежи. \r\n \r\nМедията пише, че возейки се в такси, момичета слизат от автомобила докато той стои на червен светофар, и изпълнили музикално-сценични изпълнения за околните шофьори и всички останали минувачи. \r\n \r\n  Милослава АНГЕЛОВА", "date": "2019.07.24", "title": "24 инфо“ (Македония): Туристи правят стриптийз върху такси в Сплит"}
{"url": "http://www.focus-news.net/news/2019/07/24/2683576/volen-siderov-ataka-az-sazdadoh-koalitsiyata-obedineni-patrioti-vmro-i-nfsb-ya-razvaliha.html", "text": "Аз създадох коалицията \"Обединени патриоти\", ВМРО и НФСБ я развалиха. Това каза лидерът на \"Атака\" Волен Сидеров пред журналисти, предаде репортер на  Агенция \"Фокус\" . Във връзка с твърдението на Красимир Каракачанов, че няма коалиция \"Обединени патриоти\", Сидеров заяви, че не може да коментира думите му. \"Атака\" поискахме вие медиите да присъствате на нашата среща. Те - ВМРО и НФСБ не поискаха\", заяви още Сидеров.  \r\nНа въпрос дали има такава коалиция, Сидеров попита: \"Според вас има ли? Не виждам да има такава коалиция, която се крие от медиите и се крие да се събере и нещо да каже, което да е задкулисие. Аз не искам задкулисие, затова настоях да бъдем пред вас\", посочи още Сидеров.  \r\nСпоред него задкулисието е основен проблем не само на малката коалиция, а на цялата държава. \"Нашето желание беше да няма задкулисие, тяхното желание беше да има. След това всеки да го предаде според неговото виждане\", уточни още Сидеров. В отговор на въпрос как ще продължи да работи, Сидеров заяви, че както досега. \"Вие какво смятате, че ще си сменя ДНК-ато ли?\". \"Аз казах в момента още , в който направиха задкулисно заседание, в което решиха, че няма да бъда председател. Тук не е до моето председателство, а до погазване на споразумението между трите партии. Искахме това да обсъдим, но пред вас медиите. Още тогава те нарушиха възможността управляващата коалиция с ГЕРБ, казах ви го много добре. Тази коалиция беше поставена под въпрос, но не я поставих аз, не я посатви Чуколов, нито моите колеги от \"Атака\", а Симеонов и Каракачанов. Нека те да отговарят защо поставиха под въпрос управляващата коалиция\", обясни Сидеров. На въпрос дали напуска тази коалиция, Сидеров посочи, че те вече са я напуснали. \"Аз я създадох, те я развалиха\", допълни още Сидеров. \r\nДеница КИТАНОВА", "date": "2019.07.24", "title": "Волен Сидеров, \"Атака\":  Аз създадох коалицията \"Обединени патриоти\", ВМРО и НФСБ я развалиха"}
{"url": "http://www.focus-news.net/news/2019/07/24/2683579/volen-siderov-ataka-chakam-premierat-boyko-borisov-da-potarsi-razgovor-s-men.html", "text": "Чакам премиерът Бойко Борисов да потърси разговор с мен. Това каза лидерът на \"Атака\" Волен Сидеров пред журналисти, предаде репортер на  Агенция \"Фокус\" . На въпрос дали ще търси разговор с премиера Бойко Борисов, Сидеров отговори: \"Нека той да потърси разговор с мен\". Попитан дали е потърсил, лидерът на \"Атака\" посочи: \"Чакам го да потърси\".  \r\nВ отговор на питане дали ще напусне парламента, Сидеров попита от своя страна дали Каракачанов и Симеонов дали ще напуснат постовете си. \"Обмислям такава възможност, когато реша, ще ви уведомя\".  \r\nДеница КИТАНОВА", "date": "2019.07.24", "title": "Волен Сидеров, \"Атака\": Чакам премиерът Бойко Борисов да потърси разговор с мен"}
{"url": "http://www.focus-news.net/news/2019/07/24/2683581/predstoyashti-sabitiya-v-stranata-za-25-yuli-agentsiya-fokus.html", "text": "*** \r\n \r\nОт 9.00 часа Народното събрание ще проведе заседание.  \r\n \r\n*** \r\n \r\nOт 10.00 часа в зала „Европа“ на хотел „Рамада“ министър Десислава Танева ще открие първата дискусия с бранша за новата ОСП 2021-2027 г. \r\n \r\n*** \r\n   \r\nОт 11.30 часа в Гранитна зала на Министерския съвет Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев. \r\n \r\n*** \r\n \r\nОт 9.00 часа пред ВСС ще се състои протест. \r\n \r\n*** \r\n \r\nОт 10.00 часа ще се проведе заседание на Столичен общински съвет.  \r\n \r\n*** \r\n \r\nОт 11.00 часа на жп гарата в Искър ще бъде дадено началото на реконструкцията на гаровия комплекс. \r\n \r\n*** \r\n \r\nВ 11.00 часа в сградата на общината ще се проведе редовна пресконференция на кмета д-р Емил Караиванов.  \r\n \r\n*** \r\n \r\nОт 10.00 часа на кръстовището при ул. „Цар Симеон” и „Патриарх Евртимий“ ще се състои официална церемония по откриване на строителна площадка в рамките на проект за рехабилитация на улици в Банско и Добринище. \r\n \r\n*** \r\n \r\nОт 10.00 часа в конферентна зала на хотел „Бургас“, ще се проведе пресконференция на EVN. \r\n \r\n*** \r\n \r\nОт 11.00 часа в Община Бургас ще се проведе пресконференция по повод обявената процедура за подбор на проектни предложения № BG14MFOP001- „Преработване на продуктите от  риболов и аквакултури”. \r\n \r\n*** \r\n \r\n \r\nОт 19.00 часа в село Каменар ще се проведе тържествен концерт във връзка с празника на селото.  \r\n \r\n*** \r\n \r\nОт 17.00 часа в Етнографския музей ще бъде отбелязана 45-годишнината му.  \r\n \r\n*** \r\n   \r\nОт 9.00 часа в голяма зала на Община Велико Търново ще се проведе сесия на Великотърновски общински съвет.  \r\n \r\n*** \r\n   \r\nОт 13.00 часа в Ритуалната зала на Ректората на Националния военен университет „Васил Левски” ще се проведе среща с началника на университета – бригаден генерал доктор Пламен Богданов, на която ще бъде предоставена информация, относно завършилия прием на курсанти и студенти.  \r\n \r\n*** \r\n   \r\nОт 17.45 в парк „Марно поле“ започва „Музика в парка“ – изпълнения на Биг Бенд Велико Търново.  \r\n \r\n*** \r\n   \r\nОт 19.00 часа в Църква „Св. архангели Михаил и Гавраил“ – Арбанаси започва концерт от Международния фестивал за класическа камерна музика Arbanassi Summer Music.  \r\n \r\n*** \r\n   \r\nОт 20.00 часа в Летния театър ще се проведе концертна вечер, част от Международния фолклорен фестивал Велико Търново 2019.  \r\n \r\n*** \r\n \r\nОт 15.00 часа в заседателната зала на Общината Христо Стоичков ще даде пресконференция.  \r\n \r\n*** \r\n \r\nОт 17.00 часа в голямата зала на Бизнесинкубатора ще се проведе обществено обсъждане на проект „Перперикон - храм на боговете и дом на цивилизациите\". \r\n \r\n*** \r\n \r\nОт 10.00 часа в заседателната зала ще се проведе заседание на Общинския съвет.  \r\n \r\n*** \r\n \r\nВ 19.00 часа в СКЛАД на ул. „Екзарх Йосиф“ 1 ще се открие фотоизложба на 20 артиста от Грац и провинция Щирия, Австрия. \r\n \r\n*** \r\n \r\nОт 20.00 часа в Летния театър ще се състои концерт „Незабравимите български песни“. \r\n \r\n*** \r\n \r\nОт 18.30 часа Равда ще отбележи своя празник с концерт. \r\n \r\n*** \r\n   \r\nОт 11.00 часа в двора на Детска градина „Зорница“ ще бъде поставен символичен старт на ремонтните дейности в заведението.  \r\n \r\n*** \r\n   \r\nОт 11.00 часа юли в кафе-аперитив „Зайо-Байо“ членовете на Постоянната областна епизоотична комисия ще участват в информационна среща, организирана от Министерството на земеделието, храните и горите (МЗХГ) и Областна дирекция „Земеделие“-Разград. \r\n \r\n*** \r\n \r\nОт 21.00 часа в Античния форум ще се състои премиерата на операта „Траян в Тракия“, както и премиерата на балета „Антигона“. \r\n \r\n*** \r\n \r\nОт 10.00 часа в село Гавраилово ще бъде открит фестивалът „Златна праскова“.  \r\n \r\n*** \r\n   \r\nОт 9.00 часа в зала 363 на общината ще се проведе заседание на Общинския съвет.", "date": "2019.07.24", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2019/07/24/2683583/pregled-na-mezhdunarodnite-novini-do-1800-chasa-agentsiya-fokus.html", "text": "Последната реч на британския премиер Тереза Мей преди тя официално да сдаде властта, бе прекъсната от протестиращи.  \r\n \r\nДокато Мей четеше речта си, бе прекъсната от вик „спрете Брекзит“. Съпругът на премиера, Филип, каза шеговито, че думите не са излезли от неговата уста, а самата Мей заяви, че „отговорът на това е: не мисля!“.  \r\n \r\nВ същото време група протестиращи се опита да блокира пътя на Борис Джонсън, докато пътувал към Бъкинганския дворец за среща с кралицата, която ще му предостави мандат за формира на правителство. Въпреки техния опит обаче, лидерът на Консервативната партия влезе в резиденцията. А когато излезе, коментира телевизията, ще бъде новият министър-председател на страната.  \r\n*** \r\n \r\n  Пълномощникът на Върховната рада за правата на човека Людмила Денисова заяви, че украинските моряци, които бяха задържани от руски части в Керченския проток през ноември миналата година, скоро ще се върнат в родината си. \r\n \r\n„Постигнато е споразумение за връщането на моряците. Има и решение на Международния трибунал по морско право. В момента се оформят последните документи и смятам, че скоро ще посрещнем нашите моряци у дома“, заяви Денисова за украинска телевизия.  \r\n \r\nАдвокатът на украинския гражданин Николай Полозов, който е един от задържаните, обаче заяви, че няма такава информация. „Знам, че се водят политически преговори, но на какъв стадий са те или каква договорка е постигната – не ми е известно“, каза юристът пред руската агенция.  \r\n \r\nУкраинските моряци се намират под арест в Москва, като им е предявено обвинение за незаконно нарушаване на границата на Русия. В средата на юли от Кремъл обявиха, че не се водят преговори за освобождаването им, макар малко по-рано от Външното министерство да бе съобщено точно обратното.  \r\n*** \r\n \r\n  Метеорологичната служба на Белгия регистрира в сряда рекордно висока температура от 38,9 градуса по Целзий. Данните идват на фона на горещата вълна, която е обхванала цяла Западна Европа, принуждавайки властите да издадат различни по степен предупреждения за опасно време в редица държави. Това е най-високата температура в Белгия от 1833 г. насам, когато е първото документирано измерване. \r\n \r\nДруг рекорд също е счупен в сряда – Холандия обяви, че са отчетени 38,8 градуса по Целзий, което е най-високата стойност от 75 години насам в страната.  \r\n \r\nМиналата седмица предупреждения за опасно топло време бяха издадени в някои американски щати, като заради високите температури в САЩ шест души загубиха живота си.  \r\n*** \r\n \r\n  САЩ официално завършиха процедурата за налагане на рекордната глоба в размер на пет милиарда долара на социалната мрежа „Фейсбук“ заради нарушение на конфиденциалността на личните данни на голям брой потребители на платформата.  \r\n \r\nФедералната търговска комисия на страната заяви, че това е най-голямата санкция наложена на компания по подобни нарушения и е една от най-големите глоби в историята на САЩ въобще.  \r\n \r\n„Въпреки повтаряните обещания към милиардите си потребители от целия свят, че ще бъде осигурен контрол върху това как техните лични данни са споделяни, „Фейсбук“ подкопа доверието на ползващите платформата“, каза Джо Саймънс, председател на комисията. Според други от Федералната комисия обаче, глобата е недостатъчно, информира още агенцията.  \r\n*** \r\n \r\n  Филип Хамънд изпълни обещанието си и подаде оставка от поста финансов министър на Великобритания, преди Борис Джонсън да влезе на „Даунинг стрийт“ №10.  \r\nПо-рано Хамънд, който е отявен противник на Брекзит без сделка заяви, че новият премиер трябва да бъде свободен да избере финансов министър „който е напълно отдаден на неговата политическа позиция“.  \r\n \r\nВ официалното си писмо до вече бившия премиер Тереза Мей, Хамънд пише, че „въпреки несигурността, създадена от наразрешения проблем Брекзит, ние успяхме да постигнем забележителен успех при възстановяването на обществените финанси и подготовката на британската икономика за предстоящите възможности“. \r\n \r\nПо-рано в сряда Тереза Мей завърши последното си парламентарно заседание, оглавено от нея в ролята й на министър-председател, след което ще бъде приета от кралицата в Бъкинганския дворец, където официално ще й представи своята оставка.  \r\n*** \r\n \r\n  САЩ и Китай ще проведат двудневни преговори в Шанхай следващата седмица в опит да сложат край на продължилата повече от година търговска война,според зказване, направено от Стивън Мнучин, американският финансов министър.  \r\n \r\nСпоред разпространеното съобщение, самият Мнучин и търговският представител на САЩ Робрът Лайтцигер ще бъдат начело на американската делегация. Това ще бъде първата подобна среща от месец май насам. \r\n \r\nМнучин изрази надеждата си за постигне на напредък по въпроса, но според него има „твърде много проблеми“, така че според него ще има поне още един кръг преговори.  \r\n*** \r\n \r\n  В последното си обръщение пред парламента след оставката си от премиерския пост, Тереза Мей обяви, че ще продължи да изпълнява задълженията си на депутат от Камарата на общините. \r\n„След изпълняване на задълженията си ще имам аудиенция при кралица Елизабет II, след това ще продължа работата си в камарата в качеството си на обикновен депутат“, поясни Мей в хода на последната си премиерска сесия.  \r\nМей обяви оставката си на 24 май, първо от поста лидер на управляващата Консервативна партия, а с избирането на нов лидер на торите и от поста министър-председател, поради невъзможността да се осъществи оттеглянето на страната от ЕС. Оставката бе предшествана от три неуспешни опити на премиера да привлече подкрепата на Камарата на общините за нейната сделка за Брекзит, постигната с Брюксел. \r\n*** \r\n \r\n  В Специализирания съд в Хага завърши изслушването на министър-председателя на Косово в оставка Рамуш Харадинай. \r\nВ изявление за медиите Харадинай каза, че е бил призован в съда като заподозрян и че се е защитавал пред прокуратурата с мълчание. \r\n„Изпълних законовото си задължение като заподозрян. Получих правни съвети да не отговарям на въпросите, които ще ме питат”, поясни Харадинай и добави, че не знае за какво точно е бил призован в съда. \r\nИзслушването в Хага бе проведено при затворени врати.  \r\nПрипомня се, че миналия петък, след като получи поканата от Специализирания съд в Хага, Харадинай напусна поста си като премиер на Косово, като заяви, че иска да се яви пред трибунала като гражданин, а не като министър-председател на най-младата държава на Балканите. \r\n*** \r\n \r\n  Трима хърватски военнослужещи са пострадали при атаката срещу превозно средство на силите на НАТО, което бе взривено в сутрешните часове на деня в афганистанската столица Кабул. \r\nСъответното обяви хърватският министър на отбраната Дамир Кръстичевич на извънредна пресконференция в Загреб.  \r\n„Според последната информация, един войник е получил тежки телесни наранявания по главата си и животът му е в опасност, другите двама имат сериозни наранявания, но са извън опасност“, поясни Кръстичевич. Единият от двамата с по-леки наранявания има рани по крака, а другият – по ръката.  \r\nБригаден генерал Кресимир Тускан представи подробности за нападението, показвайки снимки от мястото, където е взривен хърватският военен автомобил. Той е бил част от конвой, пътуващ към летището. Във всяко едно превозно средство е имало по трима военнослужещи. \r\n*** \r\n \r\n  Държавният глава на Франция Еманюел Макрон може да подкрепи разделянето на Косово. Това мнение бе изразено от журналиста на France24 Лоран Руи, който, анализирайки визитата на Макрон в Сърбия от миналата седмица, отбеляза, че френският лидер иска сериозно да разгледа въпроса за Косово. \r\nСпоред Руи в новите преговори американците ще бъдат на страната на Прищина, а интересите на сърбите ще бъдат представени от френския президент Макрон. „Това не е нищо ново. Съответното е ясно от момента, в който Вучич и Тачи обявиха публиучно идеята за демаркация, но след това въведоха мита върху сръбските стоки и всичко беше забравено. Сега въпросът е кога ще продължат преговорите”, обясни Руи. \r\nЖурналистът отбеляза също, че „в Сърбия идеята за демаркация е все още жива\". Освен това Франция не се е отказала от тази идея. Това показва разлика с мнението на Германия, която дори не иска да чува за подобна идея. Ето защо е важно двете страни първо да се споразумеят. За Макрон ще бъде много трудно да координира позицията си с Меркел в това отношение”, казва Руи. \r\nКоментирайки прогнозите на френския журналист, бившият сръбски външен министър Владислав Йованович отбеляза, че това е труден процес, който може да доведе до добри крайни резултати за Сърбия. Първо, необходимо е да се определи какво означава разграничение. Би било чудесно, ако това означава Косово се раздели на две основни части. „Но ако ни се предложи малка символична територия на север в замяна на признаване на независимостта, това е капитулация. Надявам се, че и други световни и европейски служители ще участват в процеса, защото често само Америка издава окончателнара присъда за Балканите“, коментира Йованович. \r\nОт своя страна, политическият анализатор Елена Вукоичич отбеляза, че Европейският съюз и Франция са под постоянен натиск от Вашингтон, когато става въпрос за Косово. „В този смисъл е необходимо да се разбере какво е предизвикало европейската „толерантност” към това квазидържавно творение (Косово), което е епицентър на престъпността на Стария континент. Логично, Европа и Франция, като една от най-силните държави в Европейския съюз, се интересуват от стабилни и проспериращи Балкани. Това, разбира се, е невъзможно с такива политици като Тачи и Харадинай, и с проекти като този за Велика Албания“, подчерта Вукоичич. \r\n*** \r\n \r\n  Европейската комисия реагира на коментарите на турския външен министър Мевлют Чавушоглу, който по-рано тази седмица заяви, че Анкара ще отмени споразумението за реадмисия на мигранти с Европейския съюз, ако Брюксел не изпълни обещанието си за безвизово пътуване за турските граждани. \r\nВ отговор на въпрос на журналист по време на брифинг в Брюксел Наташа Берто, заместник-главен говорител на Европейската комисия, заяви, че двете страни все още са ангажирани с прилагането на документа, като добави, че прилагането на сделката остава условие за либерализиране на визовия режим за турците. \r\nВ интервю за телевизията TGRT Haber в понеделник, Чавушоглу предупреди: „Няма да чакаме на вратата на ЕС. Споразумението за реадмисия и безвизовото споразумение ще бъдат приложени едновременно\". \r\n***", "date": "2019.07.24", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/07/24/2683582/vecher-severna-makedoniya-v-gartsiya-se-hodi-samo-s-chisti-ushi.html", "text": "Турист плати 130 евро, за да почисти ушите си на гръцкия остров Родос. Както Sky TV обяви, това е нов случай на \"проява на богатство в гръцкия курорт\", предава македонското електронно издание „Вечер“. Медията пише, че 78-годишени грък с финландско гражданство е потърсил медицинска помощ поради чувствителността на ушите си към морската вода, предава Радио „Фокус“ в рубриката „Балкански туристически часовник“. Лекарят изчистил ушите му за по-малко от 15 минути, а това му струвало 130 евро. \r\n \r\n : Милослава АНГЕЛОВА", "date": "2019.07.24", "title": "„Вечер: (Северна Македония): В Гърция се ходи само с чисти уши"}
{"url": "http://www.focus-news.net/news/2019/07/24/2683575/vidin-odmvr-izdirva-borislav-dimitrov-borisov-ot-oblastniya-grad-v-neizvestnost-ot-6-yuli.html", "text": "ОДМВР-Видин издирва Борислав Димитров Борисов, 58-годишен жител на областния град. Борислав Борисов е в неизвестност от 6 юли 2019 г. В този ден, около 17.00 часа, той е напуснал дома си. Това съобщиха от  ОДМВР-Видин . Бил е облечен с бели дънкови панталони и черна тениска с щампа, обут с различни обувки – тъмно синя и бяла, плетена. Мъжът се издирва по молба на близките му.  \r\nБорислав Борисов отговаря на следното описание: висок, със слабо телосложение, на видима възраст между 50 и 60 години; лице – кръгло, мургаво; очи – кафяви; плешив.  \r\nПри проведените до настоящия момент издирвателни мероприятия Борисов не е установен. Призовават се гражданите, които имат информация за издирвания мъж, да се обадят на тел. 112 или в най-близкото поделение на МВР.", "date": "2019.07.24", "title": "Видин: ОДМВР издирва Борислав Димитров Борисов от областния град, в неизвестност от 6 юли"}
{"url": "http://www.focus-news.net/news/2019/07/24/2683586/republika-makedoniya-period-na-meduzi-v-egeysko-more-preduprezhdavat-turistite.html", "text": "Забелязват се периоди на повече медузи във водите на Егейско море, предава македонското електронно издание „Република“. Туристите казват, че през последните няколко дни във водите край брега има твърде много медузи, което прави тяхната ваканция неприятна, предава Радио „Фокус“ в рубриката „Балкански туристически часовник“. Неи Пори и Паралия са някои от туристическите курорти, в които туристите се сблъскват с проблем с медузи. Наскоро момиче изпищя докато беше във водата, след това извади медуза и беше голяма, коментират туристи в социалните мрежи, цитирани от изданието. Според това, което може да се прочете от туристите в момента в Гърция, пипалата (краците) засега са чисти. \r\n \r\nГлавно медузите са концентрирани в Лептокария, Олимпийския плаж, Паралия. \r\n \r\nПревод и редакция: Милослава АНГЕЛОВА", "date": "2019.07.24", "title": "„Република“ (Македония): Период на медузи в Егейско море – предупреждават туристите"}
{"url": "http://www.focus-news.net/news/2019/07/24/2683584/d-r-miglena-petkova-regionalen-istoricheski-muzey-veliko-tarnovo-iznenadvashti-eksponati-i-doza-provokatsiya-sa-aktsentite-na-izlozhbata-muzeyat-neochakvan-otvoren-spodelen.html", "text": "Изложбата „Музеят – неочакван, отворен, споделен“ е подредена във Велико Търново. Официалното откриване на експозицията, която се представя за пръв път пред публика, е днес, каза в предаването  „Царевград Търнов – славата и величието на България“  на  Радио „Фокус“  д-р Миглена Петкова, зам.-директор на Регионален исторически музей - Велико Търново. Нестандартната композиция провокира всеки да преобърне перспективата си за музея. „Ако преди една история е илюстрирана с богатство от предмети, тази изложба показва по неочакван начин как един-единствен експонат може да разкаже много любопитни истории. Някои от тях предизвикват смях, други – гордост и любопитство,  а трети биха провокирали посетителите да оспорят представеното и да достигнат границите на собствената си толерантност. Гостите на изложбата ще изберат сами дали да следват догматичните представи за културното наследство или да погледнат на него като възможност за различен начин на интерпретация на времето и събитията“, допълни д-р Петкова. \r\n„Музеят – неочакван, отворен, споделен“ е част от програмата на Пловдив – Европейска столица на културата 2019 г., и ще бъде представена в градовете-финалисти в надпреварата за Европейска столица на културата – Велико Търново, Варна и София. \r\nЕкспозицията се намира в музей „Нова и най-нова история“ на пл. „Съединение“ №1 и ще остане в града до 10 август. Тя е реализирана от екипите на Националния военноисторически музей, Регионален исторически музей – Велико Търново и Българска национална филмотека. От музея уточняват, че изложбата може да бъде разгледана свободно със закупени билети за музеите „Възраждане и Учредително събрание“, „Затвор“ и „Сарафкина къща“. \r\nЛуиза ТРАНЧЕВА", "date": "2019.07.24", "title": "Д-р Миглена Петкова, Регионален исторически музей - Велико Търново: Изненадващи експонати и доза провокация са акцентите на изложбата „Музеят – неочакван, отворен, споделен“"}
{"url": "http://www.focus-news.net/news/2019/07/24/2683587/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта на границата със Северна Македония. Движението от и към граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.07.24", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/24/2683266/predstoyashti-sabitiya-v-stranata-za-24-yuli-agentsiya-fokus.html", "text": "*** \r\n \r\nОт 09.00 часа ще се проведе заседание на НС. \r\n \r\n \r\n*** \r\n \r\nОт 10.00 ще се проведе заседание на Министерски съвет. \r\n \r\n \r\n*** \r\n \r\n \r\nОт 10.00 ч. в сградата на Централно управление на Българската агенция по безопасност на храните, ще се проведе брифинг, на който представители на БАБХ ще представят актуална информация във връзка с усложнената епизоотична обстановка в страната по отношение на заболяването Африканска чума по свинете (АЧС). \r\n \r\n \r\n*** \r\n \r\nОт 8.00 до 9.00 на входа на кв. „Абдовица“ пред моста на река Искър ще се проведе протест. \r\n \r\n \r\n*** \r\n \r\nОт 18.00 ч. на „Дондуков“-2 президентът Румен Радев ще направи изявление по повод ветото върху закона за ратифициране на договорите, свързани със самолети F-16 Block 70. \r\n \r\n \r\n*** \r\n \r\nОт 11.00 часа в Националния пресклуб на БТА ще се проведе пресконференция на тема: „Бездействието на ДФ „Земеделие” при изплащане на извършени доставки по схема „Училищен плод” и „Училищно мляко” за учебната 2018/2019 г.“. \r\n \r\n \r\n*** \r\n \r\nОт 11.30 часа в Пресклуб България ще бъде дадена пресконференция от Управителния съвет на Българската федерация по колоездене \r\n \r\n \r\n \r\n \r\n \r\n*** \r\n \r\nОт 17.00 ч. в Двореца, пл. „Княз Александър І“, ще се състои представянето на книгата \"Добри Добрев (1898 - 1973)\", автор доц. д-р Ружа Маринска. \r\n \r\n \r\n*** \r\n \r\nОт 18:00 ч. в Клуб на фоторепортера ще се състои фотоизложбата на известния украински фотограф, военен фотокореспондент Олександър Клименко. \r\n \r\n \r\n*** \r\n \r\nВ Банско ще се проведе инициативата „Лятна филмомания под звездите“. \r\n \r\n \r\n \r\n*** \r\n \r\nОт 11.00 до 13.00 ч. децата от града ще получават поредна възможност да се научат как сами да направят видеоигра, как да нарисуват и анимират атрактивни персонажи, които да са нейните главни герои. \r\n \r\n \r\n*** \r\n \r\nОт 18.30 часа в галерия „Ларго“ ще бъде открита изложба – живопис “Къде отиват мечтите” на пловдивския художник Александър Димитров. Среща на медиите с автора на 24 юли от 12.30 часа в галерията на ул. Хан Крум №8. \r\n \r\n \r\n*** \r\n \r\nОт 17.30 ч. в Музей „Нова и най-нова история“ на пл. „Съединение“ 1 във Велико Търново ще бъде открита изложбата „Музеят – неочакван, отворен, споделен“. \r\n \r\n \r\n*** \r\n \r\nОт 10.00 ч. край село Оногур, община Тервел, ще започне пресконференция за археологическите разкопки там с участието на доброволци от няколко страни. \r\n \r\n \r\n*** \r\n \r\nОт 11.00 ч. в зала \"Плевен\" на Областната администрация. Лектори и научни работници ще участват в заседанието в рамките на информационната кампания за африканската чума по свинете. \r\n \r\n \r\n*** \r\n \r\nОт 10:00 ч. в хотел „Рамада“-Пловдив Тримонциум, в Конферентна зала Тракия, етаж 5, ще се проведе пресконференция на EVN България. \r\n \r\n \r\n*** \r\n \r\nОт 11.00 ч. в Зала 1 на Областна администрация ще се проведе заседаниена Междуведомствената епизоотична комисия във връзка с африканската чума по свинете. \r\n \r\n \r\n*** \r\n \r\nОт 10.00 до 12.30 ч. в Детски отдел на библиотека „Родина“, ул. „Българско опълчение“ 69, ще гостуват „Зелени Балкани“.  \r\n \r\n*** \r\n \r\nОт 11.00 часа в зала 2 на втория етаж на Областна администрация ще се състои разширено заседание на Областната епизоотична комисия. Ще бъдат обсъждани превантивни мерки за ограничаване на разпространението на болестта африканска чума по свинете. \r\n \r\n*** \r\n \r\nОт 11.00 часа в зала 2 на Община Стара Загора ще се проведе пресконференция по повод предстоящата премиера и Международния фестивал Пиеро 2019. \r\n \r\n*** \r\n   \r\nОт 10.00 до 17.00 часа на алеята от площад „Свобода“ към Драматичния театър ще се извършват безплатни скринингови изследвания за хепатит В и C.  \r\n*** \r\n   \r\nОт 11.00 часа служителите на БКС, децата, обучаващи се в Образователна школа \"Усмивки\" и техните учители и родители, заедно ще почистят  детската площадка в района на Дома на науката и техниката.   \r\n \r\n \r\n*** \r\n \r\nОт 10.00 ч. в Националния пресклуб на БТА ще се състои пресконференция на КНСБ на тема: \"Заплашва ли човешки животи сивата икономика в България?\". \r\n \r\n \r\n*** \r\n \r\nОт 10:30 ч. в РДПБЗН- Шумен ще се проведе среща с пожарникари, върнали се от световно състезание в Швейцария. \r\n \r\n*** \r\n \r\nОт 11.00 часа в зала 2 на Областна администрация Шумен ще се състои заседание на Областната епизоотична комисия.-", "date": "2019.07.24", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2019/07/24/2683269/zoran-zaev-ne-makedontsite-prisvoyavaha-chuzhda-istoriya-a-gruevski-i-negovata-ideologicheska-mashinariya.html", "text": "Не македонците присвояваха чужда история, а само (бившият премиер Никола) Груевски и неговия политически елит и послушници квазиексперти, които тръгнаха в медийна офанзива, за да оправдаят инженеринга на идентичността“, написа македонският премиер Зоран Заев във „Фейсбук“ след реакциите в страната спрямо интервюто му за гръцката телевизия „Алфа“, пише македонското издание  \"Вечер\" . \r\nВ статуса си министър-председателят казва, че той от дълго време е говорил за злоупотребата с историята с политически цели, а именно това е направил и пред гръцката телевизия „Алфа“, на която е отговарял за вредните политики на национализъм и антиквизация в миналото. \r\n„Не може да бъде клеймен за нещо, което не аз, а Груевски и неговата идеологическа машинария го правиха в продължение на 10-11 години“, подчертава Заев и добавя, че пропагандата на бившия премиер е провела инженеринг на идентичността, за да насадят нещо, което не е природна, нито същинска част от македонския национален корен. \r\n„Проведоха масивна и масова културоложка операция, наречена антиквизация… с което ни скараха с всичките ни съседи. Те успяха да ни държат в изолация цяло десетилетие. И докато те управляваха и насърчаваха дебатите, за това кои сме и какви сме, ни хвърлиха в изолация и хвърлиха нашите приоритети – ЕС и НАТО – в тъмните мазета. Те блокираха целия процес. \r\nИ докато го правеха, зад тази димна завеса, те извършиха всички грабежи и политически престъпления, за които сега са изправени пред правосъдието. \r\nВложих цялата си политическа сила, за да реша въпросите за бъдещето на идните поколения. \r\nНашата страна и нашия народ се справиха с антиквизацията и аз ще продължа да говоря публично за необходимостта от мир и сътрудничество на Балканите, но и за моментите от общата история, които обединяват и свързват народите“, казва Заев. \r\n \r\nПревод и редакция:", "date": "2019.07.24", "title": "Зоран Заев: Не македонците присвояваха чужда история, а Груевски и неговата идеологическа машинария"}
{"url": "http://www.focus-news.net/news/2019/07/24/2683267/pregled-na-osnovnite-temi-v-svetovniya-pechat-agentsiya-fokus.html", "text": "Перспективите преди китайската икономика, евентуалната смяна на Джон Болтън и динамиката на отношенията между САЩ и Турция са сред темите на световния печат \r\n*** \r\n \r\n  За първи път повече китайски компании влизат в списъка 500-те най-големи фирми в света на списание Fortune за годината, отколкото американски, пише китайското издание  South China Morning Post . \r\nОбщо 129 компании, включително 10 от Тайван, бяха класирани сред най-големите фирми в света по оперативни приходи, според класация, публикувана в понеделник. Техният брой се е увеличил от 120 миналата година, докато броят им за САЩ е спаднал от 126 миналата година до 121 тази година. \r\n„С изключение на Тайван, 119 компании от континентален Китай и Хонконг са стигнали до класацията, почти колкото САЩ. Това е историческа промяна“, се казва в коментар на списанието. \r\nТри държавни предприятия - Sinopec Group, China National Petroleum и State Grid - бяха сред първите пет компании през тази година. Американският търговски гигант Walmart запази първото място за шеста поредна година, а Saudi Aramco зае петото място. \r\nКитайските компании също представляват 13 от общо 25 нови участници в списъка. Gree Electric Appliances и Xiaomi Corporation са сред най-големите нови участници, докато Country Garden, най-големият китайски разработчик по продажби, е най-бързият катерач в световен мащаб. \r\nПо отношение на рентабилността, Saudi Aramco изпревари Apple като най-печелившата компания в света. Купертино, калифорнийският електронен гигант и Индустриалната и търговска банка на Китай, най-големият кредитор в страната, бяха близо. \r\nБанковият сектор доминираше китайските компании в списъка, като съставляваше 47,5% от всички печалби на китайските компании. „Големите четири” държавни банки, включително ICBC, доминираха китайските компании в списъка. \r\nКитайските компании обаче се представят по-слабо, когато става въпрос за рентабилност. Те регистрираха средно нетни маржове от 5.3%, изоставайки от 7.7%, регистрирани от американските компании, както и средната глобална стойност от 6.6%. Средната им нетна възвръщаемост на собствения капитал е 9.9%, при 15% за американските фирми и 12.1% в световен мащаб. \r\n„Ако не броим печалбата на банковия сектор, средната годишна печалба на останалите китайски фирми е 1,9 млрд. долара. Същата цифра за САЩ е близо три пъти [по-висока]“, казва Уанг Жиле, редактор на класацията Fortune Global 500. \r\nТой посочва също, че китайските компании също изостават по отношение на интернационализацията, тъй като не са успели да пожънат значителни приходи извън Китай. \r\n*** \r\n \r\n  Проблемите на Доналд Тръмп със съветника по националната сигурност Джон Болтън може да доведат до отстраняването на последния, твърдят източници, близки до Белия дом, цитирани от американското издание  Washington Examiner .  \r\nНяколко от тях също така потвърдиха, че кандидати за наследници на Болтън не липсват, като например пенсионираният полковник Дъглас Макгрегър и Рики Уодъл, асистент на председателя на Комитета на началниците на щабове. Макгрегър наскоро разговаря с Тръмп, макар да не е сигурно каква е била темата на дискусията им.  \r\n„Със сигурност е ясно за всеки, който познава методите на президента, че времето на Болтън изтича. Единственото неясно е дали му остават още няколко седмици или няколко месеца“, потвърди пред Washington Examiner един от източниците на изданието, бивш служител в Белия дом.  \r\nДруг бивш сътрудник на американското правителство пък добави, че има информация за това, че на Тръмп му е „писнало от Болтън“. Източниците на вестника добавят и че Тръмп вече със сигурност обмисля и други опции за свой съветник и „биха били изненадани ако президентът не поиска оставката на Болтън“. Агресивната политика на съветника спрямо враговете на САЩ е една от причините за недоволството на държавния глава, който редовно се шегува, че помощникът му „би се зарадвал на война където и да е“. Болтън подкрепи и провален опит за преврат във Венецуела, а миналата седмица президентът публично изказа несъгласието си с опитите му за смяна на режима в Иран и благослови искането на „сенатора-гълъб“ Ранд Пол да бъде назначен за емисар. \r\nМеждувременно Макгрегър, който често гостува във Fox News, e доста по-склонен да се придържа към политическия курс на Тръмп. Той неведнъж е изразявал съмнения за ползата от интервенциите в Афганистан, Ирак и Сирия. Освен това той беше командир в танковата битка по време на войната в Залива, за която бившият съветник по национална сигурност Хърбърт Макмастър бе удостоен със „Сребърна звезда“.  \r\nУодъл, бивш заместник-помощник по национална сигурност при Макмастър, от друга страна, би бил по-конвенционален избор. Той е любимец на министъра на външните работи Майк Помпео, с който Болтън си съперничеше по международните въпроси.  \r\nИ двамата потенциални кандидати отказаха коментар по темата. \r\nПроблем за все още действащия съветник на Тръмп са търканията му с началника на щаба на Белия дом Мик Мулвани. The Washington Post написа този месец, че Болтън и Мулвани „почти не си говорят“ и че Мулвани е назначил заместник, Роб Блеър, който „редовно влиза в конфликти“ със съюзниците на Болтън. \r\nИзточник, близък до Мулвани, потвърди пред Washington Examiner, че и последният се  опитва да отстрани Джон Болтън от поста му, макар той самия да отрече това, когато беше запитан от американския вестник.  \r\nВъпреки това някои източници от Белия дом продължават да твърдят, че Болтън е на сигурно, поне засега. Един от тях твърди, че би било доста изненадващо ако Тръмп активно търси кандидати за поста му, а друг добавя, че макар и президента да е обмислял да замени Болтън, това няма да се случи поне до изборите през 2020-та година. \r\nБелия дом отказа коментар по темата. \r\n*** \r\n \r\n  Как отношенията между Анкара и Вашингтон стигнаха до сегашното си състояние? Наясно сме с причините Турция да закупи руските ракетно-зенитни системи С-400. Това е политика, с крайна дата 2030 година, която цели турската военна индустрия да стои на крака, без чужда зависимост. Политика, която се стреми към съвместна продукция, а не превръщането на индустрията в пазар, която се застъпва за производството, а не за консуматорството, пише турският консервативен ежедневник  Yeni Safak  в коментар, представен без редакторска намеса. \r\nЕдна от най-важните клаузи в сделката за системите С-400 е одобрението на Москва за съвместно производство.  \r\nНаскоро попитахме президента Ердоган на връщане от Сараево дали са възникнали проблеми в това отношение.  \r\n„Няма никакви проблеми свързани със съвместната ни работа с Русия. Откакто започнаха преговорите с президента на Руската Федерация Владимир Путин, обсъждаме активно темата. С Божия помощ проекта ще започне скоро. Всички върви гладко“, отговори Ердоган. \r\nПроблема има и други измерения, разбира се, и те са свързани с нарушаването на дългогодишната политика за установяване на независима отбранителна индустрия.  \r\nТова, за което говорим е факта, че от 2013 година отношенията между Турция и САЩ са негативно повлияни от американската политика, насочена към това да изолира и да накаже Турция в собствените й граници. Тази политика е основен фактор за решението на Анкара да се обърне към Русия и да закупи от нея системите. \r\nВсеки вече знае, че от 2013 година процеса на постоянното „размахване на моркова“ пред Турция и формирането на терористичния коридор на „Работническата партия на Кюрдистан“ (ПКК) са част от плана да се измести проекта „Рожава“и в Турция.  \r\nОсвен това, въпреки че отговорниците за опита за преврат от 15-ти юли бяха напълно разкрити, ние все още трябва да преговаряме със САЩ, които не са приели нито едно турско искане в този контекст и които продължават да питат дали не сме инсценирали сами преврата.  \r\nНяма съмнение в това, че дълбокото усещане на недоверие, до което тези афери доведоха са оказали влияние на целия процес, свързан със системите С-400.  \r\nНа 7 ноември 2016, когато реакциите срещу САЩ стигнаха до пика си, президентът Ердоган изрече един анекдот. \r\nПреди много време в един град живеел един завистлив скъперник. Той много се карал със своя съсед заради темперамента си.  \r\nПроблема бил толкова голям, че кмета на града чул за дрязгата им. Един ден, кмета привикал мъжа и му предложил сделка: „Можеш да искаш от мен всичко и аз ще ти го дам. Но имам едно условие – ще дам на съседа ти двойно повече от същото нещо.“ Скъперникът помислил за малко и рекъл: „Искам да ми извадиш едното око“. Когато кмета го попитал защо, той казал: „За да избодеш и двете очи на съседа ми“.  \r\nТогава Ердоган свърза тази приказка с американската политика спрямо Турция.  \r\nКорпоративната политика на САЩ да накаже едностранно Анкара, започнала през 2013 продължаваше през последните шест години, а Вашингтон се държеше сякаш нищо не се случва. Две седмици след като Ердоган разказа тази притча, Тръмп беше избран за президент на САЩ, но въпреки неговите по-мек подход, нямаше сигнали за това да се е отказал изцяло от тази политика.  \r\nАмериканските медии са пълни с експерти, които заплашват страната с думи като „Да изгоним Турция от НАТО“ и „Да ги накажем по начин, който никога няма да забравят“. Тези изявления са само потвърждение на идеята на САЩ, че те могат да правят каквото си поискат, а Анкара трябва тихо да се подчинява.  \r\nВсе пак има и други експерти, които препоръчват по-внимателен подход. Но това, което те казват е „Да изчакаме Ердоган да си тръгне и тогава да оправим отношенията си с тях“. Това, което тези изявления също означават е „Не можем да контролираме Турция заради Ердоган. Да го изчакаме първо да си тръгне“.  \r\nГоворителят на турското президентство Ибрахим Калън наскоро разговаря с американския съветник по националната сигурност Джон Болтън. Калън го предупреди, че отношенията между Анкара и Вашингтон не могат да продължат с едностранно налагане на политиката на САЩ.  \r\nПрез последните шест години политиката на САЩ спрямо Турция се води на основата на едностранно налагане на тяхната воля. \r\nВярно, тази политика може и да датира отпреди 2013, но тогава тя не беше толкова просташка. Изглежда, че освен ако САЩ не се откажат от подхода си скоро, отношенията между тях и Турция ще продължат да са непостоянни.", "date": "2019.07.24", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/24/2683268/reuters-evropeyskite-strani-se-razbraha-za-nov-mehanizam-za-migrantskiya-potok.html", "text": "Четиринадесет страни от Европейския съюз са се договорили за нов „механизъм на солидарниост“ за прием на мигранти, твърди Еманюел Макрон, цитиран от  Reuters . \r\nМинистрите на външните и вътрешните работи на страните от ЕС се срещнаха по-рано в Париж за да обсъдят имиграционните проблеми и въпросите по сигурността на Съюза, което е продължение на срещата им във Финландия от миналата седмица.  \r\n„В заключение на разговора от тази сутрин, можем да кажем, че на този етап 14 държави членки са изразили одобрение за френско-германския документ“  - Макрон каза пред журналисти. \r\nФренският президент не издаде специфики около договореностите, но увери, че новата инициатива ще бъде „бърза“ и „автоматична“. \r\nИзточник, близък до френското президентство заяви пред Reuters, че заедно с Франция и Германия, договорът е подписан и от Финландия, Люксембург, Португалия, Литва, Хърватия и Ирландия.  \r\nИталианският министър на вътрешните работи Матео Салвини, чиято държава е на първата линия пред миграцията към Европа, не взе участие в преговорите.  \r\nВ писмо до френския си колега Кристоф Кастанер, Салвини предупреди за ефектите от решенията, взети „еднолично от Париж и Берлин“.  \r\nИталия приемаше почти всички мигранти, извозени от хуманитарни групи в Средиземно море, докато нова коалиция не пое управлението на страната през 2018 и веднага затвори италианските пристанища за корабите на хуманитарните организации.  \r\nСпоред Върховния комисариат на ООН за бежанците, поне 426 души са загинали в опит да достигнат до Европа през Средиземно море тази година.  \r\nВ изявлението си Макрон добави и че Франция е отправила и молба към либийското правителство да спре да арестува мигранти и да вземе съответните мерки, за да бъде обезпечена сигурността им.", "date": "2019.07.24", "title": "Reuters: Европейските страни се разбраха за нов механизъм за мигрантския поток"}
{"url": "http://www.focus-news.net/news/2019/07/24/2683271/ren-tv-rusiya-nato-se-opitva-da-vkara-balgariya-vav-voynata-balgarski-bratushki-tryabva-li-vi-tovai.html", "text": "Под прикритието на ученията Sea Breeze-2019 НАТО продължава да наводнява Украйна със свои агенти. На 12 юли 2019 година Министерството на отбраната на Украйна обяви, че ученията са завършили. Както се съобщава, в Одеса се е провела тържествена церемония по закриване на ученията, а официалните източници направиха заключителен доклад, изреждайки броят на страните-участници и съобщавайки колко кораби и подразделения от тези страни са участвали в ученията, пише руският телевизионен канал  РЕН ТВ  в коментар, представен без редакторска намеса. \r\nНо неофициални източници се съгласиха да разкрият някои подробности, които останаха зад кадъра на официалните репортажи. \r\nПърво, в рамките на ученията „Морски бриз-2019“ са проведени следните мероприятия: \r\n \r\n -десанти в различни условия, спускане на водолази, огнева подготовка, организация на търсенето на потънали (подозрителни) предмети; \r\n \r\n-преход към Змийския остров, плаване в строй, тактическо маневриране, тренировка по отразяване на атака на маломерни морски цели; \r\n \r\n-учения по защита от нападения на бързоходни маломерни катери, тактическо маневриране; \r\n \r\n-подводно рязане/заваряване, повдигане на товари от водата, слизане от кораба за щурм; \r\n \r\n-тактическо маневриране, тренировка по отразяване на атака на маломерни морски цели, водене на бой със скоростни цели; \r\n \r\n-контрол на гражданското корабоплаване, изпълняване на артилерийски стрелби, тренировки по противоподводна отбрана, водене на морски бой през нощта, тактическо маневриране; \r\n \r\n-изпълнение на артилерийски стрелби; \r\n \r\n-организиране и планиране, осигуряване и провеждане на работа по търсене и идентификация на подозрителни взривоопасни предмети, оценка на пристанищни съоръжения и оглеждане на пристанище с цел идентифициране на потенциални опасности за навигацията, ремонт на повредите на пристанището и изчистване на пристанището (занятията са проведени в тактическия пристан на пристанище „Одеса“) \r\n \r\n-щурмов десант на остров Змийски с вертолет с помощта на системи „Адаптер-М“. \r\n \r\nНо успоредно със самите учения се е провеждала инфилтрация на военнослужещи от страните от НАТО и други чуждестранни граждани в закрити режимни обекти на Въоръжените сили на Украйна. Например, в периода от 23 до 25 юли 2019 година на базата на Житомирския военен институт С.П. Корольов (град Житомир) се провежда обучение на военнослужещи от медицинската служба на Въоръжените сили на Украйна (ВСУ) под непосредственото ръководство на тренировъчна група на Сухопътните войски на ВС на САЩ в Европа. \r\nНо най-интересното се случи на територията на 73-ти морски център със специално назначение ССО ВСУ (Николаевска област, град Очаков). Припомняме, че именно в Очаков американските военнослужещи практически завършиха строителството на своята военноморска база и центъра за оперативно управление на военноморските сили. \r\nТака за периода на международното учение \"Морски бриз - 2019\" в морския център със специално назначение бяха приети редица чужди граждани. Чужденците са действали на територията на този център в групи. Така от 26 юни до 17 юли 2019 г. действаха група граждани на САЩ, Белгия, Дания и Гърция. Ето имената им: \r\n \r\n- Iryna Van Den Neste, Белгия; \r\n \r\n- George Tzaroijchis, Гърция; \r\n \r\n- Moore Trish, САЩ; \r\n \r\n- Jon Rodden, САЩ; \r\n \r\n- Тейлър Уилсън, САЩ; \r\n \r\n- John Daly, САЩ; \r\n \r\n- Christopher Sterner, САЩ; \r\n \r\n- Michael Marup-Lorentzen, Дания; \r\n \r\n- Katrine Braad Jakobsen, Дания. \r\n \r\nЗа доста дълъг период - от 3 юли до 2 август 2019 г., там е бил латвийският специалист Darius Marozas. \r\n \r\nА в периода от 1 до 12 юли 2019 година в морския център със специално назначение е работила цяла група българи: \r\nDimitrov Ivelin, Valev Ventsislav, Angelov Pavlin Ivanov, Kuzev Hristo Lazarov, Shipkovenski Vladimir Spasov, Doshnakov Aleksandr Rumenov, Shindov Kaloyan Kostudinov, Vakchev Angel Dimitrov, Metohliev Iliya Nikolaev,Cheykov Marin Malinov,Alkesov Slaeeyko Georgiev, Chobanov Aleksandr Kolev, Tsatsarov Stefan Hristov, Tonev Nikola Nikilaev, Bozhilov Vladimir Bozhilov, Kutev Rangel Dimitrov. \r\n \r\nПривличането на българи към проектите на НАТО е показателно. Особено на фона на ученията NOBLE JUMP-2017, провели се в Румъния през 2017 година. Тогава за отразяване на митическия „агресор“, условно „нападнал“ Румъния, са задействани подразделения на бивши страни от Варшавски договор. Всички учения имат легенда, която е важна за сценария на ученията. Като правило в тези легенди не се посочват реални страни, но легендирането е доста прозрачно и дори за цивилните не е никак трудно да се отгатнат коя страна се крие зад всяко измислено название. Участниците в тези маневри, техните военни и политически сценаристи, знаят точно против кого се отработват военни действия. Под „агресор“, който условно е нападнал Румъния, се има предвид Русия. И през 2017-та година българските военнослужещи, според съобщенията на медиите, са отказали да стрелят по силуети на войници, приличащи на войници от съвременната руска армия. „Българите не стрелят по руснаци“, са заявили войниците, а българските офицери са ги подкрепили. Тогава на натовците им се е наложило да се извиняват. \r\nКакто виждаме, те са си направили изводите и днес НАТО се опитва да зарази българските военнослужещи с антируска истерия. Акцентът е върху украинците, като близки до българите, рускоезични и номинално православни. Задокеанските разпалвачи на световните войни сега се опитват да си намерят съюзници сред нашите славянски братя. Натовците разчитат, че украинските морски пехотинци, особено преминалите т.нар. „Анти-терористична операция“ (в Донбас) (АТО) и обработени от нацистката пропаганда, ще убедят българите във враждебността на руснаците. Очевидно, англосаксонците са пресметнали, че дори при условията на мобилизация на всички украински „учаснтици в АТО“, пушечното месо за войната против руснаците ще бъде недостатъчно. Както винаги, те искат да воюват с чужди ръце. Български братушки, трябва ли ви това?... \r\n \r\nПревод и редакция:", "date": "2019.07.24", "title": "РЕН ТВ (Русия): НАТО се опитва да вкара България във войната; Български братушки, трябва ли ви това?..."}
{"url": "http://www.focus-news.net/news/2019/07/24/2683273/tass-parlamentat-na-venetsuela-odobri-dogovor-pozvolyavasht-chuzhdestranna-voenna-pomosht.html", "text": "Националното събрание (парламента) на Венецуела, което е под контрола на опозицията, одобри споразумение във вторник, което му позволява да търси международна военна помощ, предава  TACC . \r\n\"Спешно искам да одобрите закона за връщането към Междуамериканския договор за взаимна помощ. Одобрено е единодушно!\", Заяви лидерът на опозицията Хуан Гуайдо. Речта му пред Народното събрание се излъчва в социалната мрежа „Туитър“. \r\nПолитикът обясни, че това решение на парламента е насочено срещу венецуелската изпълнителна власт, ръководена от президента на страната Никола Мадуро. \"Ние казваме на света: не подкрепяме тази диктатура. Всеки, който участва [в нейните действия], ще трябва да бъде отговорен\", добави Гуайдо. \r\nВ същото време той отбеляза, че \"Междуамериканският договор за взаимопомощ няма да реши всички проблеми по магически начин\". \"Това не е бутон, с който всички наши проблеми да се решат утре. Това не е решение, след което можем да се разотидем по домовете. Напротив, трябва да продължим да действаме организирано във всички области\", каза Гуайдо. \r\nМеждуамериканският договор за взаимопомощ е споразумение, подписано през 1947 г. в Рио де Жанейро от повечето американски страни. Този документ е известен още като Пакта от Рио. Неговият основен принцип е, че нападението върху някоя от поддръжниците ще означава атака срещу всички страни, участващи в договора. Въпреки факта, че документът е подписан през 1947 г., последната държава-членка на пакта го ратифицира едва през 1982 година. \r\nПо-късно Еквадор, Венецуела, Боливия и Никарагуа, от името на Боливарския алианс на американските народи, се оттеглиха от това споразумение. \r\n \r\n  Юлиян Марков", "date": "2019.07.24", "title": "ТАСС: Парламентът на Венецуела одобри договор, позволяващ чуждестранна военна помощ"}
{"url": "http://www.focus-news.net/news/2019/07/24/2683274/pregled-na-osnovnite-temi-v-ruskiya-pechat-agentsiya-fokus.html", "text": "Избирането на Борис Джонсън за бъдещ премиер на Великобритания, предизвикателствата пред Владимир Зеленски за урегулиране на кризата в Донбас и възможните последствия от оставката на Рамуш Харадинай са сред темите на руския печат. \r\n*** \r\n \r\n Новият премиер Джонсън ще доведе Британия до катастрофа, пише руският вестник  “Московский Комсомолец“ \r\nНапоследък много често срещам международни събития с различни членове на британския парламент. И всеки път общуването се свежда до доста приятелски, но в същото време много емоционален обмен на взаимни обвинения. Политическата класа на Обединеното кралство Великобритания и Северна Ирландия искрено вярва, че коварна Москва системно се присмива на благородния, но толкова уязвим Лондон. \r\nНо тук идва играта на съдбата: най-ужасната заплаха за самото съществуване на Великобритания в сегашните й граници има само косвена връзка с нашата страна под формата на име, което е близко за руското ухо. Това е Борис Джонсън - най-очарователният политик в държавата, голям шегаджия и майстор на красноречието, който току-що бе избран за лидер на управляващата Консервативна партия и ще стане новият премиер на Обединеното кралство тази сряда. \r\nОнези, които наистина не следват политическите сътресения на бреговете на Албион, със сигурност са дълбоко объркани: защо идването на власт на държавен служител с такива привлекателни характеристики предизвиква такова чувство на ужас и такива мрачни предчувствия? \r\nКраткият отговор е: Борис Джонсън използва така умело използва очарованието си и способността си да убеждава, че Великобритания днес е в почти безнадеждна политическа безизходица. Безизходицата, изходът от която може да бъде или национално унижение, или тежка икономическа криза, или дори разпадането на страната. \r\n \r\nТази история започва през 2016 година. Дейвид Камерън, тогавашният министър-председател на Великобритания, не беше обременен със специални идеологически възгледи, но се смяташе за много умен практичен политик. След като постигна отрицателен резултат за себе си на референдума в Шотландия за независимост, Камерън реши да разреже друг гордиев възел на британската политика - въпросът за отношенията между Лондон и Европейския съюз. Привикнали да живеят на отделен остров, британската общественост не винаги се е чувствала много удобно в общото европейско семейство. Британците постоянно чувстват, че служителите на ЕС в Брюксел ограничават свободата им и ги дискриминират по всякакъв начин. Някои от тези твърдения са добре обосновани, а другата част - фантомни болки. \r\nЗа да премахне проблема веднъж и завинаги, Камерън се съгласи с ръководството на ЕС за специалните привилегировани условия за членството на страната си в Европейския съюз и след това представи този въпрос на национален референдум. Предприемайки такава рискована стъпка, премиерът разчиташе на подкрепата на един от най-популярните политици в страната - който тогава завършваше работата си като кмет на Лондон - Борис Джонсън. Джонсън се поколеба дълго време, но накрая заби нож в гърба на премиера - той всъщност оглави кампанията за излизане на Великобритания от ЕС. „Златният език“ на Борис си свърши работата: рискованата стъпка на Камерън не се оправдава. Ако не беше предателството на приятеля на Джонсън, известния политик Майкъл Гоув, Борис - всички в Обединеното кралство го наричаха по име - можеше да стане премиер още тогава, преди три години. Но през 2016 г. Джонсън трябваше да се задоволи с втората роля - с поглед към капитанския мостик на британската политика отстрани. \r\n \r\nПостигнато от напускащия премиер Тереза Мей, споразумението за условията за излизане на Великобритания от Европейския съюз е мъртво. С активното участие на Борис Джонсън, британският парламент го провали няколко пъти. Европейският съюз категорично отказва да преговаря с Лондон за условията на ново, по-благоприятно споразумение за Обединеното кралство. \r\nИ за това просто няма време. Вече е налице едно закъснение, Обединеното кралство трябва да напусне ЕС през октомври. Джонсън отговаря на всичко това със стил: какво от това? Ние просто ще напуснем Европейския съюз без споразумение! Ще пробием! \r\nПроблемът е, че за Лондон ще бъде много трудно да “пробие”. Според уверения на много експерти, напускането на ЕС без споразумение би нанесло съкрушителен удар за британската икономика. Първият министър на Шотландия вече обяви, че ще търси нов референдум за излизане на територията от Великобритания. Много е болезнена ситуацията в Северна Ирландия. Некоординираният изход на Великобритания от ЕС означава, че между ирландските владения на Лондон и независимата Република Ирландия отново трябва да се появи пълна граница с всички съответни атрибути като митнически и контролни пунктове. За Северна Ирландия, където гражданската война между протестанти и католици  приключи сравнително наскоро, това означава нова експлозия. \r\nПроблемът се усложнява от факта, че Борис Джонсън, който е в състояние да произнася вдъхновяващи речи, не владее черната работа- 90% от управлението на страната. Очарователният Борис постоянно се бърка в детайли, отказва да разбере нюансите и майсторски се отдалечава от реалността, насочвайки разговора в абстрактни теми. Като министър на външните работи в правителството на своя предшественик Тереза Май през 2016-2018 г., Джонсън е ходеща катастрофа. От неговото премиерство очаквайте още по-голямо бедствие. Изход от кризата могат да бъдат нови предсрочни парламентарни избори. Но и за това няма време. След новите избори правителството, което ще се формира въз основа на техните резултати, ще има само няколко седмици, за да се подготви за излизане от ЕС. \r\n \r\nРазбира се, ще бъде намерено решение. Но колко оптимално ще бъде това? Каква цена ще трябва да му бъде платена от британската общественост, която се е поддала навремето на очарованието на Борис Джонсън?  \r\n*** \r\n \r\n САЩ принуждават Зеленски да заеме ясна позиция за Донбас, пише руският вестник  „Независимая газета“  в материал, представен без редакторска намеса. \r\nТази седмица специалният представител на Държавния департамент на САЩ Кърт Волкър ще пристигне в Киев. По-рано този месец, той каза, че след изборите, Върховната Рада ще трябва да актуализира украинските закони, свързани с положението в Донбас. Предишният парламент прие няколко такива закона и почти всички те не работят. \r\nПървите закони за разрешаване на конфликта бяха приети през есента на 2014 г. от Върховната Рада, избрана по време на президентството на Виктор Янукович. Основният е “За специалния ред на местното самоуправление в определени области на Донецка и Луганска област”. \r\nИзданието припомня, че документът предвижда значително разширяване на правомощията на местните власти в Донбас: правото да се създават правоохранителни органи, съдилища и прокуратурата от регионалните представители; да се вземат независими външноикономически решения и т.н. В този закон (който първоначално беше приет за период от три години) беше посочено, че местните власти, които трябва да бъдат избрани, ще получат широки правомощия. През септември 2014 г. Върховната Рада назначи местни избори в Донбас за декември същата година. Но през ноември, както е известно, първите избори на ръководители на самоппровъзгласените републики, които не бяха съгласувани с Киев, бяха проведени в ДНР и ЛНР. \r\n \r\nВ Донецк и Луганск се отказаха да се върнат под контрола на Киев и поискаха независимост (специален статут) - с включването на тази разпоредба в Конституцията на Украйна. Между другото, през лятото на 2015 г. Петро Порошенко настоява, че Върховната Рада, аргументирайки конституционните изменения на децентрализацията на властта, да спомене отделно Донбас. Гласуването на 31 август същата година беше придружено от улични сблъсъци, по време на които четирима души бяха убити от експлозия на граната на площада близо до парламента. Въпреки протестите, предишната управляваща партия успя да внесе изменение: към преходните (временни) разпоредби беше добавен кратък параграф, според който специалният ред на местното самоуправление в някои области на Донецк и Луганск е уреден с отделен закон. Това е законът, приет през 2014 г. \r\n \r\nНо към момента на изменението на Конституцията, този закон беше изяснен. Факт е, че през есента на 2014 г. в Украйна бяха проведени парламентарни избори. И новия състав на Върховната Рада въведе в текста, съставен от предшествениците, списък с  условия, изпълнението на които е задължително за началото на действието на самия закон. Сред тези условия са прекратяването на огъня, изтеглянето на войски, осигуряването на режим за сигурност, възстановяването на украинската юрисдикция в региона. \r\nТъй като условията не бяха изпълнени, законът макар и валиден за три години, но не беше приложен на практика. Независимо от това, Върховната Рада, под натиска на президента Порошенко и западните партньори на Украйна, удължи валидността му няколко пъти. Миналата година Кърт Волкър убеди украинските депутати за необходимостта от подновяване. \r\n \r\nПреди година Върховната Рада събра трудно 226 гласа, така че законът за специалната процедура за местно самоуправление в някои области на Донецк и Луганск да се счита за валиден до края на 2019 г. Придружителите на Порошенко увериха депутатите, че решението за удължаване на закона ще спомогне за ускоряване на преговорите за въвеждане на международна мироопазваща мисия в Донбас. \r\n \r\nВъпросът за миротворците е все още отворен. Още през януари 2018 г. Върховната Рада прие закон “За особеностите на държавната политика за гарантиране на държавния суверенитет на Украйна във временно окупираните територии в Донецка и Луганска област”, които пресата нарича закон “за деокупация” или “за реинтеграция”. В него се казва: \"Руската федерация извършва престъплението агресия срещу Украйна и извършва временна окупация на част от нейната територия.\" Според този закон ДПР и ЛНР са признати за „временни окупационни администрации“, а украинските действия в Донбас престават да се наричат антитерористична операция и се превръщат в операция на обединените сили „за осигуряване на национална сигурност и отбрана, възпиране и отблъскване на въоръжената агресия в Донецка и Луганска област“. \r\nТова означава, че украинската страна, по време на президентството на Петро Порошенко, твърдо защитава позицията, че не в Донбас няма вътрешен конфликт, а  военни действия поради външна агресия. И урегулиране е възможно само след връщането на  Украйна на контрола над границата с Руската федерация, елиминирането на ДНР / ЛНР и възстановяването на предвоенния ред. Всичко това трябва да стане с подкрепата и контрола на мироопазващата мисия на ООН. \r\n \r\nВ Донецк и Луганск не възприемат украинския подход за оценка на ситуацията и, съответно, отказват да признаят законите, приети от Върховната Рада под лозунга за прилагане на споразуменията от Минск. В Русия, основният недостатък на действията на украинската страна е бил посочен по-рано – несъгласуването на действията на Върховната Рада със становището на ДНР и ЛНР.  Законът за деокупацията в Москва като цяло се смяташе за опит да се попречи на изпълнението на Минските споразумения. Говорителят на руския президент Дмитрий Песков, коментирайки решенията на украинския парламент (по времето, когато те бяха направени), заяви: „Той съдържа текст, в която Руската федерация се нарича агресор и няма споменаване на Минските споразумения. Изцяло от правна гледна точка, разбира се, такава формулировка нито de jure, нито de facto може да бъде приемлива за нас. \" Руският външен министър Сергей Лавров заяви, че украинското законодателство \"явно противоречи на Минските споразумения и подкопава мирното споразумение\". \r\n \r\nВсички тези закони са все още валидни. Въпреки това, те не позволяват да се реши проблема на Донбас. До края на мандата на предишния състав на Върховната Рада, група депутати заведе дело пред Конституционния съд, искайки да бъде обявен за неконституционен Закона за специален ред на местното самоуправление и амнистия на лицата, които не са извършили тежки престъпления “). Оксана Сироид, представител на партията „Самопомощ“, заместник-председател на Върховната Рада, заяви, че законите, приети за изпълнение на Минските споразумения, трябва да бъдат отменени: „Минските споразумения са класическа сделка с дявола. Защото за връщането на територията трябва да дадем душата си на Русия - независимост, суверенитет, език. \" Тя отбеляза, че след като Зеленски дойде на власт, „Русия твърди, че е правила отстъпки и е предлагала моркови - размяната на затворници и разрушаването на укрепления… Но в Страсбург камшикът веднага удари - Медведчук каза ясно цената, която Украйна трябваше да плати за концесии на Русия. Най-важното във фактурата за плащане е специалният статут на отделните области на Донецк и Луганск. \r\n \r\nСега в Киев се изразяват опасения, че мирът в Донбас ще бъде осигурен чрез предоставянето на специален статут на ДНР и ЛНР в Украйна. Това означава гарантиране на правата на регионите да развиват специални отношения с Русия и в същото време да влияят на външната и вътрешната политика на Киев. Какво мислят западните партньори на Украйна все още не е известно. Участниците в \"нормандския формат\" се споразумяха за среща на лидерите, но нейното провеждане беше отложено до момента, в който изборите за Върховната Рада приключат. В началото на юли Кърт Волкър заяви в интервю за Гласът на Америка: “Когато бъде избран новият парламент, ще е необходимо да се актуализират някои закони за изпълнението на Минските споразумения. Например, предложената децентрализация в рамките на Конституцията, въпросът за специалния статут и амнистия и възможността за провеждане на местни избори (в Донбас. - \"НГ\"), когато ситуацията позволява. \" \r\n \r\nКакто знаете, президентът Зеленски в своето видеопослание предложи лидерите на Украйна, Русия, Германия, Франция, Великобритания и Съединените щати да проведат среща в Минск, за да обсъдят всички въпроси, свързани със положението в Донбас. Владимир Путин коментира предложението на украинския президент: „Никога не сме отказвали нито един от предложените формати, включително разширяването на„ нормандския формат ”. Руският президент посочи важни нюанси за организиране на срещата. Първо, преговорите трябва да бъдат добре подготвени: “Второ, ще бъде възможно да се говори повече или по-малко за нещо след окончателното формиране на новото правителство на Украйна и провеждането на избори за парламента на страната. Трето, не знам как реагират други участници в предложения формат. \" \r\nСлед посещението на Волкър в Киев ще стане ясно дали САЩ са готови за такава среща. И какво точно препоръчват новите украински власти в подготовката за преговорите на „Нормандската четворка“. \r\n*** \r\n \r\n Оставката на Рамуш Харадинай може да разблокира диалога между Белград и Прищина, пише руският вестник  “Коммерсантъ“ . \r\nКосовският премиер Рамуш Харадинай подаде оставка, след като бе призован за разпит в Специалния съд за военни престъпления в Хага. Сръбският президент Александър Вучич нарече оставката политически трик. Източници на \"Коммерсантъ\" в дипломатическите среди и експерти смятат, че това е стъпка към премахване на блокадата в диалога между Белград и Прищина за нормализиране на отношенията. Кореспондентът на \"Коммерсантъ\" на Балканите Генадий Сисоев представя подробности. \r\nРамуш Харадинай обяви оставката си на заседание на правителството на Косово в петък вечерта. „Бях призован за разпит от Специалния съд в Хага като заподозрян. Трябва да се запази честта на премиера и държавата, така че частно лице, а не главата на правителството, ще отиде на разпит ”, обясни той. Разпитът на Рамуш Харадинай ще се проведе тази седмица. \r\nСпециалният съд в Хага бе създаден след публикуването през 2011 г. на доклад на Съвета на Европа за престъпления, извършени от командирите и бойците на Армията за освобождение на Косово от 1998 до 2000 г. Съдът се ръководи от законите на Косово, но се намира в Хага и неговата база се състои от международен персонал - за да се избегне влиянието на Косово и натискът върху свидетелите. Де факто съдът започна работа през 2017 г., а разпитите на заподозрени и свидетели започнаха през януари тази година. По неофициални данни за около шест месеца са разпитани около 40 души. \r\nРамуш Харадинай е най-висшият косовски политик, който досега е бил призован в Хага. \r\nМиналия уикенд също стана известно, че предстои разпит на бившия председател на косовския парламент Якуп Красничи, който два пъти  е бил президент. Освен това според косовските медии могат да бъдат повдигнати обвинения срещу настоящия косовски президент Хашим Тачи и сегашния председател на парламента Кадри Весели. В края на 90-те всички те бяха командири на Армията за освобождение на Косово. \r\nРъководството на ЕС отказа да коментира оставката на Рамуш Харадинай и призоваването му за разпит в Хага. Но в Сърбия тази информация беше посрещната с ентусиазъм: премиерът на Косово се смята за основен „ястреб“, още повече, именно той инициира въвеждането на стопроцентовите  мита върху стоки от Сърбия в края на миналата година, след което диалогът между Белград и Прищина за нормализиране на отношенията беше замразен. \r\nВъпреки това сръбският президент Александър Вучич призова сънародниците да не се отдават на еуфория. \"Оставката на Харадинай е политически трик за увеличаване на популярността му\", обяви той, \"ще бъде освободен след 48 часа и ще се върне като герой за албанците, популярността му ще нарасне.\" \r\nТази версия се подкрепя от факта, че Рамуш Харадинай вече беше подавал оставка от поста министър-председател в подобна ситуация. През 2005 г. той напуска поста на глава на правителството и доброволно се предава на Международния трибунал за бивша Югославия в Хага, който го обвинява във военни престъпления. Няколко години по-късно Рамуш Харадинай бе оправдан от трибунала и се върна у дома като герой, ставайки един от най-влиятелните косовски политици. \r\nИма обаче и друга версия на оставката на премиера на Косово във връзка с призовката за разпит в Хага. За нея е разказно на кореспондента на „Коммерсантъ“ при условие на анонимност от източници в западните дипломатически кръгове на Балканите. „Харадинай се възприема от мнозина като основна пречка на възобновяването на диалога между Белград и Прищина. Въпреки настоятелните препоръки на САЩ и ЕС поне да се премахната митата за сръбски стоки, той категорично отказа да направи това, което послужи като извинение за Белград да саботира преговорите с албанците ”, обясни един от събеседниците на \"Коммерсантъ\". В тази ситуация разследването срещу косовския премиер би могъл да бъде ускорен. \" \r\nТази версия е потвърдена от влиятелното белградско издание Blic. Според него \"през последните месеци са разпитани около 20 свидетели по делото\" Харадинай \". Що се отнася до дипломатически източник в Прищина, публикацията съобщава, че сега, след оставката на Харадинай, \"преговорите на Белград и Прищина несъмнено ще бъдат отблокирани, а през септември следва да се проведе нова среща на страните\". \r\n\"Призовката на Харадиней за разпит в момента едва ли може да се нарече случайна\", каза за \"Коммерсантъ\" Драган Джуканович, ръководител на Белградския център за външна политика. “Твърде дълго САЩ убеждаваха косовския премиер да премахне митата. Сегашното развитие на събитията означава, че американците са решили да разблокират процеса на нормализиране на преговорите между Белград и Прищина.\" Един от водещите американски експерти на Балканите от университета „Джон Хопкинс“, Даниел Сървър, който се срещна с Рамуш Харадинай в Прищина миналата сряда, увери радио „Гласът на Америка“: \"На министър-председателя дори не му е хрумвало, че ще подаде оставка в петък.\"", "date": "2019.07.24", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/07/24/2683588/rosen-iliev-kmet-na-selo-komoshtitsa-100-praseta-otglezhdat-v-zadniya-dvor-horata-ot-seloto-no-veche-zapochnaha-da-gi-kolyat-zaradi-opasnostta-ot-afrikanska-chuma-po-svinete.html", "text": "100 прасета отглеждат в задния двор хората от село Комощица, но вече започнаха да ги колят заради опасността от африканска чума по свинете, каза за  Радио „Фокус“ – Видин  Росен Илиев, кмет на селото. Той посочи, че в селото са предприети мерки слещу заболяването. „Направихме дезинфекционни пунктове на входа и на изхода на селото, като гумите на колите се дезинфекцират. Хората са предупредени да не купуват фуражи от Румъния, където вече две години има огнища на заболяването“, заяви Росен Илиев.  \r\nВ селото няма голяма свинеферма. Селската кооперация е специализирана в отглеждането на фуражи. Местната ловна дружинка е предупредена и извършва обходи на територията на селото, за да следи за умрели диви прасета. „Всяка седмица в Община Якимово, към която е нашето село, се провежда заседание на общинската епизиотична комисия, на която присъстват и селските кметове. Запознаваме се информацията от страната и отнове се припомнят мерките за недопускане на болестта“, допълни Росен Илиев. \r\nАнна ЛОЗАНОВА", "date": "2019.07.24", "title": "Росен Илиев, кмет на село Комощица: 100 прасета отглеждат в задния двор хората от селото, но вече започнаха да ги колят заради опасността от африканска чума по свинете"}
{"url": "http://www.focus-news.net/news/2019/07/24/2683276/pregled-na-mezhdunarodnite-novini-do-6-chasa-agentsiya-fokus.html", "text": "Действията на пилотите на ВВС на Южна Корея, съпровождали руски и китайски самолети над неутралните води на Японско и Източнокитайско море, се оценяват като въздушно хулиганство. Това съобщи във вторник командирът на далекобойната авиация на руските Въздушно-космически сили (ВКС) генерал-лейтенант Сергей Кобилаш. \r\n\"Руските екипажи стриктно спазват посочения режим на полет. Според обективния мониторинг не е имало нарушение на въздушното пространство на Южна Корея и Япония. Разстоянието от оспорваните острови до най-близката до тях самолетна група е повече от 25 км“, каза командирът. \r\nКакто отбелязва Кобилаш, в момента всички самолети на руските ВКС, които са взели  участие в съвместния патрул, \"са кацнали на летищата по местодомуване\". \r\n*** \r\n \r\n Испанският министър-председател Педро Санчес загуби първия вот на парламентарно доверие във вторник, като се опитва да остане на власт след неубедителна победа на парламентарните избори, предава  AFP . \r\nВторото, решително гласуване е насрочено за четвъртък следобед, като Санчес трябва да постигне коалиционна сделка с крайно лявата партия \"Подемос\" , която е политически съперник на оглавяваната от него Социалистическа партия. \r\nАко успее да сформира коалиционно правителство, то ще бъде първото такова в Испания след диктатурата. Ако не успее да постигне споразумение, Испания ще проведе четвъртите си избори за кратък период от време. \r\nОбщо 124 депутати от 350-местния парламент подкрепиха премиера на социалистите във вторник, което е недостатъчно. \r\nВ момента Санчес е временен премиер, след като партията му излезе на първо място на общите избори през април, но без да има мнозинството, за да може да състави правителство. \r\nПартията \"Подемос\" и регионалните партии, които биха могли да подкрепят Санчес го обвиниха, че не е потърсил евентуални съюзници, въпреки че се нуждае от тяхната помощ. \r\n*** \r\n \r\n Горски пожар край Атина застрашава жилищни домове година след смъртоносните пожари  в същия район, в които загинаха повече от 100 души, пише електронното издание на гръцкия  Kathimerini .  \r\nПротивопожарната служба съобщи във вторник, че три самолета и два хеликоптера помагат на наземните екипи в района на пристанището на Рафина и главен път, водещ към района, затворен за автомобили в момента - в район, използван за плаж през лятото. \r\nПреди една година горски пожар обхвана близкия курорт Мати и други крайбрежни райони, унищожавайки повече от хиляда домове, който доведе до смъртта на повече от 100 души и предизвика сериозно недоволство сред населението от реакциите на властите. \r\nНовоизбраният премиер Кириакос Мицотакис присъства на възпоминателна служба в Мати по-рано във вторник. \r\n*** \r\n \r\n Американският Сенат във вторник утвърди Марк Еспър за министър на отбраната, почти седем месеца след изненадващата оставка на Джим Матис заради политическите различия с президента Доналд Тръмп, предава  AFP . \r\nМинистърът на американската армия от 2017 г., 55-годишният Еспър спечели двупартийно одобрение от Сената, а Пентагонът заяви, че се очаква той да положи клетва по-късно във вторник. \r\nТръмп реши Еспър да оглави Пентагона, след като предишният номиниран за поста, Патрик Шанахан, се оттегли по семейни причини и подаде оставка като изпълняващ длъжността, след като заемаше поста в продължение на шест месеца. \r\n*** \r\n \r\n Националното събрание (парламента) на Венецуела, което е под контрола на опозицията, одобри споразумение във вторник, което му позволява да търси международна военна помощ, предава  TACC . \r\n\"Спешно искам да одобрите закона за връщането към Междуамериканския договор за взаимна помощ. Одобрено е единодушно!\", Заяви лидерът на опозицията Хуан Гуайдо. Речта му пред Народното събрание се излъчва в социалната мрежа „Туитър“. \r\nПолитикът обясни, че това решение на парламента е насочено срещу венецуелската изпълнителна власт, ръководена от президента на страната Никола Мадуро. \"Ние казваме на света: не подкрепяме тази диктатура. Всеки, който участва [в нейните действия], ще трябва да бъде отговорен\", добави Гуайдо. \r\nВ същото време той отбеляза, че \"Междуамериканският договор за взаимопомощ няма да реши всички проблеми по магически начин\". \"Това не е бутон, с който всички наши проблеми да се решат утре. Това не е решение, след което можем да се разотидем по домовете. Напротив, трябва да продължим да действаме организирано във всички области\", каза Гуайдо. \r\nМеждуамериканският договор за взаимопомощ е споразумение, подписано през 1947 г. в Рио де Жанейро от повечето американски страни. Този документ е известен още като Пакта от Рио. Неговият основен принцип е, че нападението върху някоя от поддръжниците ще означава атака срещу всички страни, участващи в договора. Въпреки факта, че документът е подписан през 1947 г., последната държава-членка на пакта го ратифицира едва през 1982 година. \r\nПо-късно Еквадор, Венецуела, Боливия и Никарагуа, от името на Боливарския алианс на американските народи, се оттеглиха от това споразумение. \r\n*** \r\n \r\n Българският президент Румен Радев наложи вето на сделката за 1,3 милиарда долара за закупуване на осем изтребителя F-16 от САЩ, като заяви, че дебатът не е бил достатъчен преди одобрението от парламента, предава  AFP .  \r\n\"Поради съкратената законодателна процедура, остават неясни редица важни въпроси като разходи, гаранции, срокове за доставка, неустойки, обезщетения\", заяви Радев във вторник. Като се има предвид стратегическото значение на споразумението, това не беше приемливо, добави той. \r\nПо силата на пакетната сделка със САЩ от 1,3 милиарда долара, правителството на България се съгласи да закупи осем F-16 Блок 70 многофункционални изтребители за военновъздушните си сили. Сделката включва и ракети, обучение и подкрепа, което я направи най-голямата покупка на военно оборудване в страната след падането на комунизма преди три десетилетия. \r\nМинистърът на отбраната вече е подписал споразумението и новите самолети трябва да се доставят между средата на 2023 г. и началото на 2024 г., за да заместят остарелите изтребители МиГ-29, произведени от Съветския съюз. \r\nПарламентът ратифицира скъпата покупка в \"ускорена\" процедура миналия петък, което позволи на депутатите да избегнат дискусиите между необходимите две гласувания по сделката. Но високата цена на покупката предизвика разгорещени, макар и по-кратки, дебати, инициирани от социалистическата опозиция, които искаха повече подробности за сделката - без да се противопоставят на необходимостта да се купуват повече самолети. \r\nРадев цитира тези дебати като знак за \"липсата на национален консенсус и убеждение в взаимноизгодните условия на споразумението\". \r\nПрезидентът е бивш пилот и командир на военновъздушните сили и като президент е и главнокомандващ на армията. Той предпочете да избере по-евтин вариант, като шведските изтребители „Грипен”. \r\nТой също така твърди, че други страни, като Словакия и Бахрейн, са платили по-малко за американския изтребител в последните сделки. Във вторник той заяви, че България се нуждае от многофункционално въздухоплавателно средство с пълен пакет оръжия, оборудване и обучение, но добави: \"Обществото заслужава категоричен отговор, дали това наистина се постига с подписаните споразумения.\" \r\nСега парламентът ще трябва да проведе още един дебат и да гласува отново по сделката. Очаква се обаче депутатите да го одобрят и този път Радев ще трябва да го подпише.", "date": "2019.07.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/24/2683277/do-6-septemvri-tsik-tryabva-da-naznachi-vsichki-obshtinski-izbiratelni-komisii-za-predstoyashtite-izbori-obzor.html", "text": "До 6 септември ЦИК трябва да назначи всички общински избирателни комисии за предстоящите избори. Това стана ясно на националната среща на секретарите на общини в Република България, чиито организатори са Националното сдружение на общините в Република България, Националната асоциация на секретарите на общини в Република България и актив към Националното сдружение на общините. По време на откриването реч произнесоха Стефка Стоева, председател на Централната избирателна комисия, както и Силвия Георгиева, която е изпълнителен директор на НСОРБ. Присъстваха още лица, сред които секретарят на ЦИК Севинч Солакова, говорителят на ЦИК Александър Андреев и други. Бяха приветствани всички секретари на общини и присъстващите кметове на общини в Република България. Присъстваха 210 души от 125 общини и 12 районни администрации. Наблегна се на доброто партньорство между ЦИК и НСОРБ. Бяха поставени теми, които да бъдат обсъдени по време на двудневната среща.  \r\nОт ЦИК коментираха, че вече се работи по изборния процес, както и че предстоящите местни избори, ще бъдат в пъти по-тежки от Европейските, тъй като ще бъдат открити много повече изборни секции. 31 юли е определеният срок, до който трябва да са готови част от решенията на ЦИК. Комисията трябва да е назначила всички избирателни комисии и те да започнат да работят.  \r\nВъпросът за машинното гласуване беше една от водещите теми. Експертите посочиха, че гласуването с машини досега не се е радвало на успех. Затова сега са предложили по-високи възнаграждения за председателите и за членовете на секционните избирателни комисии, които са в размер около 100 лева за председател и 54 лева за член за първия тур, а пък за втория сумите да останат същите като сегашните. Стана ясно, че вече има отделни предложения за участие в различни обучения, но без по-добра финансова помощ е трудно да бъдат намерени качествени хора. Обявиха, че текстовете а машинното гласуване не са отменени, но въпросът с него си остава спорен, тъй като поради липсата на обучени кадри преброяването на гласовете, анализирането на резултатите става по-бавно, а на предишните избори е отнело цели 3 дни. А при провеждане заедно на машинно и хартиено гласуване процесът се усложнява още повече.  \r\nАктуален бе и въпросът за това дали жителите на населени места с под 350 души ще могат да гласуват. На този въпрос ЦИК отговориха, че те ще могат да гласуват за кмет на община, но не и за кмет на кметство. И все пак според тях въпросът е доста спорен и неясен все още. Но това според ЦИК е въпрос, който трябва да уреди законодателят, а финансовата страна на изборите е отговорност на държавата.  \r\nНадежда ИВАНОВА", "date": "2019.07.24", "title": "До 6 септември ЦИК трябва да назначи всички общински избирателни комисии за предстоящите избори (ОБЗОР)"}
{"url": "http://www.focus-news.net/news/2019/07/24/2683270/danas-haradinay-pobeditel-ili-politicheski-neudachnik.html", "text": "Някои твърдят, че бившият косовски премиер Рамуш Харадинай е бил под натиск от Запада да отмени 100-процентовите мита върху стоките от Сърбия и затова е трябвало да си подаде оставката. От друга страна, всички са съгласни, че е трудно да се предвиди как ще протече евентуалният съдебен процес пред Специализирания съд в Хага, където, освен бившия командир в Армията за освобождение на Косово (АОК) Харадинай, ще се яви и бившият говорител на АОК Якуп Красничи, пише белградският ежедневник  Danas  в материал, представен без редакторска намеса. \r\nМарко Яксич, завършил право и член на Съюза за КиМ, отбелязва за „Данас”, че това не е първият път, когато Харадинай е бил призован в Хага и че преди той се е върнал като „победител”, тъй като е бил оправдан, защото всички свидетели срещу него са изчезнали по изключително странен и подозрителен начин. \r\n„Досегашното функциониране на новия съд в Хага показва, че към днешна дата нито един от призованите в качеството на обвиняеми не е задържан, така че в случая с Харадинай няма да се случи обратното. Вероятно той ще се върне в Косово след даване на показания и ще бъде освободен до началото на евентуален процес, ако има такъв. Аз съм скептично настроен към работата на специализираните съвети в Хага и се страхувам, че целта на тяхното съществуване ще бъде да изперат биографиите на обвиняемия, както и борбата на АОК, за да не може никой от ветераните на АОК да бъде осъден. Същото се отнася и за Харадинай“, смята той. \r\nСпоред Яксич оставката на Харадинай е само едно от поредицата действия, които той предприе през последните месеци, за да саботира и възпрепятства възможното споразумение между Белград и Прищина. \r\n„Благодарение на твърдата си неотстъпчива позиция около митата и противопоставянето на тяхната отмяна, той се представи като защитник на „интегритета и суверенитета на Косово“, което доведе до хомогенизация сред националистите в Косово и така придоби известна популярност, която той очаква да извлече по време на следващите избори. Осъзнавайки, че вдигането на тарифите е неизбежно, той избра този ход, като се има предвид, че провеждането на предсрочни избори ще отложи това и следователно възможността за споразумение, и че като някой, който е решително борещ се за почтеността на Косово, той ще спечели изборите“, обяснява Марко Якшич. \r\nПетър Милетич, бивш заместник-председател на косовския парламент и настоящ член на председателството на Движението за свободни граждани, казва за нашия вестник, че Харадинай вече от дълго време няма мнозинство в косовското събрание. \r\n„Сигурно е, че той е бил под огромен натиск от международната общност заради въвеждането, а след това и твърдоглавата защита на митата върху сръбските стоки. Привикването на специализирания съд дойде като надграждане на всички проблеми, които има и е очевидно, че той не можа да издържи на натиска. Вероятно е пресметнал своя рейтинг и е решил да реализира своята преднина на изборите. Белград със сигурност трябва да се въздържа да коментира оставката му, защото не е известно как ще приключат следващите избори и кой ще бъде новият партньор за диалога. Специализираната прокуратура за военните престъпления на АОК досега не се е доказала като ефективна, но очевидно нещата започват. Поради тази причина е трудно да се предвиди как ще протече съдебният процес в Хага“, смята Милетич. \r\nАлександър Иванович, служител на Социалдемократическата партия и брат на убития сръбски политик от Косово Оливер Иванович, отбелязва за „Данас”, че делото на Харадинай показва, че дългосрочното мирно споразумение между сърбите и албанците изисква поколение невъоръжени политици, които не са воювали.  \r\nНеобходимо е да се договарят онези, които по време на преговорите ще вземат предвид преди всичко интересите на двете държави, а не как да спасят откраднатите пари или как да потулят заповеди и убийства. Може би е по-лесно да се преговаря с изнудвани политици от двете страни, но това със сигурност не е в интерес на сърбите и албанците. На този етап е доста неблагодарно да се правят прогнози дали Харадинай отново ще бъде освободен в Хага, защото още не е обвинен, но е призован в качеството на заподозрян“, посочва Иванович. \r\nРамуш Харадинай заяви пред Радио \"Свободна Европа\", че е подал оставка, „защото е неприемливо за него да се яви пред следователите на Специалния трибунал за военни престъпления в Хага, където е призован като заподозрян, в качеството на премиер“. Той каза, че политическите му убеждения няма да се променят и че митата върху продуктите от Сърбия не трябва да бъдат премахнати до признаването на независимостта на Косово. Запитан дали срещу него има обвинителен акт в Специализираната прокуратура в Хага, Харадинай отговори, че няма такъв обвинителен акт. \r\nТой повтори, че е наясно с „последствията“ от решението за тарифите. \r\n„От първия ден видях какви ще са измеренията на последствията, но нямам друго решение освен поставя това като алтернатива в замяна за признаването, или трябва да дадем територии, или да създадем „Додик република“ в Косово. Това е неприемливо за нас“, твърди Рамуш Харадинай. \r\n \r\n Избори на 8 септември \r\nИзвънредните избори в Косово ще се проведат на 8 септември, според медиите в Прищина. Както се съобщава, президентът на Косово Хашим Тачи реши да насрочи изборите \"в съответствие с конституционните срокове\".", "date": "2019.07.24", "title": "Danas: Харадинай – победител или политически неудачник"}
{"url": "http://www.focus-news.net/news/2019/07/24/2683585/afp-boris-dzhonsan-ofitsialno-e-noviyat-premier-na-velikobritaniya.html", "text": "Борис Джонсън официално стана новият премиер на Великобритания, това бе съобщено от Бъкингамския дворец след срещата на лидера на Консервативната партия с кралицата, предава  AFP .  \r\nНовият министър-председател обеща, че страната ще излезе от ЕС на 31 октомври, без „колебание и страх“. Джонсън се закани да докаже грешката на всички които са се съмнявали, както и на тези обещаващи зла участ и тежки дни на Великобритания, когато тя напусне ЕС.  \r\nВ своето обръщение, предшестващо влизането му на „Даунинг стрийт №10“, той обеща да постигне „нова сделка“ с Брюксел.  \r\n : Цанко Цолов", "date": "2019.07.24", "title": "AFP: Борис Джонсън официално е новият премиер на Великобритания"}
{"url": "http://www.focus-news.net/news/2019/07/24/2683278/abv-nastoyava-da-se-obsadi-vavezhdane-na-izvanredno-polozhenie-v-ruse-silistra-i-razgrad-zaradi-chumata-po-svinete-obzor.html", "text": "АБВ настоява да се обсъди въвеждане на извънредно положение в областите Русе, Силистра и Разград заради чумата по свинете. Призивът отправи лидерът на АБВ Румен Петков по време на пресконференция. По думите му проблемът, от който държавата и институциите бягат, е този с идентификацията на животните. „В резултат ние имаме овце по на 15-18 години. Т.е. няма контрол. Животното си отива, маркирането се взима, слага се на друго животно. По регистрите имаме до такава степен възрасти животни, че е смешно. Трябва да се предприемат много ясни, категорични мерки за изчистване на проблемите с идентификацията. Настояваме да се обсъди възможността и при необходимост да се въведе извънредно положение на територията на три области: Русе, Силистра и Разград“, каза Петков. Лидерът на АБВ отчете, че това са трите области с най-голяма концентрация на продуктивни животни. „При разразилата се болест може да излезе извън всякакъв контрол и целият отрасъл да си отиде. Затова независимо от това, че няма да звучи добре в очите на обществото, въвеждането на извънредно положение с всички произтичащи от това мерки, трябва най-малкото да се обсъди“, посочи още Петков. По думите му това трябва да се вземе с решение и позиция на Народното събрание. „Иначе ще убием свиневъдството в България за десетилетия напред“, допълни още той.  \r\nОт партията АБВ предложиха на МЗХГ няколко групи мерки, свързани със превенцията, ограничаване и ликвидиране на остри болести по животните. С предложението запозна медиите проф. Михни Люцканов, член на Изпълнителното бюро на АБВ по време на пресконференция. \"Последните няколко години сме свидетели на перманентно почти атакуване на нашата страна от тежки епидемии, от заразни заболявания по продуктивните животни. Имаше шап, шарка по овцете, нодуларен дерматит, син език. Миналата година имаше чума по дребните преживни животни. Перманентно има птичи грип“, каза Люцканов. Според него мерките, които предприема държавата в повечето случаи са адекватни, но не и достатъчни. „Именно по тази причина АБВ, съзнавайки цялата, тревожност на проблема, предложи днес на МЗХГ няколко групи мерки, свързани със задълбочаване, засилване ролята на държавата по превенцията, ограничаването и ликвидирането на остри епидемично протичащи болести по животните. Тези мерки, които ние предвиждаме са разпределени в три групи. Едните трябва да бъдат концентрирани на европейско ниво чрез нашите евродепутати. Те трябва да направят всичко възможно страната ни да получи специален статут на страна, която е с такова географско положение, че първа в ЕС посреща подобни предизвикателства. Необходима е ревизия на европейските регламенти, свързани с проблемите, касаещи болестите по животните“, каза проф. Люцканов. „На първо място това е засилване във всичките му аспекти на ветиринарна компетенция в граничните райони“, посочи още проф. Люцканов. Той изтъкна необходимостта от регионални противоепизоотични служби, както и разработването на нова политика по поддържането и експлоатирането за ловни цели на популациите от диви животни, в това число и временните мерки спрямо тях при опасност или вече възникнала епидемична ситуация. Проф. Люцканов отчете, че са необходими и промени в законодателството. По думите му другата група мерки на национално ниво и регионално ниво.  \r\nДеница КИТАНОВА", "date": "2019.07.24", "title": "АБВ настоява да се обсъди въвеждане на извънредно положение в Русе, Силистра и Разград заради чумата по свинете (ОБЗОР)"}
{"url": "http://www.focus-news.net/news/2019/07/24/2683279/prezidentat-varna-za-novo-obsazhdane-mezhdunarodnite-dogovori-za-zakupuvane-na-f-16-blok-70-obzor.html", "text": "Държавният глава Румен Радев наложи вето върху Закона за ратифициране на четирите международни договори за закупуване на F-16 Block 70 и свързана с тях поддръжка. Проектите бяха ратифицирани на първо и второ четене от 44-то Народно събрание на 19 юли 2019 г. след близо 8-часов дебат. Сред мотивите на президента са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Веднага последваха и коментари по темата.  Председателят на Комисията по отбрана и депутат от ГЕРБ ген. Константин Попов  заяви, че ще свика извънредно заседание на Комисията по отбрана в сряда и ще помоли ветото да бъде разгледано в петък в пленарна зала. \"Що се отнася до консенсус 123 народни представители гласуваха \"за\", 80 бяха \"против\" и \"въздържал се\". Това е добро основание, за да се каже, че този закон не се приема на кантар. Какво ще постигнем, ако не отхвърлим президентското вето. Дали ще постигнем повече консенсус, надали. Дали ще можем да придобием тези способности в рамките на сроковете, в които ние искаме - надали\", каза Попов.  Лидерът на БСП Корнелия Нинова  заяви, че оглавяваната от нея партия ще подкрепи ветото. \"Като видяхме с каква бързина, настървение и съгласие ДПС, ГЕРБ и ВМРО прокараха на две четения в един ден законопроектите и ратификацията, не вярвам, че това ще се промени\", заяви Нинова. \"Подкрепяме взетото на президента и преди да бъде наложено, гласувахме против тази сделка\", подчерта лидерът на БСП. От своя страна  заместник-председателят на ВМРО Искрен Веселинов  посочи, че за самолетите има срокове и ако бъдат изпуснати, ще се наредим отново на опашката. Веселинов заяви, че не обвинява президента в бламиране на превъоръжаването, но по думите му реален резултат от приемане на ветото би бил този. \"Първо ще се запознаем с мотивите, тъй като не са ми ивестни. Отношение на двете гласувания в един ден, Правилникът на НС е ясен. Тогава, когато няма изрично желание за промени между първо и второ четене, тази процедура е допустима\", каза Веселинов. \r\nДеница КИТАНОВА", "date": "2019.07.24", "title": "Президентът върна за ново обсъждане международните договори за закупуване на F-16 блок 70 (ОБЗОР)"}
{"url": "http://www.focus-news.net/news/2019/07/24/2683280/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most.html", "text": "Интензивен е трафикът за товарни автомобили на изход на ГКПП „Дунав мост“ - Русе. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове. \r\nФерибот Свищов - Зимнич е преустановил дейност поради техническа неизправност.", "date": "2019.07.24", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“"}
{"url": "http://www.focus-news.net/news/2019/07/24/2683282/predstoyashti-sabitiya-v-stranata-za-24-yuli-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание. \r\n \r\n \r\n*** \r\n \r\nОт 10.00 ще се проведе заседание на Министерски съвет. \r\n \r\n \r\n*** \r\n \r\nОт 10.00 часа в сградата на Централно управление на Българската агенция по безопасност на храните ще се проведе брифинг, на който представители на БАБХ ще представят актуална информация във връзка с усложнената епизоотична обстановка в страната по отношение на заболяването африканска чума по свинете (АЧС). \r\n \r\n \r\n*** \r\n \r\nОт 8.00 до 9.00 на входа на кв. „Абдовица“ пред моста на река Искър ще се проведе протест. \r\n \r\n \r\n*** \r\n \r\nОт 18.00 часа на „Дондуков“ 2 президентът Румен Радев ще направи изявление по повод ветото върху закона за ратифициране на договорите, свързани със самолети F-16 Block 70. \r\n \r\n \r\n*** \r\n \r\nОт 11.00 часа в Националния пресклуб на БТА ще се проведе пресконференция на тема: „Бездействието на ДФ „Земеделие” при изплащане на извършени доставки по схема „Училищен плод” и „Училищно мляко” за учебната 2018/2019 г.“. \r\n \r\n \r\n*** \r\n \r\nОт 11.30 часа в Пресклуб България ще бъде дадена пресконференция от Управителния съвет на Българската федерация по колоездене \r\n \r\n \r\n*** \r\n \r\nОт 17.00 часа в Двореца на пл. „Княз Александър І“ ще се състои представянето на книгата \"Добри Добрев (1898 - 1973)\", автор доц. д-р Ружа Маринска. \r\n \r\n \r\n*** \r\n \r\nОт 18.00 часа в Клуб на фоторепортера ще се състои фотоизложбата на известния украински фотограф, военен фотокореспондент Олександър Клименко. \r\n \r\n \r\n*** \r\n \r\nВ Банско ще се проведе инициативата „Лятна филмомания под звездите“. \r\n \r\n \r\n*** \r\n \r\nОт 11.00 до 13.00 часа децата от града ще получават поредна възможност да се научат как сами да направят видеоигра, как да нарисуват и анимират атрактивни персонажи, които да са нейните главни герои. \r\n \r\n \r\n*** \r\n \r\nОт 18.30 часа в галерия „Ларго“ ще бъде открита изложба – живопис „Къде отиват мечтите” на пловдивския художник Александър Димитров. Среща на медиите с автора на 24 юли от 12.30 часа в галерията на ул. „Хан Крум\" 8. \r\n \r\n \r\n*** \r\n \r\nОт 17.30 часа в Музей „Нова и най-нова история“ на пл. „Съединение“ 1 във Велико Търново ще бъде открита изложбата „Музеят – неочакван, отворен, споделен“. \r\n \r\n \r\n*** \r\n \r\nОт 10.00 часа край село Оногур, община Тервел, ще започне пресконференция за археологическите разкопки там с участието на доброволци от няколко страни. \r\n \r\n \r\n*** \r\n \r\nОт 11.00 часа в зала „Плевен\" на Областната администрация. Лектори и научни работници ще участват в заседанието в рамките на информационната кампания за африканската чума по свинете. \r\n \r\n \r\n*** \r\n \r\nОт 10.00 часа в хотел „Рамада“ - Пловдив Тримонциум, в Конферентна зала „Тракия\", етаж 5, ще се проведе пресконференция на EVN България. \r\n \r\n \r\n*** \r\n \r\nОт 11.00 часа в Зала 1 на Областна администрация ще се проведе заседание на Междуведомствената епизоотична комисия във връзка с африканската чума по свинете. \r\n \r\n \r\n*** \r\n \r\nОт 10.00 до 12.30 часа в Детски отдел на библиотека „Родина“ на ул. „Българско опълчение“ 69 ще гостуват „Зелени Балкани“.  \r\n \r\n \r\n*** \r\n \r\nОт 11.00 часа в зала 2 на втория етаж на Областна администрация ще се състои разширено заседание на Областната епизоотична комисия. Ще бъдат обсъждани превантивни мерки за ограничаване на разпространението на болестта африканска чума по свинете. \r\n \r\n \r\n*** \r\n \r\nОт 11.00 часа в зала 2 на Община Стара Загора ще се проведе пресконференция по повод предстоящата премиера и Международния фестивал Пиеро 2019. \r\n \r\n \r\n*** \r\n   \r\nОт 10.00 до 17.00 часа на алеята от площад „Свобода“ към Драматичния театър ще се извършват безплатни скринингови изследвания за хепатит В и C.  \r\n \r\n \r\n*** \r\n   \r\nОт 11.00 часа служителите на БКС, децата, обучаващи се в Образователна школа „Усмивки\", и техните учители и родители, заедно ще почистят детската площадка в района на Дома на науката и техниката.   \r\n \r\n \r\n*** \r\n \r\nОт 10.00 часа в Националния пресклуб на БТА ще се състои пресконференция на КНСБ на тема „Заплашва ли човешки животи сивата икономика в България?\". \r\n \r\n \r\n*** \r\n \r\nОт 10.30 часа в РДПБЗН - Шумен ще се проведе среща с пожарникари, върнали се от световно състезание в Швейцария. \r\n \r\n \r\n*** \r\n \r\nОт 11.00 часа в зала 2 на Областна администрация - Шумен ще се състои заседание на Областната епизоотична комисия.", "date": "2019.07.24", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2019/07/24/2683281/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПреди обяд все още в много райони ще има валежи, но постепенно дъждът ще спира и облачността ще се разкъсва и намалява. След обяд над по-голямата част от страната ще е предимно слънчево. Ще духа слаб до умерен вятър от север-североизток. Максималните температури ще са между 25° и 30°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.  \r\n \r\nАМ „Хемус“:  \r\nОбласт София: \r\nДвижението в тунел \"Витиня\" /дясна тръба/ посока София е ограничено поради профилактика на осветлението. Движението се осъществява по обходен маршрут - главен път I-1, с отбиване при км 35+450 /служебна връзка/ и връщане на магистралата при км 30+260 /пътна връзка \"Витинска река\"/. Срок от 22:00 до 05:00 часа на 24.07.2019 и 25.07.2019 г.; \r\nДвижението по АМ \"Хемус\" в тунел \"Витиня\" посока Варна се осъществява в една лента поради с повишено внимание. Движението се извършва в изпреварващата или аварийна лента. Срок от 22:00 до 05:00 часа на 24.07.2019 и 25.07.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението от км 388+000 до км 395+800 в посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г.; \r\nДвижението от км 388+000 до км 395+800 посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г. \r\n \r\nАМ „Марица“:  \r\nОПУ Хасково:  \r\nДвижението в участъка Димитровград – Харманли при км 62+550 се ограничава движението в двете посоки поради изграждането на автоматичните устройства записващи пътния трафик в периода от 23:00 ч. до 24:00 ч. Срок до 23.07.2019 г. Обходен маршрут: от п.в. „Димитровград“ по път I-5 – п.в „Хасково“ – път I-8 – п.в. Симеоновград и обратно.  \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил:  \r\nДвижението при км 72+900 в района на пътен възел \"Бобошево\" в посока Благоевград – София се осъществява с повишено внимание поради извършване на строителни работи за нуждите на електронната ТОЛ система/АУЗПТ/. Движението е сигнализирано с пътни знаци. Срок от 9 до 18 часа 24.07.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nДвижението в участъка Витиня – Ботевград от км 196+260 до км 196+950 се осъществява в една лента през светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок 24.07.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nДвижението в участъка от Русе – Писанец от км 16+020 до км 16+620 се осъществява в една лента поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци. Срок до 24.07.2019 г. \r\nОбласт Шумен: \r\nДвижението в участъка Каспичан – Шумен се осъществява с повишено внимание от км 137+794 до км 146+000 поради частични ремонтни дейности по асфалтовата настилка. Движението се регулира с пътни знаци. Срок 26.07.2019 г. \r\nОбласт Варна: \r\nДвижението в участъка Суворово – Слънчево от км 177+000 до км 186+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 26.07.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – Бяла от км 10+780 до км 11+380 в района на с. Пиргово се осъществява в една лента поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци и скоростта е ограничена на 50 км/ч. Срок до 24.07.2019 г.  \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка Мараш – Лозенец от км 425+200 до км 428+200 се осъществява в една лента, поради  ремонт на пътната настилка. Движението се регулира чрез пътни знаци . Срок до 25.07.2019 г. \r\nОбласт Бургас: \r\nДвижението в участъка Карнобат  – Бургас на км 473+226 в района на гр. Айтос се извършва с повишено внимание поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена до 40 км/ч. Участъкът е сигнализиран с пътни знаци. Срок 24.07.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът IІІ-104: Движението по път път IІІ-104 Бобошево – Четирци от км 00+000 до 25+000 се осъществява с повишено внимание поради извършване на ремонтни дейности на пътното платно. Сигнализирано е с пътни знаци. Срок от 08:00 ч до18:00 ч до 24.07.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 24.07.2019 г. от 9:00 ч. до 17:00 ч.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nДвижението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nДвижението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 26.07.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-663: Движението по път III-663 Чирпан – Симеоновград в района на с. Зетьово – с. Целина в участък от км 7+200 до км 10+620 е ограничено поради ремонтни дейности.  \r\nОбходен маршрут: през с. Ценово. Срок до 26.07.2019 г.;   \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.24", "title": "Актуална пътна обстановка"}
{"url": "http://www.focus-news.net/news/2019/07/24/2683283/predstoyashti-mezhdunarodni-sabitiya-za-24-yuli-agentsiya-fokus.html", "text": "*** \r\n  Рамуш Харадинай се явява пред Специалния съд за военни престъпления \r\n \r\n*** \r\n  Борис Джонсън посещава кралицата и обявява министрите в кабинета си \r\n \r\n*** \r\n  Новоизбраният министър на отбраната Ане Крамп-Каренбауер полага клетва \r\n \r\n*** \r\n  Еманюел Макрон приема словашкия президент Зузана Чапутова \r\n \r\n*** \r\n  Китай публикува Бяла книга за отбранителната си политика \r\n \r\n*** \r\n  Робърт Мюлер свидетелства пред Конгреса на САЩ за Доклада си за руската намеса в американските президентски избори", "date": "2019.07.24", "title": "Предстоящи международни събития за 24 юли (Агенция \"Фокус\")"}
{"url": "http://www.focus-news.net/news/2019/07/24/2683284/nimh-nad-po-golyamata-chast-ot-stranata-shte-bade-predimno-slanchevo-s-maksimalni-temperaturi-mezhdu-25-i-30.html", "text": "Днес до обяд все още ще има превалявания, но постепенно те ще спрат, а облачността ще се разкъсва и намалява. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . След обяд над по-голямата част от страната вече ще бъде предимно слънчево. Ще духа слаб до умерен вятър от север-североизток. Максималните температури ще са между 25° и 30°, в София около 25°. Атмосферното налягане е малко по-високо от средното за месеца и през дена ще остане без съществена промяна. \r\nПо Черноморието преди обяд облачността ще е значителна и главно по южното крайбрежие все още ще има превалявания. По-късно валежите ще спрат и облачността ще намалее до предимно слънчево време. Ще духа до умерен север-североизточен вятър. Максималните температури ще са 26° - 28°. Температурата на морската вода е 26°-27°. Вълнението на морето ще бъде около 2 бала. \r\nНад планините преди обяд ще има значителна облачност и превалявания, който през деня ще спрат, а облачността ще се разкъсва. Ще духа умерен север-северозападен вятър. Максималната температура на височина 1200 метра ще е около 18°, на 2000 метра - около 12°.", "date": "2019.07.24", "title": "НИМХ: Над по-голямата част от страната ще бъде предимно слънчево с максимални температури между 25° и 30°"}
{"url": "http://www.focus-news.net/news/2019/07/24/2683285/prezidentat-rumen-radev-e-na-darzhavno-poseshtenie-v-harvatiya.html", "text": "Президентът Румен Радев е на държавно посещение в Република Хърватия по покана на своя колега президента Колинда Грабар-Китарович. Това съобщиха от  прессекретариата на държавния глава . Визитата на Радев започна на 23 юли и ще продължи днес. \r\nЗадълбочаване на двустранното партньорство в икономиката, енергетиката, туризма, науката, образованието и културата, сътрудничеството на двете държави в Европейския съюз и по теми от дневния ред на региона, както и следването на общ подход за насърчаване на инвестициите и туризма в Югоизточна Европа, са сред акцентите на срещата на президентите на България и Хърватия. \r\nРумен Радев беше посрещнат с официална церемония от Колинда Грабар-Китарович, след което двамата президенти проведоха среща „на четири очи“ и ръководиха пленарните разговори на делегациите на двете държави. \r\nДнес президентът Румен Радев ще посети военно-въздушната база „Земуник“ в град Задар.", "date": "2019.07.24", "title": "Президентът Румен Радев е на държавно посещение в Хърватия"}
{"url": "http://www.focus-news.net/news/2019/07/24/2683286/sport-grigor-dimitrov-otpadna-ot-turnira-v-atlanta.html", "text": "Григор Димитров отпадна на старта на турнира в американския град Атланта. Най-добрият  тенисист на България отстъпи с 5:7, 4:6 на световния №405 Кевин Кинг и напусна надпреварата още в първи кръг. \r\nВъв втори кръг квалификантът от САЩ ще играе срещу втория поставен – сънародника си Тейлър Фриц.", "date": "2019.07.24", "title": "Спорт: Григор Димитров отпадна от турнира в Атланта"}
{"url": "http://www.focus-news.net/news/2019/07/24/2683272/afp-svetat-reagira-na-izbiraneto-na-boris-dzhonsan.html", "text": "Главните британски съюзници поздравиха Борис Джонсън във вторник, след той като спечели поста на ръководител на Консервативната партия, което ще го направи следващия премиер на Великобритания, но ЕС предупреди, че предстоят „предизвикателства“ пред Брекзит, предава  AFP . \r\nЕто някои от първоначалните реакции от страната и чужбина на победата на Джонсън: \r\n \r\n\"Поздравления за Борис Джонсън за това, че става новият министър-председател на Обединеното кралство. Той ще бъде страхотен!\"  -  написа американският президент Доналд Тръмп в социалната мрежа „Туитър“.  \r\nАмериканският президент се е обявявал за голям привърженик на Борис Джонсън. Миналата седмица той предрече, че Джонсън ще поправи това \"бедствие\", по думите на Тръмп, което напускащият премиер Тереза Мей предизвика в опит да изведе Великобритания от Европейския съюз. \r\n\"Той е различен човек, но хората казват, че и аз съм различен. Ние се разбираме добре. Мисля, че ще имаме много добри отношения\", каза Тръмп пред репортери. \r\n \r\n\"Поздравления за Борис Джонсън за това, че е номиниран за министър-председател\", заяви в Париж бъдещият председател на Европейската комисия Урсула фон дер Лайен. „Очаквам с нетърпение да имам добри работни отношения с него.“ \r\n\"Има много различни и трудни въпроси, с които да се справим заедно. Предстоят предизвикателни времена пред нас.\" \r\n \r\n\"Очакваме с нетърпение да работим конструктивно с премиера Борис Джонсън, когато той встъпи в длъжност, за да улесни ратифицирането на споразумението за оттегляне и да постигне подреден Брекзит\", заяви главният преговарящ на ЕС Мишел Барние. \r\n\"Готови сме също така да преработим договорената декларация за бъдещо партньорство в съответствие с насоките на Европейския съвет,\" каза Барние, говорейки за необвързващата политическа декларация за бъдещите връзки между ЕС и Великобритания, подписана с Тереза Мей през ноември. \r\n \r\nПредседателят на Европейската комисия Жан-Клод Юнкер също изпрати поздравленията си на Джонсън, според говорител на Комисията. \r\n\"Председателят иска да работи с министър-председателя по възможно най-добрия начин и но ще се въздържа от повече коментари, тъй като новината е току що обявена.\" \r\n \r\n\"Поздравявам бившия си колега Борис Джонсън, че става британски премиер\", заяви иранският външен министър Мохамад Джавад Зариф на фона на противопоставянето между двете страни след задържането на танкери. \r\n\"Иран не търси конфронтация. Но ние имаме 1500 мили от бреговата линия на Персийския залив. Това са нашите води и ние ще ги защитим\", каза той. \r\n \r\n\"Поздравявам Борис Джонсън и ще му се обадя, когато той стане официално министър-председател,\" каза френският президент Макрон. \r\n\"Много искам да работя с него възможно най-бързо и не само по европейски теми и продължаването на преговорите, свързани с Брекзит, но също и по международни въпроси, по които се координираме тясно с Великобритания и Германия ... като ситуацията в Иран.\" \r\n \r\nБорис Джонсън е спечелил подкрепата на по-малко от 100 000 непредставителни членове на консервативната партия, като обещава намаляване на данъците за най-богатите, като се представя за приятел на банкерите и настоява разрушителен Брекзит без споразумение, \"каза Джереми Корбин, лидер на основната опозиционна Лейбъристка партия. \r\n„Брекзит без споразумение на Джонсън би означавал съкращаване на работни места, по-високи цени в магазините и рискът, че Националния здравноосигурителен фонд ще бъде продаден на американски корпорации в сделка с Доналд Тръмп. \r\n \r\n\"Хората от нашата страна трябва да решат кой ще стане министър-председател в общи избори,\" завършва Корбин. \r\n \r\n  Юлиян Марков", "date": "2019.07.24", "title": "AFP: Светът реагира на избирането на Борис Джонсън"}
{"url": "http://www.focus-news.net/news/2019/07/24/2683275/izbiraneto-na-boris-dzhonsan-komentari-v-britanskiya-pechat-agentsiya-fokus.html", "text": "Избирането на Борис Джонсън за бъдещ премиер и перспективите пред Великобритания са сред основните теми на британския печат \r\n*** \r\n \r\n Представяме пълния текст на речта на Борис Джонсън след избирането му за лидер на консерваторите  и коментари на Джесика Елгот – главен политически кореспондент на британския вестник  The Guardian .  \r\n \r\n Искам да започна с благодарност към моя опонент, Джереми - абсолютно непреодолим участник в кампанията, голям лидер и голям политик. В хода на 20-те събития в рамките на кампанията... Вие сте бил приятелски настроен, добродушен, с изобилие от блестящи идеи, които планирам да открадна. И преди всичко, искам да благодаря на нашия напускащ лидер Тереза Мей за нейното изключително ръководство на тази партия и на тази страна. Беше привилегия да служа в нейния кабинет и да видя страстта и решителността, които тя положи по много въпроси които са наследство отпреди. \r\n \r\nТова е щедро признание към Хънт, който проведе по-нападателна кампания, отколкото мнозина очакваха, оспорвайки сериозността и способността на съперника му да избягва трудни въпроси. Неговата похвала за „брилянтните идеи“ на Хънт предполага, че той ще има значителна роля в кабинета на Джонсън до сряда вечерта. Признанието към Мей е по-скоро от куртоазия \r\n \r\n Около мен ще има хора, които ще поставят под въпрос мъдростта на решението ви. Може да има и някои хора, които се чудят какво са направили. И никой човек, нито една партия няма монопол върху мъдростта. \r\n \r\nТова е намекът на Джонсън, че в собствената му партия ще има много хора, които се чувстват дълбоко загрижени за назначаването му и сериозността, която ще донесе в офиса - да не говорим за обещанието си  „да направи (Брекзит) или да умре “.. Вероятно има намек, че той възнамерява да търси хладнокръвни съвети, тъй като смята, че той няма “монопол върху мъдростта”. Това е надеждата, която мнозина от хората, които се съмняват в него още таят. \r\n \r\n Днес, в този ключов момент в нашата история, ние отново трябва да примирим две групи инстинкти, два благородни инстинкта, между дълбокото желание за приятелство и търговия и взаимната подкрепа и сигурност между Великобритания и нашите европейски партньори и едновременното желание за демократичното самоуправление в тази страна. Някои хора казват, че те са непримирими и това не може да бъде постигнато. \r\n \r\nТова е началото на офанзивата на Джонсън към останалите в неговата партия - трима от които напуснаха правителството през изминалата седмица в очакване на победата му. Той заявява, че разбира техния инстинкт за поддържане на тесни връзки с ЕС, но също така говори за една от най-малко противоречивите причини за Брекзит - желанието за самоуправление - нещо, което ще се хареса на повечето консервативни депутати, независимо от позицията им за Брекзи. \r\n \r\n Тази сутрин прочетох в The Fianacial Times, че никой от новите лидери не се е сблъсквал с толкова обезпокоителни обстоятелства. Е, гледам Ви тази сутрин и си задавам въпроса: изглеждате ли обезсърчени? Чувствате ли се обезсърчени? Не мисля, че ме гледате отнесено. Мисля, че знаем, че можем да го направим и хората от тази страна ни се доверяват да го направим и знаем, че ще го направим. \r\n \r\nДжонсън със сигурност е изправен пред обезсърчаващ набор от обстоятелства - обещание да извърши Брекзит  само за 18 работни дни, след като парламентът се върне от отпуск, тежки икономически прогнози, ако преследва Брекзит без сделка и бунтовнически настроен парламент, където мнозинството му може да бъде само с един глас от края на следващата седмица. Но тази част от речта е червеното месо за вярващите в партията, които са го издигнали - вярвайте, и всички тези неща могат да бъдат преодолени. Както се очаква, няма подробности за това как. \r\n \r\n Ние знаем мантрата на кампанията - в случай, че сте го забравили - това е да извършим Брекзит, да обединим страната и да победим Джереми Корбин и това е, което ще направим. Някои вече посочиха, че постигането, обединяването, победата не е перфектният акроним за предизборна кампания, тъй като за съжаление съкращението е  . Но те забравиха е-то накрая, което мои приятели, е за енергизиране. И на всички съмняващи се казвам: пич (dude), ще активизираме страната. \r\n \r\nНякои вестници писаха, че новоизбраният Джонсън ще влезе сериозен в Даунинг стрийт. Тази част от речта изглежда, напомня за това , че е класическият Джонсън, който може би дори е успял да се усмихне на най-силните си критици. Това също  дава знак на парламентаристите, които биха могли да се изкушат да саботират премиерския му пост, напомняйки им за възможния изход от правителството на Джереми Корбин. \r\n \r\n Ние ще извършим Брекзит на 31 октомври, ще се възползваме от всички възможности, които ще донесат нов дух на възможности. И отново ще повярваме в себе си, какво можем да направим и като някой спящ гигант ще се издигнем и ще разкъсаме дебелите въжета от съмнения в себе си и негативизъм. \r\n \r\nДжонсън се връща на удобна територия, набор от метафори за вярата във Великобритания, „спящ гигант“, вързан с въжета човек. Подобно е на предшественика му, Мей и нейния финансов министър Филип Хамънд, които се вслушаха в предупрежденията за опустошението, което може да бъде предизвикано от Брекзит без сделка. Сега Джонсън си е поставил незавидната задача да покаже, че силата на волята и оптимизма са достатъчни, за да се преодолее политическата реалност. \r\n*** \r\n \r\n Бъдещето при Борис Джонсън е ужсяващо, пише британският ляв вестник  The Independent .  \r\nРезултатите от изборът с предрешен изход най-накрая стана ясен. Резултатът беше неизбежен и все пак ужасната реалност на издигането на Борис Джонсън до ролята на премиер предизвиква дълбоки чувства на неудовлетвореност и гняв, както и страх и недоверие. Въпреки уж-прозрачното състезание за лидер на торите, който е запазен за малка част от британското население се превърна в кампания за националистическо единовластие. Днешният резултат ще има дълбоки последици за живота на всеки гражданин и всяка общност в Обединеното кралство. \r\nТри години след референдума за Брекзит,Великобритания, в която нарастват престъпленията от омраза, нараства неравенството и хаосът от строгите икономии - особено в живота на тези, които най-много се нуждаят от помощ. Обединеното кралство се нуждае от лидер с дръзка визия и всеобхватен план за преодоляване на широко разпространеното неравенство и предстоящата климатична катастрофа. Лидер, който стои пред  очите на милиони и сочи бъдеще в което никой не е изключен. Нека бъдем ясни, Джонсън не е и никога няма да бъде този лидер. \r\nКакто се подразбира от историята му на реч на омраза, расови обиди и участие в повтарящи се срамни постъпки, станали обществено достояние, Джонсън е олицетворение на привилегията, на която се радва малък и силно надценен елит в Обединеното кралство. В допълнение към отхвърлянето на опита на хора, които не приличат на него, многократното използване на омразна реч отблъсква дори основните съюзници на консервативната партия - бизнеса , той се застъпва за Брекзит без споразумение, който би бил катастрофален за хората, индустрията и околната среда. Не е чудно, че единствената му явна политическа стратегия изглежда е да се присъедини към Доналд Тръмп с надеждата да осигури търговска сделка за унищожаване на националната здравноосигурителна система. \r\nВ най-добрия случай следващите няколко седмици и месеци ще бъдат бурни. В най-лошия случай Великобритания е изправена пред конституционна криза на управлението и по-нататъшното затвърждаване  на разделението в британския живот. С Джонсън начело, бъдещето е страшно. \r\nЗа да се противопостави  на това, трябва да бъде изграден алтернативен политически проект, който обединява хората. Трябва да се направи нещо повече, отколкото да се обединят желаещите да останат в ЕС. Трябва да се изгради нов начин на чуваемост – британците да се изслушват един друг  на улицата, в кръчмата, в кафенето и около кухненската маса. Разговорът е в основата на британските и европейски ценности и именно чрез разговор ще бъде изградено едно сплотено движение с широко послание, което представлява пълното и богато разнообразие на Обединеното кралство, пише The Independent. \r\n*** \r\n \r\n Никола Стърджън казва, че може да \"ускори\" плановете си за втори референдум за независимостта на Шотландия, като изрази \"дълбока загриженост\", че Борис Джонсън ще бъде министър-председател, пише шотландския вестник  The Scotsman . \r\nНо проюнионистките политици в Шотландия призоваха новия лидер да отхвърли призивите за нов референдум и да се съсредоточи върху запазването на целостта на Великобритания. \r\nДжонсън също бе обвинен, че представлява \"опасна форма на английски национализъм\", след като днес победи Джереми Хънт. \r\nШотландското правителство има законодателни права, чрез които ще  проправи пътя за втори референдум за напускане на Великобритания. Високопоставени националисти се присъединиха към призивите за нов референдум, след като първият министър Стърджън предупреди, че може да ускори плановете си. \r\n\"Ще обмислим дали графикът, който сме определили за Закона за статута до края на тази година, е все още правилният или трябва да ускорим това,\" каза Стърджън пред STV News. \r\n\"Тогава, разбира се, ще се движим напред на тази основа.\" Но моето послание към Борис Джонсън и към всеки политик, който възприема недемократичната позиция по въпроса, че може да блокира волята на шотландския народ, е просто. \r\n\"Можете да се противопоставите на независимостта, това е абсолютно законно, но това, което не е законно, е да се опитате да застанете на пътя на хората от Шотландия, които имат право да избират.\" \r\nПървият министър по-рано поздрави Джонсън за избирането му за лидер на торите, но изрази \"дълбока загриженост\" за перспективата за неговото управление. \r\n\"Това са опасения, за които съм сигурна, че ще бъдат споделени от по-голямата част от хората в Шотландия, които, ако им се даде право на мнение, не биха избрали да предадат ключовете на Номер 10 на някой с неговите възгледи и минало\", добави тя. \r\n„Борис Джонсън не би трябвало да се съмнява в сериозността на ситуацията, която ще наследи като министър-председател, нито по-специално относно силата, с която аз и другите ще се противопоставим на заплахата му от Брекзит без сделка. Брекзит от всякакъв вид би навредил на Шотландия и останалата част от Обединеното кралство, но публичното му обещание да напусне ЕС до 31 октомври -„ да го направи или да умре ”- е предизвикателство  към благосъстоянието на хората и народите на Обединеното кралство“, заяви Стърджън. \r\n*** \r\n \r\n Брекзит без споразумение е сред поредицата от световни събития, които представляват „значителна” заплаха за световната икономика, предупреди Международният валутен фонд (МВФ), цитиран от британският вестник  Daily Express . \r\nМВФ каза, че Великобритания, напускайки  ЕС без споразумение, ще е \"основен фактор\" за засягане на глобалния растеж, наред с продължаващата търговска война между САЩ и Китай, както и американските мита върху вноса на автомобили. В актуализацията на прогнозата си за световната икономика фондът понижи прогнозата си за глобалния икономически растеж за четвърти път от октомври 2018 г. МВФ намали прогнозата си за растеж през 2019 и 2020 г. с 0,1%, в сравнение с последната прогноза за април тази година. \r\nОчаква се икономиката да нарасне през следващата година, но прогнозата й е намаляла от 3,6% на 3,5%. \r\nМВФ заяви: „Основният рисков фактор за световната икономика е, че неблагоприятните тенденции - включително по-нататъшните американско-китайски тарифни войни, американските мита върху вноса на автомобили или Брекзит без споразумение – намаляват доверието, отслабват инвестициите, разрушават местните вериги на доставки и сериозно забавят глобалния растеж.\"", "date": "2019.07.24", "title": "Избирането на Борис Джонсън – коментари в британския печат (Агенция „Фокус“)"}
{"url": "http://www.focus-news.net/news/2019/07/24/2683292/api-ot-2200-chasa-do-0500-chasa-na-25-yuli-shte-bade-ogranicheno-dvizhenieto-v-tunel-vitinya-na-am-hemus-v-posoka-sofiya.html", "text": "От 22.00 часа тази вечер до 05.00 часа на 25 юли ще бъде ограничено движението в тунел „Витиня“ на АМ „Хемус“ в посока София. Това съобщиха от пресцентъра на  Агенция „Пътна инфраструктура\" . Поради профилактика на осветлението в съоръжението трафикът ще се пренасочва от км 35 по път I-1 и при км 30 на пътна връзка „Витинска река“ ще се включва отново в магистралата. Движението за Варна в тунела ще се осъществява в една лента. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.24", "title": "АПИ: От 22.00 часа до 05.00 часа на 25 юли ще бъде ограничено движението в тунел „Витиня“ на АМ „Хемус“ в посока София"}
{"url": "http://www.focus-news.net/news/2019/07/24/2683291/nova-makedoniya-makedoniya-pravitelstvoto-v-skopie-prie-zakonoproekta-za-prokuraturata.html", "text": "Правителството на югозападната ни съседка прие новия законопроект за прокуратурата в рамките на 146-о си заседание, съобщава електронното издание на първия скопски вестник –  „Нова Македония“. \r\nВ рамките на сесията е взето решение законопроектът да бъде предаден за гласуване в парламента с „европейско знаменце“ и по съкратена процедура, подчертават от редакцията.  \r\nСпоред пресслужбата на правителството, по предложение на Министерството на правосъдието в парламента ще бъде изпратен и проектозаконът за изменение и допълнение на Закона за Съвета на прокурорите поради терминологично привеждане в съответствие със Закона за прокуратурата. \r\n \r\n Тереза Герова", "date": "2019.07.24", "title": "„Нова Македония“ (Македония): Правителството в Скопие прие законопроекта за прокуратурата"}
{"url": "http://www.focus-news.net/news/2019/07/24/2683294/blagoevgrad-v-edna-lenta-se-osashtestvyava-dvizhenieto-na-vtoroklasen-pat-84-v-rayona-na-selo-cherna-mesta-zaradi-opasnost-ot-svlachishte.html", "text": "В една лента се осъществява движението на второкласен път 84 в района на село Черна Места заради опасност от свлачище. Ограничението ще бъде в сила няколко дни докато се направи откос в участъка. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79 и АМ „Струма“. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.24", "title": "Благоевград: В една лента се осъществява движението на второкласен път 84 в района на село Черна Места заради опасност от свлачище"}
{"url": "http://www.focus-news.net/news/2019/07/24/2683296/pravitelstvoto-shte-razgleda-proekt-za-ratifitsirane-na-sporazumenie-mezhdu-evropeyskata-investitsionna-banka-i-pravitelstvoto-na-republika-balgariya.html", "text": "Правителството ще разгледа проект на решение за предложение за ратифициране на споразумението между Европейската инвестиционна банка и правителството на Република България за вноска във Фонда на инициативата за икономическа устойчивост. Това предвижда  дневният ред на кабинета  за днешното редовно правителствено заседание. Министърът на икономиката Емил Караниколов е внесъл за разглеждане проект на закон за изменение на Закона за стоковите борси и тържищата. Министрите ще разгледат още предложение на министъра на образованието и науката за проект на решение за изменение и допълнение на решение № 619 на Министерския съвет от 2009 г. за приемане на списък на регулираните професии в Република България.", "date": "2019.07.24", "title": "Правителството ще разгледа проект за ратифициране на споразумение между Европейската инвестиционна банка и правителството на Република България"}
{"url": "http://www.focus-news.net/news/2019/07/24/2683297/denyat-24-yuli-v-balgarskata-istoriya.html", "text": "1877 г. - по време на Руско-турската освободителна война (1877-1878 г.) пет хиляди казаци влизат в Карлово, където са посрещнати тържествено от местното българско население. В рапорт до великия княз Николай Николаевич ген. Й. Гурко предлага Предният отряд да атакува армията на Сюлейман паша, преди тя да е успяла да се съсредоточи. 1879 г. - в Пловдив излиза първият брой на в. \"Народний глас\", който от 1881 г. е орган на източнорумелийската Народна партия. От 1879 г. до 1885 г. в. “Народний глас” излиза два пъти седмично. Негов издател е Др. Манчов. Редактори са Ив. Вазов, К. Величков и Ст. Михайловски. 1923 г. - Демократическата и Радикалдемократическата партии се обединяват в Съюз на демокрацията на паритетна основа. Обединената Народнопрогресивна партия фиктивно се влива в Народния сговор. На 24 юли е роден генерал-майор Михаил Сапунаров. На тази дата умира Петко Стоянов Стайнов (1890 - 1972) - български юрист, публицист и общественик. \r\n \r\n \r\n2014 г. \r\nМинистър-председателят на Република България Пламен Орешарски подава оставка на 421-ия ден от управлението на правителството. \r\nВъпреки гласуваната в парламента оставка, правителството продължава дейността си до 5 август, когато Народното събрание се разпуска. На 6 август президентът Росен Плевнелиев назначава служебен кабинет до изборите на 5 октомври. \r\n \r\n \r\n2007 г. \r\nС помощта на френската първа дама Сесилия Саркози и комисарят по външните връзки на ЕС Бенита Фереро-Валднер, петте български медицински сестри и палестинският лекар се завръщат благополучно от Либия в София на борда на френски правителствен самолет. Техните смъртни присъди са заменени с доживотен затвор, но при пристигането им в България са помилвани от президента на страната Георги Първанов. \r\n \r\n \r\n2006 г. \r\nВъв Виена за се провеждат първите разговори на високо равнище по отношение на статута на Косово. Сръбският президент Борис Тадич и министър-председателят Воислав Кощуница, косовският президент Фатмир Сейдиу и министър-председателят Агим Чеку присъстват на срещата и съответно представят платформи си за бъдещия статут на провинцията. \r\n \r\n \r\n2001 г. \r\nОсемдесет и петото правителство на България, начело с премиера Симеон Сакскобургготски встъпва в длъжност. Така Сакскобургготски става първият монарх в световната история, който си възвръща властта чрез демократични избори. \r\n \r\n \r\n2001 г. \r\nТридесет и деветото НС гласува новото правителство на Симеон Сакскобургготски. Премиерът обявява, че ще заложи на младостта и творчеството, че ще включи в управлението повече професионалисти, отколкото професионални политици. От 16-те министри нито един по-рано не е бил такъв, а половината от тях са непознати за обществото. За правителството гласуват 147 депутати, против са 50 и се въздържат 40. \r\nВ първоначалния вариант на кабинета министерството на икономиката е поверено на Николай Василев, министерството на финансите на Милен Велчев, а това на вътрешните работи на Георги Петканов. \r\n \r\n \r\n2000 г. \r\nЗавършва петдневното посещение в България на Бодо Хомбах, европейски координатор на Пакта за стабилност. Той посещава Видин, за да стимулира подготвителните работи по изграждането на моста над р. Дунав. \r\nОчаква се мостът да бъде готов до края на 2008 г. Неговата обща дължина ще бъде 1 440 м автомобилен път и 2 480 м жп линия. Той ще има четири пътни ленти, железопътен път, пешеходна алея и аварийна пътека. \r\n \r\n \r\n1992 г. \r\nБСП внася в парламента вот на недоверие за цялостната политика на правителството на Филип Димитров, който е отхвърлен със 130 гласа. Филип Димитров е 56-ят министър-председател на България, изпълнявал тази длъжност от 8 ноември 1991 г. до 30 декември 1992 г. \r\n \r\n \r\n1990 г. \r\nВНС прекратява правомощията на президента Петър Младенов и открива процедура по избор на нов президент. \r\nПетър Тошев Младенов е първият президент на Република България (3 април 1990 г. – 6 юли 1990 г.). Той е роден на 22 август 1936 г. в с. Урбабинци, Видинско. През 1954 г. завършва Суворовското училище в София. След това учи философия в Софийкия университет, а през 1963 г. се дипломира в Института за международни отношения в Москва. Работи за Министерството на външните работи в периода 1971-1989 г. Член е на Политбюро на ЦК на БКП от 1977 г. Оглавява движението на недоволните в ръководството на БКП от края на 80-те години на ХХ в. След 10 ноември 1989 г. замества Тодор Живков като генерален секретар на ЦК на БКП, подкрепян от М. Горбачов. Член е на Председателството на Висшия партиен съвет от февруари до септември 1990 г. Подава оставка като президент под натиска на протестиращите студенти. Петър Младенов умира на 31 май 2000 г. в София. \r\n \r\n \r\n1988 г. \r\nВъв вестник \"Отечествен фронт\" е отпечатана статията на Васил Проданов \"Истинската възможност за избор\", в която авторът защитава тезата, че самоуправлението и плурализмът трябва да се пренесат от икономиката в обществената, а дори и в политическата сфера. Статията е свидетелство за активизирането и раздвижването на българската интелигенция. \r\nВасил Проданов е директор и завеждащ секция \"Философия на историята\" към Института за философски изследвания при БАН. Той е председател на Националната комисия по биоетика. От 1995 г. е член на Общото събрание на БАН, член е на Института по глобална етика (САЩ), член е и на Асоциацията по изследване на етничността и национализма във Великобритания. \r\n \r\n \r\n1978 г. \r\nБългарското Министерство на външните работи издава декларация за развитието на българо-югославските отношения. В нея се изтъква, че \"българите в Македония са едни от най-активните във формирането на българската нация\" и затова \"никой не може да се съгласи с присвояването на историческото и културното наследство\" на българския народ. Декларира се, че българското правителство приема \"съществуващите реалности\" в СФРЮ и в Македония и разглежда въпроса за народностите и нациите в СФРЮ като \"чисто вътрешен въпрос\", без да го коментира. Същевременно се отбелязва, че \"единственото, с което не можем да се съгласим, е формирането на македонската нация да става на антибългарска основа\". \r\n \r\n \r\n1923 г. \r\nДемократическата и Радикалдемократическата партии се обединяват в Съюз на демокрацията на паритетна основа. Обединената Народнопрогресивна партия фиктивно се влива в Народния сговор. \r\n \r\n \r\n1879 г. \r\nВ Пловдив излиза първия брой на в. \"Народний глас\", който от 1881 г. е орган на източнорумелийската Народна партия. От 1879 г. до 1885 г. в. “Народний глас” излиза два пъти седмично. Негов издател е Др. Манчов. Редактори са Ив. Вазов, К. Величков и Ст. Михайловски. \r\n \r\n \r\n1877 г. \r\nПо време на Руско-турската освободителна война (1877-1878 г.) пет хиляди казаци влизат в Карлово, където са посрещнати тържествено от местното българско население. \r\nВ рапорт до великия княз Николай Николаевич ген. Й. Гурко предлага Предният отряд да атакува армията на Сюлейман паша, преди тя да е успяла да се съсредоточи. \r\nРуският генерал Йосиф Владимирович Гурко е роден на 28 юли 1828 г. в Могильовска губерния, Русия. Той е участник в Кримската и Руско-турската война от 1877-1878 г. Преминава Хаинбоазкия проход, смятан от турците за непроходим. При обсадата на Плевен (октомври 1877 г.), превзема турските укрепления при Горни и Долни Дъбник, а след падането на Плевен разбива турците при с. Богров, както и в тридневната битка при Пловдив от 16 до 18 януари 1878 г. След това преследва победените турските войски до Одрин. По-късно е генерал-губернатор на Петербург. Член е на Държавния съвет на Русия в периода 1886-1894 г. Ген. Гурко е последовател на принципите на Суворовската военна школа. Й. Гурко умира на 28 януари 1901 г. в Сахарово, Русия. \r\n \r\n \r\n1871 г. \r\nЗавършват заседанията на църковно-народния събор в Цариград. В работата му участват 50 народни избраници, от които 11 духовни и 39 мирски (светски) лица. Църковно-народният събор е открит на 23 февруари 1871 г. и се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр. \r\n \r\n \r\n \r\n На тази дата са родени: \r\n \r\n \r\n1959 г. \r\nРодена е Здравка Евтимова - българска писателка, преводач и сценарист. Завършва английска и немска гимназия в София през 1978 г.; специализира \"Английска филология\" във ВТУ \"Св. св. Кирил и Методий\" през 1985 г. Работи като преводач (1980-1992 г.), като преподавател по американска литература в ЕГ \"С. Радев\", Перник (1993-1999 г.); експерт по английски и немски език в Министерството на отбраната от 1999 г. Автор е на 5 книги с разкази, на 3 романа. Книги: \"Разкази срещу тъга\" (1984 г.), \"Разкази от сол\" (1989 г.), \"Разкази за приятели\" (1990 г.), \"Кръв от къртица. Роман\" (1992 г.), \"Сълза за десет цента\" (1995 г.), \"В студената ти сянка, лейди. Роман\" (1998 г.), \"На две крачки от мен. Роман\" (1998 г.), \"Линди. Роман\" (2000 г.). Много нейни разкази са публикувани в чужди литературни списания, включени са в престижни чужди антологии. Носител е на: награда \"Чудомир\" (1982 г.), награда за проза от конкурса за дебютна книга \"Южна пролет\" (1984 г.), награда за белетристика на вестник \"Пулс\" (1987 г.), национална награда за научно-фантастичен разказ (1992, 1993 г.), национална награда \"Ана Каменова\" (1995 г.), награда за разказ от конкурсите на вестник \"Век 21\" (1996 г.) и вестник \"Труд\" (1999 г.), на списание \"Български месечник\", награда на фонд \"Развитие\" за романа \"В студената ти сянка, лейди\" (1998 г.); награда в чужбина: за разказ в анонимен конкурс на немска фондация \"LEGE Artis\" (1998 г.), за проза на английското списание \"The TEXT\" (Великобритания, 2000 г.), на английски вестник \"TIMES\", след което е приета за редовен член на гилдията на писателите \"Yorkshire Humberside\" (Великобритания, 2000 г.). Пълноправен член е на литературното студио на Фр. Ф. Копола - \"Zoetrope\" (САЩ, 2001 г.; по Интернет рецензира разкази до 6 000 думи от англоезични автори). Преводи на български език: 34 романа (\"Червеният Марс\" от К. С. Робинсън,1996 г.; \"Проектът\" от Кл. Саймък,1997 г.; \"Небесна клавиатура\" от Д. Янгхоулм, 1997 г.; серията романи фентъзи \"Belgariad\", 1995-1997 г.); сборник с разкази. Сценарист на игралният филм \"Courage Island\" (САЩ, 1999 г.; реж. - Виктор Кънчев). \r\n \r\n \r\n1950 г. \r\nРоден е Андрей Дреников - български естраден композитор, певец и инструменталист. Завършва БКД, специалност цигулка. Работи в Симфоничния оркестър на Комитета за телевизия и радио (до 1981 г.), в театър \"Сълза и смях\". Автор е на детски песни и театрална музика. Дебютира през 1977 г. Участва на фестивала \"Златният Орфей\" (1977 г., 1978 г.), в движението \"Ален мак\". Негови песни са награждавани на български конкурси за забавни песни. \r\n \r\n \r\n1939 г. \r\nРодена е Светла Венциславова Протич - българска пианистка. Светлана Протич учи пиано при Д. Ненов и Л. Енчева. Завършва БДК в София през 1961 г. като ученичка на П. Пелишек. От 1962 до 1965 г. специализира в консерваторията в Букурещ при Фл. Музическу. Работи като солистка в Пловдивската държавна филхармония в периода от 1965 г. до 1968 г. От 1968 г. Протич е концертираща артистка. Изнася самостоятелни концерти, свири и в камерни състави. От 1974 г. е в камерно дуо с Ал. Милчева. Проявява предпочитание към произведения от музикалната класика. \r\n \r\n \r\n1927 г. \r\nРоден е Минко Балкански, български физик \r\n \r\n \r\n1919 г. \r\nРоден е Тодор Динов – български анимационен режисьор и художник-карикатурист. Член-кореспондент на БАН от 1977 г. През 1943 г. завършва Художествената академия в София, работи в областта на живописта, графиката, илюстрацията, карикатурата и плаката. Той е създател на българската анимационна школа. Повече от анимационните му миниатюри са носители на международни и национални отличия. Тодор Динов е единственият българин в Управителния Съвет на Международната организация на изкуствата; член-кореспондент на Академията за изкуства на Германия. Автор на статии за анимационното изкуство, включително в справочника \"В света на киното\", том 1, 1983 г. Награден с орден \"Стара планина\", I степен (1999 г.). \"Доктор хонорис кауза\" на НАТФИЗ за 2002 г. Режисьор на анимационните филми: \"Юнак Марко\" (1955 г.), \"Излъганата лисица\" (1957 г.), \"Малкото Анче\" (1958 г.), \"Тайната на златните обувки\" (1959 г.), \"В страната на човекоядците\" (1959 г.), \"Прометей\" (1959 г.), \"Дует\" (1961 г.), (съвместно с Донев), \"Приказка за боровото клонче\" (1962 г.), \"Гръмоотводът\" (1962 г.), \"Ябълката\" (1963 г.), \"Маргаритка\" (1965 г.), \"Приключения\" (1965 г.), \"Епиграма\" (1966 г.), \"Прометей ХХ\" (1970 г.), \"Верижна реакция\" (1971 г.), \"Ревност\" (1973 г.), \"Тъпанът\" (1973 г.), \"Перпетуум мобиле\" (1975 г.), \"Петното\" (1977 г.), \"Сватба\" (1979 г.), \"Парижки дъжд\" (1981 г.). Снима и игрални филми, в които продължават търсенията му от анимацията: \"Иконостасът\" (заедно с Христо Христов, 1969 г.), \"Ламята\" (1974 г.), \"Барутен буквар\" (1977 г.), \"Грехът на Малтица\" (тв, 1984 г.). \r\n \r\n \r\n1911 г. \r\nРоден е Христо Иванов Кърпачев – български поет, партизанин. Учи в Педагогическото училище в Ловеч. Постъпва в Школата за запасни офицери по поръчение на Комунистическата партия. Осъден е за антидържавна дейност. От 1941 г. е в нелегалност. Командир на отряд “Чавдар” (от 1943 г.). Убит от полицията. През 1959 г. излизат неговите “Избрани произведения” (подбор и предговор от В. Андреев). Умира на 23 май 1943 г. край Ловеч. \r\n \r\n \r\n1901 г. \r\nРоден е Илия Бешков, български художник \r\n \r\n \r\n1900 г. \r\nРоден е Иван Ценов Фунев - български скулптор и живописец, професор (1945 г.). Завършва скулптура в Държавната художествена академия в София при професор Ж. Спиридонов (1927-1930 г.). Изобразява безработни, хора на тежкия физически труд, създава портрети на писатели, поети, образи на български жени. Работи в областта на високия релеф и освен мрамор използва стоманобетон, чугун, електролитна мед.  \r\nПо-значителни творби: “Рабкори” (1931 г.), “Николай Хрелков” (1932 г.), “Георги Караславов” (1932 г.), “Машинист” (1933 г.), “Стачен пост” (1934 г.), “Събрание” (1934 г.), “Майка” (1934 г.), “Трета класа” (1936 г.), “Жътварка” (1937 г.), монументалната скулптура “Партизани” (1945 г.) и др. \r\n \r\n \r\n1867 г. \r\nРоден е генерал-майор Михаил Сапунаров. Завършва Военното училище в София през 1887 г. и служи в пехотата. През Балканската война (1912 - 1913) е командир на дружина в 48-ми пехотен полк, с който воюва при Люлебургас и Чаталджа. През Втората балканска война (1913) е командир на 63-ти пехотен полк и воюва срещу сърбите при Черни връх и връх Тумба. По време на Първата световна война (1915 - 1918) е началник на полевата канцелария при Главната квартира (1915 - май 1917) и командир на Планинската пехотна дивизия (май 1917 г. - септември 1918 г.), с която воюва на Македонския фронт. През 1919 г. излиза в запас. \r\n \r\n \r\n На тази дата умират: \r\n \r\n1972 г. \r\nУмира Петко Стоянов Стайнов (1890 - 1972) - български юрист, публицист и общественик. Роден на 19 май 1890 г. в Казанлък. Завършва право в Гренобъл и Париж, специални занятия по администрация и финансови науки в Париж и Лайпциг. Доцент по административно право в Софийски университет. Народен представител, министър на железниците (1926), пълномощен министър в Париж (1926). Трудове: “Съвременните демокрации” (1921), “Администрация и правосъдие в Германия” (1923), “Компетентност и народовластие” (1923), “Чиновническо право”, т. I (1932). \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;  \r\nИсторически архив на Агенция “Фокус” - отдел “Архив и бази данни” и други.;", "date": "2019.07.24", "title": "Денят 24 юли в българската история"}
{"url": "http://www.focus-news.net/news/2019/07/24/2683287/parlamentat-shte-razgleda-na-vtoro-chetene-predlozhenieto-na-gerb-za-otmyana-na-mashinnoto-glasuvane.html", "text": "Парламентът ще разгледа  на второ четене предложението на ГЕРБ за отмяна на машинното гласуване. Това предвижда програмата за работа на  Народното събрание .Предложението на управляващите е заложено в промените в Изборния кодекс. Първоначалното предложение на ГЕРБ бе машинният вот да бъде отменен за местни и парламентарни избори и да се провежда за президентски и европейски вот. Текстът претърпя промяна по време на второто четене в Правна комисия.  От ГЕРБ предложиха отмяната да важи само за местния вот.  Предложението направи народният представител от ГЕРБ Красимир Ципов, а „за“ предложението му гласуваха 14 народни представители, „против“ - 0 и „въздържали се“ – 7, с което то бе прието. Окончателното решение ще бъде взето от пленарна зала. Между първо и второ четене на законопроекта oт ДПС предложиха софтуерът за всеки вид избори да се изработва от „Информационно обслужване“, АД. От ДПС искат електронните средства да са сертифицирани и тествани от държавна агенция „Електронно управление“ и да се одитират от ДАНС. От ДПС настояват и „Информационно обслужване“ да е преброител на всички бюлетини. Комисията реши да не подлага на гласуване някои от предложенията между двете четения. Това са именно предложението на БСП вместо 350 души, условието за създаване на кметство да бъде 150 жители. Не бе подложен на гласуване и внесеният от ПГ на „Обединени патриоти“ съвместно с независимия депутат Спас Панчев текст създаването на кметство да е при наличие на над 200 жители, а не 350, както е досега. \r\nНародните представители ще разгледат и президентското вето върху възможността за отворено финансиране на политическите партии. В мотивите си президентът посочва, че чрез тези промени се подменя политическата система на България като демократична парламентарна република и се дава възможност бизнесът да влезе в политиката. Заради ветото, депутатите ще подложат на повторно гласуване промените в Закона за държавния бюджет за 2019 г.,  с които се измени Закона за политическите партии и се даде възможност политическите сили да се финансират с дарения от юридически лица и еднолични търговци.  Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно.", "date": "2019.07.24", "title": "Парламентът ще разгледа на второ четене предложението на ГЕРБ за отмяна на машинното гласуване"}
{"url": "http://www.focus-news.net/news/2019/07/24/2683288/kathimerini-turski-voenni-korabi-ohranyavat-sondazhite-v-iztochnoto-sredizemnomorie.html", "text": "Министерството на отбраната на Турция публикува видеоклип в социалната мрежа „Туитър“, от който става ясно, че военни кораби охраняват плавателните съдове, извършващи сондажи в Източното Средиземноморие, съобщава електронното издание на гръцкия ежедневник  Kathimerini . \r\nВидеото е заснето от безпилотни летателни апарати, поясняват от редакцията. На тях се вижда движението на дрони тип TB-2, хеликоптери и самолети на турските пристанищни власти, както и подводници и корвети в морето. \r\n„Командването на Военноморските сили отговаря за сондажите на кораби в Източното Средиземноморие“, се подчертава в съобщението, което придружава видеото в „Туитър“. \r\n \r\n . \r\n \r\n Тереза Герова", "date": "2019.07.24", "title": "Kathimerini: Турски военни кораби охраняват сондажите в Източното Средиземноморие"}
{"url": "http://www.focus-news.net/news/2019/07/24/2683289/babh-shte-predstavi-aktualna-informatsiya-vav-vrazka-s-uslozhnenata-epizootichna-obstanovka-v-stranata-zaradi-afrikanskata-chuma-po-svinete.html", "text": "От 10.00 часа в сградата на Централно управление на Българската агенция по безопасност на храните, представители на БАБХ ще представят актуална информация във връзка с усложнената епизоотична обстановка в страната по отношение на заболяването африканска чума по свинете. Това съобщиха от пресцентъра на  БАБХ .  \r\nВ рамките на събитието ще бъдат предоставени подробности и за предприетите действия и планираните мерки в краткосрочен и дългосрочен план, свързани със стратегията за контрол, както и плановете за спешни действия за овладяване на заболяването в България.", "date": "2019.07.24", "title": "БАБХ ще представи актуална информация във връзка с усложнената епизоотична обстановка в страната заради африканската чума по свинете"}
{"url": "http://www.focus-news.net/news/2019/07/24/2683298/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турските сондажи в Източното Средиземноморие, срещата между сръбския министър на външните работи Ивица Дачич с новия руски посланик в страната Боцан-Харченко, предаването на проектозакона за прокуратурата в парламента в Скопие за гласуване по съкратена процедура, както и обсъждането на възможността за провеждането на предсрочни парламентарни избори в Косово са част от основните теми, върху които акцентират водещите балкански печатни издания. \r\n \r\n \r\n*** \r\n  Правителството на югозападната ни съседка прие новия законопроект за прокуратурата в рамките на 146-о си заседание, съобщава електронното издание на първия скопски вестник –  „Нова Македония“. \r\nВ рамките на сесията е взето решение законопроектът да бъде предаден за гласуване в парламента с „европейско знаменце“ и по съкратена процедура, подчертават от редакцията.  \r\nСпоред пресслужбата на правителството, по предложение на Министерството на правосъдието в парламента ще бъде изпратен и проектозаконът за изменение и допълнение на Закона за Съвета на прокурорите поради терминологично привеждане в съответствие със Закона за прокуратурата. \r\n \r\n \r\n*** \r\n  Министерството на отбраната на Турция публикува видеоклип в социалната мрежа „Туитър“, от който става ясно, че военни кораби охраняват плавателните съдове, извършващи сондажи в Източното Средиземноморие, съобщава електронното издание на гръцкия ежедневник  Kathimerini . \r\nВидеото е заснето от безпилотни летателни апарати, поясняват от редакцията. На тях се вижда движението на дрони тип TB-2, хеликоптери и самолети на турските пристанищни власти, както и подводници и корвети в морето. \r\n„Командването на Военноморските сили отговаря за сондажите на кораби в Източното Средиземноморие“, се подчертава в съобщението, което придружава видеото в „Туитър“. \r\n \r\n \r\n*** \r\n  Първият вицепремиер и министър на външните работи на Сърбия Ивица Дачич прие за среща новия посланик на Руската федерация в страната Александър Боцан-Харченко по повод неговото назначаване, отбелязват от редакцията на електронното издание на белградския  Kurir . \r\nДачич приветства Боцан-Харченко и изрази задоволството си, че истински познавач на региона ще представлява Руската федерация в Сърбия. Двамата обсъдиха въпроси от особено значение като икономическите отношения, косовския въпрос, сътрудничеството в международни организации, както и теми от други области от общ интерес. \r\nСпоред изявлението на Министерството на външните работи „сърдечният разговор потвърди взаимния интерес от цялостното подобряване на двустранните отношения на двете страни, които иначе са изключително добри, развити и много динамични“. \r\nБоцан-Харченко връчи акредитивните си писма на държавния глава на западната ни съседка Александър Вучич в началото на текущата седмица. Руският дипломат, който е експерт по балканските въпроси, се обърна към Вучич на сръбски и заяви, че за него е чест да връчи писмата си на сръбския президент.  \r\nВ разговора между двамата той наблегна на желанието на Кремъл да работят за подобряване на сътрудничеството между Русия и Сърбия, което според него вече е на особено добро ниво. След връчването на акредитациите последва и среща между двамата, а според медиите в рамките й Боцан-Харченко е предал спешно съобщение до президента на Сърбия лично от лидера на Кремъл Владимир Путин, което е засягало Косово. \r\nХарченко пристигна в Белград в петък. Предишната му позиция е на директор на Европейския департамент на руското външно министерство.  \r\nСчитан е за експерт по балканските въпроси, като на предишната си позиция е работил не само с държави от бивша Югославия, но и с България, Гърция, Турция, Румъния, Кипър и Албания. От началото на кариерата си, Боцан-Харченко участва в дипломатичните процеси по разделянето на Югославия, а по-късно и по косовския въпрос.  \r\nТой също така е и руски представител в международната контактна група за Косово, тогава и част от тройката медиатори, която включва Волфганг Ишингер, представител на Европейския съюз и Франк Уайснър, представляващ САЩ. \r\n \r\n*** \r\n  Заместник-председателят на Демократическата партия на Косово Джавит Халити изглежда не е съгласен с мнението на партийния лидер Кадри Весели относно провеждането на извънредни избори в страната, коментират в редакцията на електронното издание на прищинския ежедневник  Gazeta Express . \r\nВесели бе категоричен, че партията му е готова за избори и увери, че провеждането им няма как да бъде избегнато. „Предсрочните избори са неизбежни\", подчерта председателят на парламента след завръщането си от посещение в САЩ. \r\nСпоред Халити обаче Косово няма да спечели нищо от предсрочното гласуване, което ще доведе единствено до забавяне на процесите, през които страната преминава.  \r\n„Мисля, че може да се направят избори, но освен загуба на време, разходи и прекъсвания в успеха на други проекти, друго няма да бъде постигнато\", коментира Халити пред медии. Междувременно той заяви, че неговата партия е готова, в случай че бъде взето решение за предсрочен вот. Що се отнася до възможните коалиции, Халити отбеляза, че неговата партия няма червени линии за сътрудничество с която и да била партия. \r\nВ последно време в редиците на Демократическата партия на Косово има много разногласия. След решението на Весели всички членове на партията, които са на ръководни постове и имат повдигнати обвинения, да подадат оставка, имаше противоречиви реакции. Стана ясно, че лицата са петима или шестима, но не бе пояснено кои точно са те. \r\nРешението на Рамуш Харадинай да подаде оставка от поста министър-председател доведе страната до криза. Сега президентът Хашим Тачи заедно с управляващата коалиция ще реши дали да има технически кабинет или да бъдат насрочени предсрочни избори. \r\n \r\n***", "date": "2019.07.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/07/24/2683299/nimh-zhalt-kod-za-valezhi-s-gramotevitsi-e-v-sila-za-4-oblasti-na-stranata.html", "text": "Жълт код за валежи с гръмотевици е в сила за 4 области на страната. Това сочи справка на сайта на  НИМХ . Предупреждението е в сила за областите Плевен, Ловеч, Габрово и Велико Търново. Преди обяд ще има краткотрайни валежи от дъжд, на места интензивни и значителни по количества. Ще има гръмотевици и условия за градушки. Очакваните количества са 25 - 30 л/кв. м, на места и повече.", "date": "2019.07.24", "title": "НИМХ: Жълт код за валежи с гръмотевици е в сила за 4 области на страната"}
{"url": "http://www.focus-news.net/news/2019/07/24/2683293/gazeta-express-kosovo-v-demokraticheskata-partiya-na-kosovo-ima-raznoglasiya-po-vaprosa-za-predsrochnite-izbori.html", "text": "Заместник-председателят на Демократическата партия на Косово Джавит Халити изглежда не е съгласен с мнението на партийния лидер Кадри Весели относно провеждането на извънредни избори в страната, коментират в редакцията на електронното издание на прищинския ежедневник  Gazeta Express . \r\nВесели бе категоричен, че партията му е готова за избори и увери, че провеждането им няма как да бъде избегнато. „Предсрочните избори са неизбежни\", подчерта председателят на парламента след завръщането си от посещение в САЩ. \r\nСпоред Халити обаче Косово няма да спечели нищо от предсрочното гласуване, което ще доведе единствено до забавяне на процесите, през които страната преминава.  \r\n„Мисля, че може да се направят избори, но освен загуба на време, разходи и прекъсвания в успеха на други проекти, друго няма да бъде постигнато\", коментира Халити пред медии. Междувременно той заяви, че неговата партия е готова, в случай че бъде взето решение за предсрочен вот. Що се отнася до възможните коалиции, Халити отбеляза, че неговата партия няма червени линии за сътрудничество с която и да била партия. \r\nВ последно време в редиците на Демократическата партия на Косово има много разногласия. След решението на Весели всички членове на партията, които са на ръководни постове и имат повдигнати обвинения, да подадат оставка, имаше противоречиви реакции. Стана ясно, че лицата са петима или шестима, но не бе пояснено кои точно са те. \r\nРешението на Рамуш Харадинай да подаде оставка от поста министър-председател доведе страната до криза. Сега президентът Хашим Тачи заедно с управляващата коалиция ще реши дали да има технически кабинет или да бъдат насрочени предсрочни избори. \r\n \r\n Тереза Герова", "date": "2019.07.24", "title": "Gazeta Express (Косово): В Демократическата партия на Косово има разногласия по въпроса за предсрочните избори"}
{"url": "http://www.focus-news.net/news/2019/07/24/2683295/kurir-sarbiya-dachich-prie-noviya-ruski-poslanik-v-sarbiya.html", "text": "Първи вицепремиер и министър на външните работи на Сърбия Ивица Дачич прие за среща новия посланик на Руската федерация в страната Александър Боцан-Харченко по повод неговото назначаване, отбелязват от редакцията на електронното издание на белградския  Kurir . \r\nДачич приветства Боцан-Харченко и изрази задоволството си, че истински познавач на региона ще представлява Руската федерация в Сърбия. Двамата обсъдиха въпроси от особено значение като икономическите отношения, косовския въпрос, сътрудничеството в международни организации, както и теми от други области от общ интерес. \r\nСпоред изявлението на Министерството на външните работи „сърдечният разговор потвърди взаимния интерес от цялостното подобряване на двустранните отношения на двете страни, които иначе са изключително добри, развити и много динамични“. \r\nБоцан-Харченко връчи акредитивните си писма на държавния глава на западната ни съседка Александър Вучич в началото на текущата седмица. Руският дипломат, който е експерт по балканските въпроси, се обърна към Вучич на сръбски и заяви, че за него е чест да връчи писмата си на сръбския президент.  \r\nВ разговора между двамата той наблегна на желанието на Кремъл да работят за подобряване на сътрудничеството между Русия и Сърбия, което според него вече е на особено добро ниво. След връчването на акредитациите последва и среща между двамата, а според медиите в рамките й Боцан-Харченко е предал спешно съобщение до президента на Сърбия лично от лидера на Кремъл Владимир Путин, което е засягало Косово. \r\nХарченко пристигна в Белград в петък. Предишната му позиция е на директор на Европейския департамент на руското външно министерство.  \r\nСчитан е за експерт по балканските въпроси, като на предишната си позиция е работил не само с държави от бивша Югославия, но и с България, Гърция, Турция, Румъния, Кипър и Албания. От началото на кариерата си, Боцан-Харченко участва в дипломатичните процеси по разделянето на Югославия, а по-късно и по косовския въпрос.  \r\nТой също така е и руски представител в международната контактна група за Косово, тогава и част от тройката медиатори, която включва Волфганг Ишингер, представител на Европейския съюз и Франк Уайснър, представляващ САЩ.  \r\n \r\n Тереза Герова", "date": "2019.07.24", "title": "Kurir (Сърбия): Дачич прие новия руски посланик в Сърбия"}
{"url": "http://www.focus-news.net/news/2019/07/24/2683290/komisiyata-po-otbrana-shte-razgleda-prezidentskoto-veto-varhu-mezhdunarodnite-dogovori-za-zakupuvane-na-f-16-blok-70.html", "text": "Комисията по отбрана ще проведе извънредно заседание. Това предвижда програмата за работа на комисията. Депутатите ще разгледат президентското вето върху ратификацията на международните договори за F-16 блок 70. Комисията по отбрана е водеща по ратификацията и именно тя трябва да разгледа президентското вето. Заседанието е насрочено за 14.30 ч. в зала 232 на Народното събрание. Проектите на международни договори бяха ратифицирани на първо и второ четене от 44-то Народно събрание на 19 юли 2019 г. след близо 8-часов дебат. Сред мотивите на президента са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Окончателното решение ще бъде взето от пленарна зала.", "date": "2019.07.24", "title": "Комисията по отбрана ще разгледа президентското вето върху международните договори за закупуване на F-16 блок 70"}
{"url": "http://www.focus-news.net/news/2019/07/24/2683302/kardzhali-s-povisheno-vnimanie-tryabva-da-se-osashtestvyava-dvizhenieto-po-pat-ii-59-v-posoka-granitsata-s-oblast-haskovo-ot-km-36-do-km-55-poradi-remont.html", "text": "С повишено внимание трябва да се осъществява движението по път II-59 в посока границата с област Хасково от км 36+784 до км 55+845 поради ремонти на пътното платно. Това съобщиха за  Радио „Фокус”  от ОПУ - Кърджали. Очаква се ремонтът на пътната настилка да приключи до 1 септември 2019 г. Движението на МПС над 12 тона по третокласен път Козлец – Кърджали от км 0 до км 26+080 e ограничено в срок до края на годината. Ограничено е движението по третокласен път Ивайловград – Дъбовец – Малко градище – Лозен – Любимец при км 56+850 поради закрит жп прелез. Обходният маршрут е в посока Любимец – Сива река – Малко градище – Ивайловград в срок до края на годината. До края на годината движението по път Кърджали – Маказа в участъка Надлез Кирково – ГКПП „Маказа“ остава ограничено за МПС над 3.5 т.  \r\nДарина ДЕЕНИЧИНА", "date": "2019.07.24", "title": "Кърджали: С повишено внимание трябва да се осъществява движението по път II-59 в посока границата с област Хасково от км 36 до км 55 поради ремонт"}
{"url": "http://www.focus-news.net/news/2019/07/24/2683301/denyat-24-yuli-v-svetovnata-istoriya.html", "text": "През 1923 г. между Англия, Франция, Италия, Япония, Гърция, Румъния и Сърбо-хърватско-словенското кралство, от една страна, и кемалистка Турция, от друга е подписан Лозанския договор.  През 1704 г. по време на Войната за наследяването на испанския трон британският генерал сър Джордж Рук завладява Гибралтар от испанците и го обявява за британска територия. 1799 г. - Наполеон I побеждава османската армия на остров Абукир, разположен в делтата на р. Нил. 1824 г. - в Делауер са публикувани резултатите от първото в света социологическо допитване, свързано с предстоящите президентски избори в САЩ. 1917 г. - арестуваната през февруари холандска танцьорка Маргарета Гертруда Целе, известна като Мата Хари, е изправена пред съда на френския военен трибунал. Тя е подозирана в шпионаж в полза на Германия през Първата световна война. На следващия ден е произнесена смъртна присъда, изпълнена след по-малко от три месеца. През 1969 г. на Земята успешно се завръща екипажът на американския космически кораб “Аполо-11”, извършил полет до Луната. Космонавтите Нийл Армстронг и Едуин Олдрин стават първите хора, стъпили на Луната. 1974 г. - американският Върховен съд нарежда на президента Ричард Никсън да предаде 64 магнетофонни записа на вашингтонския съд, във връзка с делото “Уотъргейт”. През 1983 г. успешно се приземява американската космическа совалка “Челинджър”, в чийто екипаж е и първата американска астронавтка Сали Райд. На 24 юли са родени: Александър Дюма – баща, писателят Николай Чернишевски, чешкият историк Константин Иречек. На тази дата умира нобеловият лауреат американският биохимик Фриц Алберт Липман. \r\n \r\n \r\n2014 г. \r\nКандидатът на десницата Реувен Ривлин е новият президент на Израел (десети по ред) с 63 гласа срещу 53 за дългогодишния депутат Меир Шитрит. \r\n \r\n \r\n2014 г.  \r\nМинистър-председателят на Украйна Арсений Яценюк подава оставка поради разпадане на управляващата коалиция и блокиране инициативите на правителството. \r\n \r\n \r\n2014 г.  \r\nПри самолетна авария с McDonnell Douglas MD-80 над Нигер загиват 125 човека. \r\n \r\n \r\n2013 г. \r\nЕвропейският съюз признава военното крило на Хизбула за терористична организация. \r\n \r\n \r\n2012 г. \r\nБуяр Нишани става президент на Албания. До този момент оглавява министерството на външните работи. \r\n \r\n \r\n2011 г. \r\nЯпония премина от аналогова телевизия на цифрова. \r\n \r\n \r\n2007 г. \r\nБамир Топи встъпва в длъжност като президент на Албания. До този момент постът е заеман от Алфред Моисиу.  \r\n \r\n \r\n2007 г. \r\nС помощта на френската първа дама Сесилия Саркози и комисарят по външните връзки на ЕС Бенита Фереро-Валднер, петте български медицински сестри и палестинският лекар се завръщат благополучно от Либия в София на борда на френски правителствен самолет. Техните смъртни присъди са заменени с доживотен затвор, но при пристигането им в България са помилвани от президента на страната Георги Първанов. \r\n \r\n \r\n2006 г. \r\nВъв Виена за се провеждат първите разговори на високо равнище по отношение на статута на Косово. Сръбският президент Борис Тадич и министър-председателят Воислав Кощуница, косовският президент Фатмир Сейдиу и министър-председателят Агим Чеку присъстват на срещата и съответно представят платформи си за бъдещия статут на провинцията. \r\n \r\n \r\n1990 г. \r\nАмерикански бойни кораби в Персийския залив са поставени в бойна готовност, след като са забелязани 30 хиляди иракски войници по границата с Кувейт.  \r\nЗапочналото два дни преди това струпване на иракски войски в района и последвалото нахлуване в Кувейт водят до започването на войната в Персийския залив. Тогава коалиция от 34 държави, водени от САЩ получава разрешението на ООН да възстанови суверенитета на Кувейт. Сблъсъкът продължава близо 7 месеца. На 27 февруари 1991 г. президента Джордж Буш-старши обявява, че Кувейт е освободен. \r\n \r\n \r\n1983 г. \r\nУспешно се приземява американската космическа совалка “Челинджър”, в чийто екипаж е и първата американска астронавтка Сали Райд. \r\n \r\n \r\n1974 г.  \r\nАмериканският Върховен съд нарежда на президента Ричард Никсън да предаде 64 магнетофонни записа на вашингтонския съд, във връзка с делото “Уотъргейт”. \r\n“Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г. Ричард Никсън не успява да докаже убедително, че няма нищо общо с аферата “Уотъргейт”, и през август 1973 г. подава оставка като президент. Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване. \r\n \r\n \r\n1969 г. \r\nНа Земята успешно се завръща екипажът на американския космически кораб “Аполо-11”, извършил полет до Луната. Космонавтите Нийл Армстронг и Едуин Олдрин стават първите хора, стъпили на Луната. При първия си допир с лунната повърхност, Нийл Армстронг произнася историческите думи: “Това е една малка крачка за човек и огромен скок за човечеството.” \r\n \r\n \r\n1923 г. \r\nМежду Англия, Франция, Италия, Япония, Гърция, Румъния и Сърбо-хърватско-словенското кралство, от една страна, и кемалистка Турция, от друга е подписан Лозанския договор. Той заменя Севърския мирен договор от 1920 г., наложен на султанското правителство след капитулацията на Турция в Първата световна война 1914-1918 г., и отменя наложения й режим на капитулациите. Подписват се и конвенции между България и Турция за границите в Тракия и демилитаризирането на Проливната зона. Призната е независимостта на Турция. С Лозанския договор двете Тракии - Източна и Западна - се поделят между Турция и Гърция. \r\n \r\n \r\n1917 г. \r\nАрестуваната през февруари холандската танцьорка Маргарета Гертруда Целе, известна като Мата Хари, е изправена пред съда на френския военен трибунал. Тя е подозирана в шпионаж в полза на Германия през Първата световна война. На следващия ден е произнесена смъртна присъда, изпълнена след по-малко от три месеца. \r\n \r\n \r\n1901 г. \r\nОт затвора в град Колумбус, щат Охайо, за добро поведение предсрочно е освободен Уилям Сидни Портър. За три години и три месеца, прекарани в ареста, Портър придобива литературната слава на майстор на разказа. Излизайки на свобода, той приема псевдонима О. Хенри. Той е автор на сборниците: \"Четири милиона\" (1906 г.), \"Горящият светилник\" (1907 г.), \"Сърцето на Запада\" (1907 г.), \"Малкият измамник\" (1908 г.); сатиричната притча \"Крале и зелки\" (1904 г.) и др. \r\n \r\n \r\n1871 г. \r\nЗавършват заседанията на църковно-народния събор в Цариград. В работата му участват 50 народни избраници, от които 11 духовни и 39 мирски (светски) лица. Църковно-народният събор е открит на 23 февруари 1871 г. и се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр. \r\n \r\n \r\n1824 г. \r\nВ Делауер са публикувани резултатите от първото в света социологическо допитване, свързано с предстоящите президентски избори в САЩ. \r\n \r\n \r\n1799 г. \r\nНаполеон I побеждава османската армия на остров Абукир, разположен в делтата на р. Нил.  \r\nПрез своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на две зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. Умира на 5 май 1821 г. на о-в Св. Елена. \r\n \r\n \r\n1704 г. \r\nПо време на Войната за наследяването на испанския трон, британският генерал сър Джордж Рук завладява Гибралтар от испанците и го обявява за британска територия.  \r\nГибралтар е с площ 6.5 кв. км, разположен в южната част на Пиринейския полуостров, включващ скалист полуостров и пясъчен провлак. Граничи с Испания - 1.2 км. Бреговата му линия е 15 км., а неговото географско положение го прави един от важните стратегически пунктове, контролиращи изхода на Средиземно море и подходите към него от Атлантическия океан. Неутрална зона дели Гибралтар от испанския град Ла Линеа. Най-високата точка на полуострова е 426 м.  \r\nГибралтар е владение на Великобритания, но притежава значителна самостоятелност във вътрешната си политика, установена с приемането на съвременната конституция през 1969 г. Губернаторът, назначен от кралица Елизабет II, отговаря за отбраната, външната политика, вътрешната сигурност и финансовата стабилност. Всички останали въпроси се разглеждат от Съвет на министрите. \r\nДо завладяването на Гибралтар от англо-холандския флот през 1704 г., той е испански. През 1713 г. според Утрехтския мирен договор, Гибралтар получава пожизнен статут на британска колония при условие, че ще бъде върнат на Испания, ако Великобритания се откаже от него. През 1966 г. започват безрезултатни преговори между Испания и Англия за нов статут на Гибралтар. През 1967 г. с резолюция на ООН за деколонизация на Гибралтар е организиран референдум, който трябва да установи дали населението иска да запази връзката си с Великобритания. 12 138 гибралтарци гласуват \"за\" британския суверинитет срещу 44 \"против\". \r\n \r\n \r\n \r\n \r\n На тази дата са родени: \r\n \r\n \r\n1970 г. \r\nРодена е Дженифър Лопес - американска поппевица и актриса. Лопес дебютира в киното на 16 години, а истинската й артистична кариера започва с комедийния телевизионен сериал \"In Living Color\", след което получава малки роли и в други филми. Снима се във филми заедно с Уесли Снайпс, Джордж Клуни, Уди Харисън и други. Тя е най-скъпоплатената латиноактриса в Холивуд за 1998 г. През лятото на 1999 г. Дженифър Лопес записва дебютния си попалбум \"On the 6”, от който безспорен хит е песента \"If You Had My Love\", а през 2001 г. издава албума \"J.Lo\". \r\n \r\n \r\n1946 г. \r\nРоден е Горан Маркович - сръбски режисьор, сценарист, актьор; син на актьорите Р. и О. Маркович. Между 1965 г. и 1970 г. Роден учи режисура във филмовото училище в Прага. Първоначално снима документални и телевизионни филми. Първият му игрален филм “Специално възпитание” (1977 г.) е приет добре от кинокритиците и публиката; следващите му филми печелят зрителския интерес, но са отречени от критиката. Освен със снимането на филми, Горан Роден се занимава и с поставяне на театрални пиеси. От 1979 г. преподава специалност “Филмова режисура” в Белград. Участва във филмите “Национална класа” (1979 г.), “Майстори, майстори” (1980 г.), “Тайванска канаста” (1985 г.), “Вече видяно” (1987 г.), “Сборен пункт” (1988 г.), “Тито и аз” (1992 г), “Сърбия година нула” (2001 г.), “Кордон” (2002 г.). \r\n \r\n \r\n1942 г. \r\nРодена е Ирина Петровна Мирошниченко - руска актриса. През 1965 г. Мирошниченко завършва Школата студия на МХАТ и постъпва на работа в същия театър. Първата й значима филмова роля е в “Знаеха ги само по лице” (1967 г.). Снима се и в “Николай Бауман” (1968 г.), “Грешката на резидента” (1968 г.), “Мисия в Кабул “ (1971 г.), “Вуйчо Ваньо” (1971 г.), “Тази сладка дума - свобода” (1973 г.), “И други официални лица” (1976 г.), “Не сте и сънували” (1981 г.), “Да се признае за виновен” (1984 г.), “Тайните на мадам Вонг” (1985 г.), “Зимна вишна, 2” (1990 г.). \r\n \r\n \r\n1898 г. \r\nРодена е Амелия Ерхарт (1898 - 1937) - американски пилот, първата жена, извършила самостоятелен полет над Атлантическия океан. През 1937 г. при опит да обиколи света със самолет, изчезва безследно над Тихия океан. \r\n \r\n \r\n1880 г. \r\nРоден е Ърнест Блох - швейцарски и американски композитор, цигулар, диригент и педагог. Учи при Е. Жак-Делкроз и Е. Изаи. Професор в Женевската консерватория (1911-1915 г.). Сред по-известните му произведения са операта \"Макбет\", поставена през 1910 г. в \"Опера Комик\", Париж, симфонията \"Израил\", рапсодията \"Шеломо\" за виолончело с оркестър, Свещена служба за баритон, хор и оркестър. Автор е на две симфонии, симфонични поеми и сюити, рапсодии, концерти, камерни и вокални произведения. Умира на 16 юли 1959 г. в Портлънд, Орегон, САЩ. \r\n \r\n \r\n1867 г. \r\nРоден е генерал-майор Михаил Сапунаров. Завършва Военното училище в София през 1887 г. и служи в пехотата. През Балканската война (1912 - 1913) е командир на дружина в 48-ми пехотен полк, с който воюва при Люлебургас и Чаталджа. През Втората балканска война (1913) е командир на 63-ти пехотен полк и воюва срещу сърбите при Черни връх и връх Тумба. По време на Първата световна война (1915 - 1918) е началник на полевата канцелария при Главната квартира (1915 - май 1917) и командир на Планинската пехотна дивизия (май 1917 г. - септември 1918 г.), с която воюва на Македонския фронт. През 1919 г. излиза в запас. \r\n \r\n \r\n1857 г. \r\nРоден е Хенрик Понтопидан - датски писател. В творбите си Понтопидан рисува предимно живота в датската провинция. Автор е на социално-критическата психологическа трилогия \"Обетована земя\" (1891-1895 г.), на философските романи \"Щастливецът Пер\" (1898-1904 г.), \"Царството на мъртвите\" (1912-1916). Взема нобелова награда за литература през 1917 г. Хенрик Понтопидан умира на 21 август 1943 г. в Копенхаген. \r\n \r\n \r\n1854 г. \r\nРоден е Константин Йосеф Иречек – чешки историк, член на Френската академия на науките (1898 г.), почетен член на БАН (1898 г.). Завършва история с докторат в Карловия университет в Прага през 1885 г., където специализира история на славяните. Професор по всеобща история в Карловия университет (1884-1893 г.) и по история на славянските народи и техните съседи във Виенския университет (1893-1918 г.). Вниманието му е насочено главно към историята на славянските народи и основно към историята на българския народ. През 1882 г. издава своята първа научна работа - \"Книгопис на новобългарската книжнина. 1806-1870 г.” Насърчаван и подпомаган от много българи, между които М. Дринов, Иречек написва дисертация на тема \"История на българите\", излязла на чешки (1876 г.), руски език (1878 г.), претърпява също и няколко български издания (1886 г., 1888 г., 1929 г.). Този труд е първата цялостна българска научна история. Тя обхваща периода от древността до 1875 г. Над него Иречек работи до смъртта си. В отделен том \"История на българите\" (1939 г., посмъртно) са издадени неговите многобройни бележки, допълнения и нови материали. В периода 1879-1884 г. живее в България. Работи като главен секретар в Министерството на народното просвещение (1879-1881 г.), министър на народното просвещение (1881-1882 г.) и председател на Учебния съвет при министерството; директор на Народната библиотека (1884 г.). Политическата му ориентация е към консервативното течение. Големи са заслугите му за организиране на учебното дело в България, за създаване на редица културни институти и опазването на българската старина; един от инициаторите за възобновяването на дейността на БКД в София. Извършва няколко обиколки из страната с научна цел. Издава \"Пътувания по България\" (1888 г., на български език - 1899 г.), \"Княжество България\" (1891 г., на български език - 1899 г.), \"История на сърбите\" (4 т., 1922-1923 г., посмъртно). Умира на 10 януари 1918 г. \r\n \r\n \r\n1828 г. \r\nРоден е Николай Гаврилович Чернишевски - руски общественик, писател, икономист, философ, мислител. Завършва Саратовската духовна семинария през 1845 г. и историко-филологическото отделение на Петербургския университет през 1850 г. Върху формирането на мирогледа му силно влияят класиците на немската философия, английската политическа икономия и френския утопичен социализъм. Особено силно е влиянието на В. Г. Белински и А. И. Херцен. При завършването на университета е убеден философ-материалист, демократ с радикални убеждения и привърженик на утопичния социализъм. Известно време преподава руски език и литература в Саратовската гимназия (1851-1853 г.), след което се преселва в Петербург и става сътрудник на ляволибералните (почти радикални) списания “Отечественные записки” и “Современник”. Защитава магистърска дисертация “Естетическите отношения на изкуството към действителността”, полага началото на материалистическата естетика в Русия. Журналистическата дейност на Чернишевски е насочена към решаване на обществените проблеми в Русия чрез ликвидиране на крепостничеството. В печата публикува историко-литературни и литературно-критични статии, защитава реализма в литературата и утвърждава тезата, че литературата трябва да служи на интересите на народа. След 1857 г. цялото му внимание е насочено към икономическите и политически проблеми в Русия: включва се в обсъждането на условията за предстоящата реформа. Заедно с Херцен е един от създателите на народничеството. Влиянието на Чернишевски в руското общество нараства силно особено след отмяната на крепостничеството (19 февруари 1861 г.). В своя роман “Какво да се прави” (1862-1863 г.) описва живота на хората от новото общество - “разумните егоисти”, които живеят от своя труд и по нов начин устройват своя семеен живот и живота в обществото. Заради своята обществена и литературна дейност Чернишевски е арестуван и осъден (1864 г.) на 7 години каторга и вечно заселване в Сибир. След като изтърпява каторжното наказание, е заселен във Вилюйската крепост (1871 г.), където живее до 1883 г. Разрешено му е да живее в Астрахан (1883 г.) под надзора на полицията, а през юни 1889 г. получава разрешение да живее в Саратов. Там той и умира. \r\n \r\n \r\n1802 г. \r\nРоден е френският романист и драматург Александър Дюма-баща (1802 - 1870). Най-известни са романите му с фантастично-историческо съдържание: \"Тримата мускетари\", \"Граф Монте Кристо\", \"Нелската кула\", \"След 20 години\", \"Виконт Бражелон\", \"Кралица Марго\" и други. Умира на 5 декември 1870 г. в Пюи, департамент Долна Сена. \r\n \r\n \r\n1783 г. \r\nРоден е Симон Боливар (1783 - 1830). Национален герой на Южна Америка. Създател на независима Боливия. \r\n \r\n \r\n На тази дата умират: \r\n \r\n \r\n1986 г. \r\nУмира нобеловият лауреат американският биохимик Фриц Алберт Липман (1899 - 1986). Германец по произход; професор по биохимия (от 1949); член на Националната Академия на Науките на САЩ (1950), на Лондонското кралско дружество (1962). Роден е на 12 юни 1899 г. в Кьонинсберг, Германия, днес Калининград, Русия. Липман отделя и изследва химическата структура и биологичната роля на коензим А. Завършва Берлинския университет през 1924 г. Работи в института \"Кайзер Вилхелм\" в Берлин (1927 - 1931), в Рокфелеровия институт в САЩ (1931 - 1932), в Карлсбергската лаборатория в Копенхаген (1932 - 1939). Емигрира в САЩ през 1939 г. До 1941 г. е в Корнуелския, а до 1949 г. в Харвардския университет и в Масачусетската болница (1949 - 1957). Работи в Рокфелеровия институт от 1957 г. Научните му трудове са върху обмяната на веществата в клетките и биосинтеза на белтъчините. Получава Нобелова награда през 1953 г. \r\n \r\n \r\n1974 г. \r\nУмира сър Джеймс Чадуик - английски физик, член на Лондонското кралско дружество (1927 г.), роден на 20 октомври 1891 г. в Болингтън до Манчестър. Завършва Манчестърския и Кеймбриджкия университет. През 1923 г. преподава в Кеймбриджкия университет; заместник-директор на Кавендишовата лаборатория. Преподавател е в Ливърпулския университет (1935-1948 г.). Директор на колежа Гонвил и Киз в Кеймбриджкия университет (от 1948 г.). Научните му трудове и изследвания са по физика на атомното ядро. През 1920 г. експериментално потвърждава равенството между заряда на ядрото и поредния номер на химичния елемент. Изследва изкуственото преобразуване на химичните елементи под действието на алфа-частици. Голяма заслуга на Чадуик е откриването на неутрона при облъчване на берилиева мишена с поток от алфа-частици през 1932 г. Ръководи групата английски учени, която работи в лабораторията в Лос Аламос (САЩ) над проекта за атомна бомба (1943-1945 г.). Получава Нобелова награда за физика през 1935 г. \r\n \r\n \r\n1927 г. \r\nУмира Рюноске Акугатава - японски писател, роден на 1 март 1892 г. Ученик на Нацуме Сосеки. Публикува свои произведения от 1914 г. Става популярен с новелите \"Рашомон\" (1915 г.) и \"Нос\" (1916 г.). Със скептицизъм и отвращение от японския милитаризъм са пропити произведенията му \"Мъките на ада\" (1918 г.), \"Животът на един идиот\" (1927 г.) и други. Завършва живота си със самоубийство. През 1935 г. в Япония е учредена литературна награда на негово име. \r\n \r\n \r\n1848 г. \r\nУмира Андрей Иванович Иванов - руски художник, представител на класицизма роден през 1776 г. Учи в Петербургската художествена академия (1782-1797 г.) при Г. И. Угрюмов. От 1798 г. преподава в Художествената академия (от 1803 г. е академик, от 1812 г. - професор). По време на произвола на Николай I е уволнен (1830 г.). Той е активен участник в Свободното дружество на любителите на словесността, науката и изкуствата. Негови картини са \"Смъртта на Пелопида\" (около 1800 г.), \"Подвигът на младия киевлянин\" (около 1810 г.), \"Единоборството на Мстислав Удалов с Редедей\" (около 1812 г.). Сред учениците му са неговият син А. А. Иванов и К. П. Брюлов. \r\n \r\n \r\n1655 г. \r\nУмира Фридрих фон Логау - германски поет, роден през юни 1604 г. в Брокрут . Автор на епиграми, в които бичува политическите и нравствените пороци на обществото. Стиховете му съдържат народни пословици и поговорки. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;  \r\nИсторически архив на Агенция “Фокус” - отдел “Архив и бази данни” и други.;", "date": "2019.07.24", "title": "Денят 24 юли в световната история"}
{"url": "http://www.focus-news.net/news/2019/07/24/2683306/pravoslavnata-tsarkva-pochita-sveta-velikomachenitsa-hristina.html", "text": "Православната църква почита Света великомъченица Христина. Тя била родом от гр. Тир. Баща й - мъж от знатен род, на име Урбан, бил управител на града и известен жесток езичник. Родителите й дали името Христина, което било не според тяхното езическо разбиране, но по Божий промисъл: самото име, като някое пророчество, предсказвало, че девицата, когато порасне, ще стане християнка, христова рабиня и невеста. \r\nКогато станала на единадесет години, се открила необикновената й красота, и сред девиците нямало подобна на нея. Тогава баща й, желаейки да я запази от човешки погледи, й направил стая в една висока кула, дал й най-добрите слугини и поставил там златни и сребърни изображения на своите богове, като заповядал всекидневно да им кади тамян и да им се покланя. Много от знатните и богати хора, слушайки за красотата на девицата, желаели да я имат за съпруга на своите синове. \r\nКогато Христина пораснала, тя сама стигнала до познанието за Бог. Разгневена от езическите вярвания, тя счупила домашните сребърни и златни идоли и ги изхвърлила. От тази нейна постъпка баща й люто се разгневил. Христина смело му изповядала своята вяра в Христа. Баща й я подложил на страшни изтезания. Младата мъченица с непоколебима твърдост изтърпяла всичко. Баща й разпоредил да хвърлят в тъмница измъчената Христина, но починал внезапно. \r\nСледващите управители Дион и Юлиян продължавали да мъчат изповедницата. Най-накрая Юлиян заповядал да накажат Христина със смърт. Тогава тя била прободена с железни копия от войниците и предала своята честна и свята душа в ръцете на своя Господ. \r\n \r\nИмен ден празнуват: Христина, Христин, Кристина, Кристин, Кристия.", "date": "2019.07.24", "title": "Православната църква почита Света великомъченица Христина"}
{"url": "http://www.focus-news.net/news/2019/07/24/2683305/plovdiv-zabraneno-e-i-dvizhenieto-na-tezhkotovarni-kamioni-nad-12-tona-po-patya-popovitsa-bolyartsi.html", "text": "Нормално се осъществява движението на територията на областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“, също по пътищата Пловдив - Асеновград - Смолян, Пловдив - Пазарджик. Пътните настилки на територията на областта са мокри на места, но нормално проходими. Повишена опасност от падащи камъни има по направленията Кричим  -  Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. Забранено е и движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Ограничено е преминаването за камиони над 5 тона по пътя Плодовитово - Първомай в района на км 6 поради намален габарит на пътното платно на стоманения мост на река Марица. Обходният маршрут за водачите е по път Стара Загора - Поповица и път І-8 София - Пловдив - Свиленград. Ограничено е и преминаването на моторни превозни средства по-високи от 4 метра през тунелите по пътя Асеновград - Нареченски бани. \r\nДвижението на територията на град Пловдив се извършва нормално и без затруднения. Натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“, „Източен“ и „България“, както и по входно-изходните артерии. Пътните настилки в града са предимно сухи и нормално проходими. На 25 юли се въвежда ограничение на движението в района около стадион „Локомотив“ в Пловдив заради мач от Лига Европа. Ограничението ще е валидно за времето от 18.30 до 23.30 часа, като изцяло или поетапно ще бъде спирано движението на пътни превозни средства с пропускане на автобусите от масовия градски транспорт по ул. „Проф. Цветан Лазаров” и по ул. „Димитър Ризов”. До 21 август ще остане затворено за движение северното платно на бул. „Никола Вапцаров“ в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.24", "title": "Пловдив: Забранено е и движението на тежкотоварни камиони над 12 тона по пътя Поповица – Болярци"}
{"url": "http://www.focus-news.net/news/2019/07/24/2683304/burgas-zhena-e-postradala-pri-katastrofa-mezhdu-avtobus-i-lek-avtomobil-na-patya-burgas-varna-mezhdu-obzor-i-byala-uchastakat-e-zatvoren-za-dvizhenie.html", "text": "Пътят Бургас – Варна в участъка между Обзор и Бяла е затворен поради възникнало пътнотранспортно произшествие между автобус и лек автомобил, при което тежко пострадала е една жена. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Призовават се водачите, планирали да пътуват за Варна, да се съобразят със ситуацията и да отложат пътуването си във времето. \r\nМария ПОПЧЕВА", "date": "2019.07.24", "title": "Бургас: Жена е пострадала при катастрофа между автобус и лек автомобил на пътя Бургас – Варна между Обзор и Бяла, участъкът е затворен за движение"}
{"url": "http://www.focus-news.net/news/2019/07/24/2683307/shumen-dvizhenieto-po-patya-kaspichan-shumen-tryabva-da-se-osashtestvyava-s-povisheno-vnimanie-ot-km-137-do-km-146-poradi-remontni-deynosti.html", "text": "Мокри са пътните настилки в града, предаде репортер на  Радио „Фокус“ - Шумен . Интензивен е трафикът в централната градска зона, както и в посока Индустриалния парк.   \r\nДвижението по пътя Каспичан – Шумен трябва да се осъществява с повишено внимание от км 137 до км 146 поради частични ремонтни дейности по асфалтовата настилка. Камера за 24-часов контрол на скоростта е разположена в близост до бензиностанцията на 7-и км. Върбишки проход е затворен за всички пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. \r\nИвелина ИВАНОВА", "date": "2019.07.24", "title": "Шумен: Движението по пътя Каспичан – Шумен трябва да се осъществява с повишено внимание от км 137 до км 146 поради ремонтни дейности"}
{"url": "http://www.focus-news.net/news/2019/07/24/2683300/pleven-lektori-ot-lesotehnicheski-universitet-sofiya-shte-uchastvat-v-zasedanie-na-oblastnata-epizootichna-komisiya.html", "text": "Лектори от Лесотехнически университет-София ще участват в заседание на Областната епизоотична комисия в Плевен. Това съобщиха от пресцентъра на  Областната администрация . Заседанието ще се проведе от 11.00 часа в зала \"Плевен\" на Областната администрация. Лектори и научни работници ще участват в заседанието в рамките на информационната кампания за африканската чума по свинете, организирана от Министерството на земеделието, храните и горите. В зала \"Плевен\" ще присъстват и свиневъди, както и стопани, отглеждащи свине в обекти от типа \"заден двор\" от населените места на област Плевен. Лекторите, които ще бъдат на разположение за въпроси и разяснения във връзка със заболяването африканска чума по свинете в Плевен са д-р Роман Пепович, д-р Георги Стоименов и доц.д-р Чавдар Филипов от Лесотехнически университет-София.", "date": "2019.07.24", "title": "Плевен: Лектори от Лесотехнически университет-София ще участват в заседание на Областната епизоотична комисия"}
{"url": "http://www.focus-news.net/news/2019/07/24/2683309/stara-zagora-v-obshtinata-shte-se-provede-preskonferentsiya-po-povod-predstoyashtata-premiera-i-mezhdunarodniya-festival-piero-2019.html", "text": "От 11.00 часа в зала 2 на Общината ще се проведе пресконференция по повод предстоящата премиера и Международния фестивал \"Пиеро 2019\". Това съобщиха от пресцентъра на  Община Стара Загора .", "date": "2019.07.24", "title": "Стара Загора: В Общината ще се проведе пресконференция по повод предстоящата премиера и Международния фестивал \"Пиеро 2019\""}
{"url": "http://www.focus-news.net/news/2019/07/24/2683308/el-pais-ispaniya-pedro-sanches-se-provali-v-parviya-vot-za-izbiraneto-mu-za-premier-vtoroto-glasuvane-e-v-chetvartak.html", "text": "Действащият министър-председател на Испания Педро Санчес губи първия кръг от гласуването за избирането му на премиерски пост без абсолютното мнозинство в парламента, отбелязват в редакцията на националния ежедневник  El Pais . \r\nОт 350-те депутати в законодателния орган в Мадрид отсъстваха четирима - лидерите на движението за каталунската независимост, които са в затвора в очакване на присъдите си за събитията от началото на октомври 2017 г. в североизточния испански регион. Този факт обаче не променя аритметиката в залата, тъй като Санчес все още се нуждае от 176 гласа - половината от депутатите плюс един, за да се върне на власт.  \r\nСлед ден и половина разисквания, Санчес си осигури 124 гласа „за“, 123 от които - от неговата партия (ИСРП) и един допълнителен от малката регионална партия на Кантабрия. Въздържалите се в гласуването бяха 52-ма. Сред липсващите гласове бяха тези на членовете на консервативната Народна партия (НП), дясноцентристката „Граждани“, крайнодясната „Вокс“ и  \r\n Каталунската републиканска левица. \r\nБлизо три месеца след победата на общите избори, Санчес се опитва до последната минута да събере достатъчно гласове, за да сформира правителство. Последните му думи преди гласуването бяха към „Унидас Подемос“, НП и „Граждани“, които призова да проявят „щедрост“ и да подходят към ситуацията „отговорно“.  \r\nАко Санчес се провали и при второто гласуване, насрочено за четвъртък, Испания може да бъде изправена пред нови избори през есента,  четвъртите за по-малко от четири години. \r\n \r\n Тереза Герова", "date": "2019.07.24", "title": "El Pais (Испания): Педро Санчес се провали в първия вот за избирането му за премиер, второто гласуване е в четвъртък"}
{"url": "http://www.focus-news.net/news/2019/07/24/2683313/dobrich-vavezhda-se-vremenna-organizatsiya-na-dvizhenie-na-avtomobili-po-ulitsite-maksim-gorki-i-sv-sv-kiril-i-metodiy.html", "text": "Заради ремонтни дейности се въвежда временна организация на движение на автомобили по улиците „Максим Горки“ и „Св. Св. Кирил и Методий“ днес и утре за времето от 8.00 до 17.00 часа. Затворена за движение е ул. „Максим Горки“ в участъка от бул. „Трети март“ до ул. „Славянска и ул. „Св. Св. Кирил и Методий“ - в участъка от ул. „Сан Стефано“ до ул. „Максим Горки“. Отправен е апел към водачите на автомобили да не паркират в посочените участъци, за да не възпрепятстват ремонтите дейности, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли. В рехабилитация са пътните отсечки Спасово-Вичево и отсечката от път Спасово-Дуранкулак в посока с. Александър Стамболийски в община Генерал Тошево. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е ясно и слънчево, духа слаб до умерен вятър, температурата на въздуха е около 17 градуса.  \r\nЖулиета НИКОЛОВА", "date": "2019.07.24", "title": "Добрич: Въвежда се временна организация на движение на автомобили по улиците „Максим Горки“ и „Св. Св. Кирил и Методий“"}
{"url": "http://www.focus-news.net/news/2019/07/24/2683312/pregled-na-osnovnite-temi-v-dobrudzhanskiya-pechat.html", "text": "„С над 1,5 милиона евро ще подпомагат малки стопанства в Община Добричка“,  съобщава вестник  „Добруджанска трибуна“ . Европейското финансиране е по подмярка на Програмата за развитие на селските райони 2014 - 2020 г. Кандидатите трябва да представят бизнес план, доказващ способността на предприятието за максимален срок от 5 години. Пред 50 кметове и кметски наместници от Община Добричка екипът на Областния информационен център в Добрич е представил актуалната подмярка „Стартова помощ за развитието на малки стопанства“. Приоритет по мярката ще са земеделски стопанства, в които са в секторите „Животновъдство“, „Плодове и зеленчуци“ и „Етерично-маслени култури“, сертифицирани за биологично производство на земеделски продукти храни и разположени в планинските райони. „За стриктно спазване на мерките срещу чумата по свинете апелираха специалисти“, съобщава всекидневникът. Областният управител Красимир Кирилов е свикал и ръководил заседание на Областната епизоотична комисия. В него е участвал професор д-р Паскал Желязков от Националния диагностичен научноизследователски ветеринарномедицински институт. Участвали са също директори на ловни и горски стопанства, представители на големи животновъдни ферми. За момента е отчетено, че няма нов случай на Африканска чума по свинете. В рубриката „Фоторепортаж“ – „Феерия от емоции, цветове и музика за старта на Международния фест“. 18-ото издание на „Фолклор без граници“ в Добрич предлага автентично национално изкуство от осем държави. Първата фестивална вечер е започнала с колоритно шествие. Публикувани са много снимки.  \r\n„Фестивал на хляба събра стотици гости в Албена“, съобщава другият регионален вестник  „Нова добруджанска трибуна“ . Повече от 20 вида хляб са били част от изложба в събота. По време на фестивала са представени различни видове -,,без глутен без брашно с различни видове семена и др. Те са произведени от „Добруджански хляб“, а брашното е от жито, отгледано в нивите на Албена. По време на фестивала за доброто настроение на гостите се е погрижил ансамбъл „Чинари“. Фондът на Художествена галерия „Христо Градечлиев“ се сдоби с 10 нови картини“, съобщава изданието. Художничката София Лисецкая е направила специален жест и е подарила десет от своите творби. Тя е представила своя изложба в галерията. Нейното творчество е предимно в областта на живописта. „Осъдиха Софийски университет за незаконното уволнение на глухонемия Галин от Ботаническата градина“, съобщавана всекидневникът. Районния съд в Белия град в публично заседание е определил като незаконно уволнението на бившия служител на Ботаническата градина в Балчик Галин Радков. Съдът отменя заповед от ноември миналата година на ректора на Софийския университет, с която е наложено дисциплинарно наказание „уволнение“, но не го възстановява на предишната длъжност „градинар“ поради отказ на потърпевшия.", "date": "2019.07.24", "title": "Преглед на основните теми в добруджанския печат"}
{"url": "http://www.focus-news.net/news/2019/07/24/2683314/smolyan-dvizhenieto-po-patya-devin-mihalkovo-krichim-tryabva-da-se-osashtestvyava-s-povisheno-vnimanie-zaradi-deynosti-po-ushirenie-na-platnoto.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През нощта не са получавани сигнали за инциденти по пътищата. Движението по път ІІ-86 Средногорци – Рудозем трябва да се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка от кръстовището за язовирна стена на „Цанков камък“ до граница област Смолян/Пловдив от км 66+857 до км 88+050 се осъществява с повишено внимание заради извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта и валежите през последните дни е повишена опасността от падащи камъни и свличане на земни маси по всички пътища, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.24", "title": "Смолян: Движението по пътя Девин – Михалково – Кричим трябва да се осъществява с повишено внимание заради дейности по уширение на платното"}
{"url": "http://www.focus-news.net/news/2019/07/24/2683310/sliven-vavedena-e-vremenna-organizatsiya-na-dvizhenieto-na-zhp-preleza-v-uchastaka-tvarditsa-shivachevo-zaradi-remont.html", "text": "Временна организация на движението е въведена на жп прелеза в участъка Твърдица - Шивачево. Това съобщиха от пресцентъра на  Община Сливен . Причината е продължаващ ремонт в района на релсите и на прелеза. Движението ще се отбива по обходен маршрут, като ще бъдат поставени и съответните табели. Мярката ще важи в сила до 18.00 часа.", "date": "2019.07.24", "title": "Сливен: Въведена е временна организация на движението на жп прелеза в участъка Твърдица - Шивачево заради ремонт"}
{"url": "http://www.focus-news.net/news/2019/07/24/2683311/sport-dinamo-zagreb-specheli-s-20-v-gostuvaneto-si-na-saburtalo.html", "text": "Динамо (Загреб) спечели с 2:0 в гостуването си на Сабуртало в мач от втория кръг на квалификациите за Шампионската лига. Головете за хърватския тим бяха отбелязани от Оршич и Петкович, съответно в 67-ата и 78-ата минута на двубоя.  \r\nПредстои реванш, в който Сабуртало ще трябва да поднесе сериозна изненада, ако иска да продължи напред към следващата фаза на турнира.", "date": "2019.07.24", "title": "Спорт: Динамо (Загреб) спечели с 2:0 в гостуването си на Сабуртало"}
{"url": "http://www.focus-news.net/news/2019/07/24/2683303/faz-anegret-kramp-karenbauer-polaga-kletva-kato-nov-ministar-na-otbranata-na-frg.html", "text": "Лято, слънце, плаж, но не за дълго – голяма чат от депутатите от Бундестага ще трябва да прекъснат ваканцията си и да се върнат предсрочно в Берлин. Причината – полагането на клетва на новия министър на отбраната на ФРГ Анегрет Крамп-Каренбауер, отбелязват в редакцията на германския национален ежедневник  Die Frankfurter Allgemeine Zeitung . \r\nИзданието подчертава, че за събитието за повикани 709 депутати, които са били заставени да прекъснат почивката си заради церемонията в Бундестага, която се очаква да продължи около 90 минути. От редиците на Свободната демократическа партия (СвДП) и „Зелени“ изразиха съмнения в необходимостта от провеждането на специално заседание по повода. \r\nЛидерът на ХДС Анегрет Крамп-Каренбауер наследява поста от Урсула фон дер Лайен, която миналата седмица бе избрана за нов председател на Европейската комисия. Ден след това тя подаде оставка от поста в Берлин, за да се посвети изцяло на новата си длъжност. Избирането на Крамп-Каренбауер бе изненада за мнозина, тъй като само допреди десетина дни тя бе категорична, че няма да поема пост в кабинета на канцлера Ангела Меркел. \r\n \r\n Тереза Герова", "date": "2019.07.24", "title": "FAZ: Анегрет Крамп-Каренбауер полага клетва като нов министър на отбраната на ФРГ"}
{"url": "http://www.focus-news.net/news/2019/07/24/2683317/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. „Каменоделска“ в НПЗ „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Каменоделска“ и ул. „Малашевска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменоделска“ ъгъла с ул. „Малашевска“. \r\nВъв връзка с подмяна на сградно водопроводно отклонение на ул. „Стоян Мисирски“ в с. Желява се налага спиране на водоподаването от 09.00 до 16.00 часа на клиентите на „Софийска вода”, живеещи в района на: \r\nул. „Васил Левски“ от №1 до №18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/24/2683318/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "Мокри и хлъзгави са пътните настилки в града, превалява слаб дъжд. Трафикът е интензивен, предаде репортер на  Радио „Фокус“ – Велико Търново . Натоварено е движението в района на двата пътни възела – „Южен\" и „Качица\", по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“. Полицейски патрули има на входовете и изходите на града, както и по натоварените участъци от първокласната мрежа.  \r\nВ по-голямата част от областта също вали и пътищата почти навсякъде са мокри. От Областно пътно управление апелират водачите да са внимателни. За изминалото денонощие няма въведени нови ограничения. Ремонт тече по пътя между Полски Тръмбеш и село Обединение. Водачите да карат внимателно в участъка от км 0 до км 15. Там се извършват преасфалтиране,  реконструкция на банкетите, отводнителните съоръжения и премахване на излишна растителност. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. Проходът на Републиката, но там остава в сила предупреждението за опасност от падащи камъни.", "date": "2019.07.24", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/07/24/2683320/dobrich-targovsko-promishlenata-palata-i-oblastniyat-informatsionen-tsentar-organizirat-informatsionna-sreshta-posvetena-na-upravlenieto-na-otpadatsite.html", "text": "Търговско-промишлената палата (ТПП) и Oбластният информационен център (ОИЦ), в партньорство с Enterprise Europe Network – Добрич, организират информационна среща с представители на общини, фирми и неправителствени организации. Това съобщи Искра Димова, от екипа на ОИЦ – Добрич, предаде кореспондентът на  Радио „Фокус” – Варна . Ще бъде представена процедурата за предоставяне на безвъзмездна финансова помощ чрез подбор на проектни предложения „Изпълнение на демонстрационни проекти в областта на управлението на отпадъците“ по Оперативна програма „Околна среда“ 2014-2020 г. Дейностите, които ще се финансират по процедурата, следва да са свързани с третиране само на битови отпадъци, генерирани на територията на Република България и да се отнасят до предотвратяване на образуването им или за подготовка за повторна употреба, или за рециклирането им. Повишаването на осведомеността и общественото самосъзнание за спазване на йерархията за управление на битовите отпадъци е от ключово значение в контекста на инициативите за предотвратяване на отпадъците и за увеличаване на участието на гражданите в разделно събиране. Допустими бенефициенти по процедурата са общини, юридически лица със стопанска и нестопанска цел. Общият размер на безвъзмездна финансова помощ за всички одобрени проектни предложения е до 9 779 150 лв. Максималният размер на помощта за едно проектно предложение е до 391 166 лв. Enterprise Europe Network – Добрич ще презентира услугите извършвани от Европейската мрежа и актуални проекти. Участието в събитието е безплатно. То ще се състои от 11.00 часа в залата на ТПП. \r\nЖулиета НИКОЛОВА", "date": "2019.07.24", "title": "Добрич: Търговско-промишлената палата и Областният информационен център организират информационна среща, посветена на управлението на отпадъците"}
{"url": "http://www.focus-news.net/news/2019/07/24/2683319/smolyan-normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.24", "title": "Смолян: Нормално се осъществява преминаването през ГКПП „Златоград“"}
{"url": "http://www.focus-news.net/news/2019/07/24/2683322/kyustendil-dvizhenieto-po-avtomagistrala-struma-pri-paten-vazel-boboshevo-tryabva-da-se-osashtestvyava-s-povisheno-vnimanie-poradi-deynosti-po-elektronnata-tol-sistema.html", "text": "Движението по автомагистрала „Струма” при пътен възел „Бобошево” трябва да се осъществява с повишено внимание поради дейности по електронната тол система. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите се извършват в посока София при километър 72. Участъкът е сигнализиран с пътни знаци. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница в района на град Дупница, като движението се осъществява в една лента. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.24", "title": "Кюстендил: Движението по автомагистрала „Струма” при пътен възел „Бобошево” трябва да се осъществява с повишено внимание поради дейности по електронната тол система"}
{"url": "http://www.focus-news.net/news/2019/07/24/2683325/prof-boyan-durankev-ikonomist-36-chasova-rabotna-sedmitsa-bi-bila-vazmozhna-i-v-balgariya-no-ne-po-rano-ot-2030-godina.html", "text": "36-часова работна седмица и редовна 13 заплата биха били възможни и в България, но не по-рано от 2030 година. Това каза в сутрешния блок  „Добро утро, България“  на  Радио „Фокус“  икономистът проф. Боян Дуранкев. По думите му практиката на други компании в ЕС сочи продължаваща тенденция към намаляване на работното време. Той допълни, че богатството на обществото се мери в свободното време, а не в работното, а растящата производителност на труда позволява намаляването на работното време. Свободното време служи за физическо, интелектуално и културно развитие, добави икономистът. „Що се отнася до България, ние сме в т.нар. третичен периферен капитализъм, където и хората са по- малко, и възможностите за намаляване на работното време са по-ограничени. Да добавим към това, че самите синдикати са инфантилни и омаломощени по отношение на това, да изискват намаляване на работното време. През 2019 г. гледаме на такива практики, като на тази в русенската компания, въвела 4-дневна работна седмица за своите служители, като на едно добро изключение, а не като нещо, което ще промени още днес правилата на играта“, обясни той. Проф. Дуранкев коментира още, че четиридневната работна седмица ще бъде трудноприложима в сферата на услугите, здравеопазването и образованието, но даде пример с Финландия, която е въвела 4- дневна учебна седмица, премахнали са домашните работи, като страната за 10 години е стигнала първо място по образователно ниво.  \r\nВиктория МЕСРОБОВИЧ-КУВЕНДЖИЕВА", "date": "2019.07.24", "title": "Проф. Боян Дуранкев, икономист: 36-часова работна седмица би била възможна и в България, но не по-рано от 2030 година"}
{"url": "http://www.focus-news.net/news/2019/07/24/2683315/api-dvizhenieto-po-pat-i-9-varna-burgas-v-uchastaka-obzor-byala-na-izhoda-na-gr-obzor-v-posoka-byala-vremenno-se-osashtestvyava-v-edna-lenta-dvuposochno.html", "text": "Движението по път I-9 Варна – Бургас в участъка Обзор – Бяла на изхода на гр. Обзор в посока Бяла временно се осъществява в една лента двупосочно поради ПТП, съобщиха от  Агенция „Пътна инфраструктура“ . Трафикът се регулира от \"Пътна полиция\".", "date": "2019.07.24", "title": "АПИ: Движението по път I-9 Варна – Бургас в участъка Обзор – Бяла на изхода на гр. Обзор, в посока Бяла, временно се осъществява в една лента двупосочно"}
{"url": "http://www.focus-news.net/news/2019/07/24/2683323/burgas-bezplaten-urok-napravi-si-sam-video-igra-shte-se-provede-v-grada.html", "text": "Децата в Бургас получават поредна възможност да се научат как сами да направят видеоигра, как да нарисуват и анимират атрактивни персонажи, които да са нейните главни герои. Ако желаете да посетите безплатните демо часове за гейм дизайн на РобоКидс, можете да го направите от 11.00 до 13.00 часа. Това съобщиха от пресцентъра на  Община Бургас . За всички деца над 11 г. се подготвя втора серия курсове „Направи си сам видеоигра с GameMaker Studio 2“ и „2D Дизайн и анимация на герои за видеоигри“. Подробна информация за безплатните демо часове и летните гейм дизайн курсове ще откриете тук. Гостуващият лектор е Асен Канев a.k.a. rexorcorum. Той работи като 2D дигитален художник и арт директор към Netcore Games, малка независима компания за компютърни игри, създател е на Tales of Maj’ Eyal (в Steam и GOG.com[2]), една от най-известните и успешни roguelike игри.", "date": "2019.07.24", "title": "Бургас: Безплатен урок „Направи си сам видео игра“ ще се проведе в града"}
{"url": "http://www.focus-news.net/news/2019/07/24/2683327/sofiya-vavezhda-se-vremenna-organizatsiya-na-dvizhenieto-za-podmyana-na-spiratelni-kranove-po-ul-gintsi.html", "text": "Въвежда се временна организация на движението за подмяна на спирателни кранове по ул. „Гинци“ в участъка от ул. „Ангел войвода“ до ул. „Лясковец“. Това съобщиха от пресцентъра на  Столична община . От днес до 26 юли 2019 г. се забранява влизането на пътни превозни средства по ул. „Гинци“ в участъка от ул. „Ангел войвода“ до ул. „Лясковец“.  \r\nДо 24.00 часа на 26 юли 2019 г. се променят маршрутите на автобусни линии № 85 и 285 в посока ж.к. „Хаджи Димитър“, както следва: по маршрутите си до кръстовище ул. „Васил Кънчев“ – ул. Теофил Ганев“, по ул. „Васил Кънчев“, по ул. „Резбарска“, по ул. „549“, по бул. „Владимир Вазов“, по ул. „Васил Кънчев“, по ул. „Ангел войвода“ и по маршрутите си.  \r\nРазкриват се временни спирки:  \r\n- на ул. „Резбарска“ в района на обръщателно колело за автобусни линии № 85 и 285 в ж.к. „Хаджи Димитър“;  \r\n- на ул. „549“ преди ул. „Лясковец“ в посока бул. „Владимир Вазов“;  \r\n- на ул. „Васил Кънчев“ преди ул. „Брезник“ в посока център.  \r\nЗакриват се спирки с код:  \r\n- с код 2204 „Ул. Теофил Ганев“;  \r\n- с код 0691 „Ж.к. Хаджи Димитър“;  \r\n- с код 2789 „Ж.к. Хаджи Димитър“;  \r\n- с код 1910 „Ул. Гинци“;  \r\n- с код 2147 „Ул. Проф. Ив. Шишманов“.  \r\nАвтобусите от линии № 85 и 285 обслужват всички съществуващи спирки в променения участък на маршрутите.", "date": "2019.07.24", "title": "София: Въвежда се временна организация на движението за подмяна на спирателни кранове по ул. „Гинци“"}
{"url": "http://www.focus-news.net/news/2019/07/24/2683324/sofiya-mobilni-cheshmi-na-sofiyska-voda-shte-badat-na-razpolozhenie-na-grazhdanite-na-bul-vitosha.html", "text": "Мобилни чешми на „Софийска вода“ ще бъдат на разположение на гражданите на бул. „Витоша“. Трите мобилни чешми, познати като „водните човеци“ на „Софийска вода“, ще посрещат жителите и гостите на града в най-горещите часове.  Това съобщиха от пресцентъра на  „Софийска вода“ . Инициативата се провежда за девети пореден път под мотото „Утоли жегата!“. Инсталациите са разположени на пешеходната зона на булевард „Витоша“.  \r\n„Водните човеци“ са направени изцяло от материалите, от които е изградена ВиК мрежата на София.  \r\nТрадиционно всяка година в най-горещите дни на месец юли „Софийска вода“ раздава в центъра на столицата чиста питейна вода. Целта е да се напомни колко е важно за здравето да се пие вода и хората да хидратират тялото си, особено в по-топлите дни. Задача на инициативата е да се изтъкнат конкретните предимства на питейната вода на София и ползването ѝ по щадящ природата начин – без пластмаса и еднократни опаковки поне за вода.", "date": "2019.07.24", "title": "София: Мобилни чешми на „Софийска вода“ ще бъдат на разположение на гражданите на бул. „Витоша“"}
{"url": "http://www.focus-news.net/news/2019/07/24/2683328/volen-siderov-lider-na-pp-ataka-ne-vizhdam-smisal-da-ostavam-v-tozi-parlament.html", "text": "Не виждам смисъл да оставам в този парламент. Това каза в интервю за предаването на  бТВ  „Тази сутрин“ Волен Сидеров – лидер на ПП „Атака“. В „Обединени патриоти“ си говорим. Днес има коалиционен съвет и аз смятам да отида. Там ще попитам как с фалшификация беше променено ръководството на парламентарната група. Те направиха измама. НФСБ и ВМРО се възползваха от \"Атака\" и сега искат да ни отстранят. Благодарение на мен Каракачанов е вицепремиер, а Симеонов беше такъв. Сега те се опитват да остържат \"Атака\". Аз не знам дали има смисъл въобще да оставаме в този парламент. Не искам да лъжа хората. Те гласуваха за „Обединени патриоти“ заради определени точки и цели. Аз питам къде са минималните пенсии от 300 лева?“, каза още лидерът на „Атака“. \r\n„Все още не съм взел решение. Ще го взема. Хайде, колеги, скъпи – от ВМРО, НФСБ, дайте да вдигнем доходите и пенсиите. Това сме обещали. Не е мъжко да се събереш на тъмно и да ме изключат от комсомола“, допълни Волен Сидеров.", "date": "2019.07.24", "title": "Волен Сидеров, лидер на ПП \"Атака\": Не виждам смисъл да оставам в този парламент"}
{"url": "http://www.focus-news.net/news/2019/07/24/2683330/mvr-edin-chovek-e-zaginal-a-drugi-45-dushi-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а други 45 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 27 тежки пътнотранспортни произшествия. В София са регистрирани  17 леки и две тежки катастрофи, при които са ранени двама души, загинали няма.", "date": "2019.07.24", "title": "МВР: Един човек е загинал, а други 45 души са пострадали при катастрофи в страната през изминалото денонощие"}
{"url": "http://www.focus-news.net/news/2019/07/24/2683326/dobrich-sastavi-ot-republika-bashkiriya-i-egipet-shte-se-predstavyat-v-tretata-posledna-festivalna-vecher-na-folklor-bez-granitsi.html", "text": "Състави от Република Башкирия и Египет ще се представят в третата последна фестивална вечер на „Фолклор без граници“, предаде кореспондент на  Радио „Фокус” – Варна . В превод от башкирски „Мирас” означава ”наследство”. Наследници на вековни традиции, изпълнителите представят истински спектакли, наситени с история, национален колорит, отразяващи красотата и богатството на башкирските земи. Танцовото изкуство на древен Египет лежи в основата на съвременния танц и много от характерните движения се използват в съвременните танцови хореографии. Специфичното музикално наследство ще представят участниците от „Sohag Folk Drt Ensemble“. Те са съпровождани от представители на Министерство на културата на Египет. Изданието се организира съвместно с националната секция на CIOFF - България (Международен съвет на организаторите на фестивали за фолклор и традиционни изкуства, асоцииран член на Юнеско). В 19.00 часа от „Стара къща“ по централната пешеходна зона ще започне дефиле на участниците. Откриването и концертът са с начален час 19.30 на площад „Свобода“. Фестивалът се провежда под патронажа на Йордан Йорданов, кмет на Община град Добрич.  \r\nЖулиета НИКОЛОВА", "date": "2019.07.24", "title": "Добрич: Състави от Република Башкирия и Египет ще се представят в третата последна фестивална вечер на „Фолклор без граници“"}
{"url": "http://www.focus-news.net/news/2019/07/24/2683332/burgas-suhi-i-prohodimi-sa-patishtata-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е добра. Проходите са отворени за движение на всички моторни превозни средства. \r\nДвижението е интензивно на територията на град Бургас - по пътната отсечка Бургас – АМ „Тракия“, както и в района на пътен възел „Юг“. В централната градска част движението е интензивно, но няма образувани големи колони от автомобили. \r\nМария ПОПЧЕВА", "date": "2019.07.24", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/07/24/2683329/aktsenti-v-predavaneto-vsichki-v-chas-na-radio-fokus.html", "text": "С пет сребърни и един бронзов медал се завръща българският отбор от 60-та Международна олимпиада по математика, провела се в град Бат, Великобритания.  За математиката и успехите ще разговаряме с Илиaна Цветкова, учител по математика в Софийска математическа гимназия „Паисий Хилендарски“, откъдето има трима с медали. След това ще разговаряме с Иво Петров, ученик от СМГ и носител на сребърен медал от Международната олимпиада по математика, участвал и в тази по физика.  \r\nЩе се спрем и на акцентите от образователната седмица. Ще отидем и до Варна, където от вчера седмокласниците в града могат да подават заявления за кандидатстване в третото класиране. Още в първите два етапа на кампанията обаче, много от местата в елитните гимназии с езиково обучение, IT, математика, природни и СТЕМ науки са били заети при оспорвана конкуренция. Какви са местата, които остават свободни към този момент и ще има ли закрити паралелки от държавния план-прием за Варна тази година, повече по темата ще научим от репортера ни Диана Стоева.  \r\n \r\nВлезте в час между 10.00 и 11.00 часа с водещ Милослава Ангелова.", "date": "2019.07.24", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2019/07/24/2683331/burgas-pochinala-e-zhenata-koyato-postrada-pri-katastrofata-na-patya-burgas-varna-mezhdu-obzor-i-byala.html", "text": "Починала е жената, която пострада при катастрофата на пътя Бургас – Варна между Обзор и Бяла. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Катастрофата е причинена от челен сблъсък между два леки автомобила при изпреварване на автобус, пътуващ към Бяла. В 07.38 часа на пътя Бургас – Варна, в района между Обзор и Бяла, лек автомобил „Мазда“ с украинска регистрация, движещ се в посока Бяла, предприема изпреварване на автобус, като в същото време в насрещното пътно платно изпреварване предприема лек автомобил „Ауди“ А3 с шуменска регистрация. Лекият автомобил с украинска регистрация, след изпреварването успява да се прибере в собствената си пътна лента пред автобуса, но в нея челно се блъска автомобилът с шуменска регистрация. От ПТП тежко пострадала пътничка от \"Мазда\"-та (с която се придвижвали двама мъже и две жени, вероятно украинска гражданка), която на път за болницата е починала. Има и други ранени, но към момента няма данни за здравословното им състояние, тъй като са откарани към варненски болници. Създадена е организация за частично пропускане на движението през банкета, но само за леки автомобили. В тази посока още веднъж се призовават водачите, планирали да пътуват за Варна, да се съобразят със ситуацията и да отложат пътуването си във времето.", "date": "2019.07.24", "title": "Бургас: Починала е жената, която пострада при катастрофата на пътя Бургас – Варна между Обзор и Бяла"}
{"url": "http://www.focus-news.net/news/2019/07/24/2683321/politico-zashto-evropa-ne-mozhe-da-spre-da-se-smee-na-boris-dzhonsan.html", "text": "Американците изглеждат несигурни в позициите си за новия британски премиер, но европейците нямат никакви илюзии по отношение на това кой наистина е Борис Джонсън, коментират в редакцията на изданието  Politico  в статия под заглавие „Защо Европа не може да спре да се смее на Борис Джонсън“. \r\nОт другата страна на континента реакцията на неговото издигане до най-висшия политически пост във Великобритания бе белязана по-скоро от хумор, отколкото от загриженост за това до какво наистина може да доведе управлението на Джонсън. От Брюксел до Берлин обаче изглежда, че всеки изглежда има личен списък с „най-доброто от Борис\". \r\nНавремето той бе уволнен от вестник „Таймс“ за измисляне на цитат за предполагаемия любовник на Едуард II. А какво да кажем за твърденията му пред „Телеграф“, че Италия се опитва да убеди ЕС да преразгледа правилата си за презервативите, за да гарантира по-малки пенсии? Помните ли онзи видеоклип с Джонсън, в който той се хвърли напред към бившия германски футболист Маурицио Гаудино по време на благотворителен мач? \r\nДори в политическия пейзаж, привикнал с фигури като Силвио Берлускони и Виктор Орбан, възмутителният стил на Джонсън го карат да изпъква с негова собствена запазена марка. Но както самият той показа по време на кампанията си, за да стане министър-председател, Джонсън е повече от щастлив да бъде възприеман като клоун. \r\nНай-голямото му предизвикателство в отношенията с ЕС през следващите седмици и месеци ще бъде да докаже, че има нещо повече в репертоара си. След като в продължение на десетилетия се гради като политическа личност, основаваща се на карикатурата на европейците, Джонсън скоро може да разбере, че целите на неговата комедия няма да бъдат възприемани като нещо различно от шега. \r\nСлед години на смях, европейците просто не са в състояние да приемат Джонсън сериозно. На този етап е трудно да си представим какво би могло да промени мнението им. \r\nЕвропейците може да се наслаждават на забавната страна на Доналд Тръмп, но те също уважават (и се страхуват) от силата на неговия пост. Независимо дали им харесва или не, повечето са наясно, че Тръмп има значително влияние върху Европа, както по отношение на икономиката, така и по отношение на сигурността. \r\nНо никой не се страхува от Джонсън. \r\nВъпреки че Великобритания остава ключов стратегически играч в Европа, зависимостта от двете страни на Ламанша се разрушава. Например, след завземането от страна на Иран на петролен танкер, плаващ под британски флаг миналата седмица, Великобритания отговори с призив към европейските военноморски сили за защита на морските маршрути в Ормузкия пролив. \r\nЩо се отнася до икономиката, Великобритания е много по-зависима от ЕС, отколкото обратното. Ето защо отговорът на Европа на заплахата от Джонсън, че Великобритания ще  напусне ЕС без сделка, не трогва мнозина на Стария континент.  \r\nИзборът на Джонсън за премиер ще улесни лидерите на ЕС да се придържат към оръжията си, като не приемат да се откажат от условията на сделката, която са договорили с Тереза Мей, неговия предшественик. Каквито и да са недостатъците й като премиер, Мей, за разлика от Джонсън, се радва на репутация сред европейските лидери като честен посредник. \r\nОпасността от недостига на доверие към Джонсън е, че тя може да подтикне лидерите на ЕС да подценят готовността му да отблъсне Великобритания от скалите на Брекзит. Като се има предвид водещата роля, която Джонсън има кампанията за излизането на страната от Общността, европейските лидери не само не се доверяват на новия премиер, а мнозина дори го презират. \r\nНякои прогнозират, че Джонсън ще трябва да се справи с историческите предизвикателства, пред които е изправена Великобритания,  както неговия идол, Уинстън Чърчил. Подобно на Джонсън, Чърчил също се сблъсква с дълбок скептицизъм, когато става премиер и е възприеман като слабо оръдие, дори безразсъдно. \r\nИ все пак изглежда, че приликите свършват тук.  \r\nДори политическите врагове на Чърчил не се съмняват в убеждението му в собствените му идеали. В случая на Джонсън не може да се каже подобно нещо.  \r\nДори ако комедийният талант на Джонсън да му е спечелил значително внимание, европейските лидери са решени да са тези, които ще се смеят последни. \r\n \r\n Тереза Герова", "date": "2019.07.24", "title": "Politico: Защо Европа не може да спре да се смее на Борис Джонсън"}
{"url": "http://www.focus-news.net/news/2019/07/24/2683333/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Избирането на Борис Джонсън за нов премиер на Великобритания, встъпването в длъжност на Анегрет Крамп-Каренбауер като нов министър на отбраната на ФРГ, както и провалът на Педро Санчес в гласуването за избирането му на премиерския пост в Испания са част от са част от основните теми, върху които акцентират водещите европейски издания . \r\n \r\n*** \r\n  Лято, слънце, плаж, но не за дълго – голяма чат от депутатите от Бундестага ще трябва да прекъснат ваканцията си и да се върнат предсрочно в Берлин. Причината – полагането на клетва на новия министър на отбраната на ФРГ Анегрет Крамп-Каренбауер, отбелязват в редакцията на германския национален ежедневник  Die Frankfurter Allgemeine Zeitung . \r\nИзданието подчертава, че за събитието за повикани 709 депутати, които са били заставени да прекъснат почивката си заради церемонията в Бундестага, която се очаква да продължи около 90 минути. От редиците на Свободната демократическа партия (СвДП) и „Зелени“ изразиха съмнения в необходимостта от провеждането на специално заседание по повода. \r\nЛидерът на ХДС Анегрет Крамп-Каренбауер наследява поста от Урсула фон дер Лайен, която миналата седмица бе избрана за нов председател на Европейската комисия. Ден след това тя подаде оставка от поста в Берлин, за да се посвети изцяло на новата си длъжност. Избирането на Крамп-Каренбауер бе изненада за мнозина, тъй като само допреди десетина дни тя бе категорична, че няма да поема пост в кабинета на канцлера Ангела Меркел. \r\n \r\n*** \r\n  Действащият министър-председател на Испания Педро Санчес губи първия кръг от гласуването за избирането му на премиерски пост без абсолютното мнозинство в парламента, отбелязват в редакцията на националния ежедневник  El Pais . \r\nОт 350-те депутати в законодателния орган в Мадрид отсъстваха четирима - лидерите на движението за каталунската независимост, които са в затвора в очакване на присъдите си за събитията от началото на октомври 2017 г. в североизточния испански регион. Този факт обаче не променя аритметиката в залата, тъй като Санчес все още се нуждае от 176 гласа - половината от депутатите плюс един, за да се върне на власт.  \r\nСлед ден и половина разисквания, Санчес си осигури 124 гласа „за“, 123 от които - от неговата партия (ИСРП) и един допълнителен от малката регионална партия на Кантабрия. Въздържалите се в гласуването бяха 52-ма. Сред липсващите гласове бяха тези на членовете на консервативната Народна партия (НП), дясноцентристката „Граждани“, крайнодясната „Вокс“ и  \r\n Каталунската републиканска левица. \r\nБлизо три месеца след победата на общите избори, Санчес се опитва до последната минута да събере достатъчно гласове, за да сформира правителство. Последните му думи преди гласуването бяха към „Унидас Подемос“, НП и „Граждани“, които призова да проявят „щедрост“ и да подходят към ситуацията „отговорно“.  \r\nАко Санчес се провали и при второто гласуване, насрочено за четвъртък, Испания може да бъде изправена пред нови избори през есента,  четвъртите за по-малко от четири години. \r\n*** \r\n  Американците изглеждат несигурни в позициите си за новия британски премиер, но европейците нямат никакви илюзии по отношение на това кой наистина е Борис Джонсън, коментират в редакцията на изданието  Politico  в статия под заглавие „Защо Европа не може да спре да се смее на Борис Джонсън“. \r\nОт другата страна на континента реакцията на неговото издигане до най-висшия политически пост във Великобритания бе белязана по-скоро от хумор, отколкото от загриженост за това до какво наистина може да доведе управлението на Джонсън. От Брюксел до Берлин обаче изглежда, че всеки изглежда има личен списък с „най-доброто от Борис\". \r\nНавремето той бе уволнен от вестник„Таймс“ за измисляне на цитат за предполагаемия любовник на Едуард II. А какво да кажем за твърденията му пред „Телеграф“, че Италия се опитва да убеди ЕС да преразгледа правилата си за презервативите, за да гарантира по-малки пенсии? Помните ли онзи видеоклип с Джонсън, в който той се хвърли напред към бившия германски футболист Маурицио Гаудино по време на благотворителен мач? \r\nДори в политическия пейзаж, привикнал с фигури като Силвио Берлускони и Виктор Орбан, възмутителният стил на Джонсън го карат да изпъква с негова собствена запазена марка. Но както самият той показа по време на кампанията си, за да стане министър-председател, Джонсън е повече от щастлив да бъде възприеман като клоун. \r\nНай-голямото му предизвикателство в отношенията с ЕС през следващите седмици и месеци ще бъде да докаже, че има нещо повече в репертоара си. След като в продължение на десетилетия се гради като политическа личност, основаваща се на карикатурата на европейците, Джонсън скоро може да разбере, че целите на неговата комедия няма да бъдат възприемани като нещо различно от шега. \r\nСлед години на смях, европейците просто не са в състояние да приемат Джонсън сериозно. На този етап е трудно да си представим какво би могло да промени мнението им. \r\nЕвропейците може да се наслаждават на забавната страна на Доналд Тръмп, но те също уважават (и се страхуват) от силата на неговия пост. Независимо дали им харесва или не, повечето са наясно, че Тръмп има значително влияние върху Европа, както по отношение на икономиката, така и по отношение на сигурността. \r\nНо никой не се страхува от Джонсън. \r\nВъпреки че Великобритания остава ключов стратегически играч в Европа, зависимостта от двете страни на Ламанша се разрушава. Например, след завземането от страна на Иран на петролен танкер, плаващ под британски флаг миналата седмица, Великобритания отговори с призив към европейските военноморски сили за защита на морските маршрути в Ормузкия пролив. \r\nЩо се отнася до икономиката, Великобритания е много по-зависима от ЕС, отколкото обратното. Ето защо отговорът на Европа на заплахата от Джонсън, че Великобритания ще  напусне ЕС без сделка, не трогва мнозина на Стария континент.  \r\nИзборът на Джонсън за премиер ще улесни лидерите на ЕС да се придържат към оръжията си, като не приемат да се откажат от условията на сделката, която са договорили с Тереза Мей, неговия предшественик. Каквито и да са недостатъците й като премиер, Мей, за разлика от Джонсън, се радва на репутация сред европейските лидери като честен посредник. \r\nОпасността от недостига на доверие към Джонсън е, че тя може да подтикне лидерите на ЕС да подценят готовността му да отблъсне Великобритания от скалите на Брекзит. Като се има предвид водещата роля, която Джонсън има кампанията за излизането на страната от Общността, европейските лидери не само не се доверяват на новия премиер, а мнозина дори го презират. \r\nНякои прогнозират, че Джонсън ще трябва да се справи с историческите предизвикателства, пред които е изправена Великобритания,  както неговия идол, Уинстън Чърчил. Подобно на Джонсън, Чърчил също се сблъсква с дълбок скептицизъм, когато става премиер и е възприеман като слабо оръдие, дори безразсъдно. \r\nИ все пак изглежда, че приликите свършват тук.  \r\nДори политическите врагове на Чърчил не се съмняват в убеждението му в собствените му идеали. В случая на Джонсън не може да се каже подобно нещо.  \r\nДори ако комедийният талант на Джонсън да му е спечелил значително внимание, европейските лидери са решени да са тези, които ще се смеят последни. \r\n \r\n***", "date": "2019.07.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/07/24/2683335/kardzhali-nezaetite-mesta-v-oblastta-sled-vtori-etap-na-klasirane-za-8-klas-sa-119-v-profiliranite-paralelki-i-358-v-profesionalnite.html", "text": "Незаетите места в областта след втори етап на класиране в паралелките с прием на ученици в 8 клас са 119 в профилираните паралелки и 358 в професионалните паралелки в неспециализираните училища по държавен план-прием за учебната 2019/2020 година. Това съобщиха от  РУО - Кърджали . Днес и утре (25 юли) се подават документи за трето класиране. От общо 59 паралелки в област Кърджали са комплектувани до сега 32. С най-висок бал 334,5 при второ класиране влизат учениците в паралелка „Английски и Немски език“ на ЕГ „Хр. Ботев“, а с най-нисък - 109 в професионална паралелка „Строителен техник“ в Гимназия по строителство „Хр. Смирненски“. На 31 юли ще бъдат обявени резултатите от третото класиране.  \r\nСамо 19 са свободните места в профилираните паралелки в училищата на град Кърджали и 100 - в училищата от областта от общо 119. Във всички паралелки на училище СУ „Отец Паисий“ няма свободни места. По едно свободно място има в Езикова гимназия \"Христо Ботев\" и СУ \"П. Р. Славейков\" в профилираните паралелки по английски и италиански език и английски език с втори немски език. В Крумовград в СУ \"В. Левски“ има 2 свободни места в паралелка по предприемачество, в Момчилград в СУ \"Н. Й. Вапцаров\" има 5 свободни места по английски език и софтуер и хардуер, а в СУ \"Йордан Йовков\" - Кърджали има 7 незаетите места в две паралелки по предприемачество и интензивно изучаване на английски и немски език. В училище с паралелки по изкуствата \"Вл. Д. Майстора“ - Кърджали има 3 свободни места по музика и 7 по изобразително изкуство.  \r\nОще 100 свободни места има в профилираните паралелки в средните училища в Ардино, Бенковски, Чорбаджийско, Кирково и селата. Във всички професионални гимназии има свободни места в областта. Като само едно свободно място има за оперативен счетоводител и 2 места за икономист-информатик в Гимназия по икономика \"Алеко Константинов\", 2 места за техник-лесовъд - в Гимназията по селско и горско стопанство и 4 места в ПГОД \" Евридика\" по фризьорство. Има свободни места за специалностите за строителни техници и геодезисти, финансисти и икономисти, електротехници\" и техници на компютърни системи, хотелиери и хлебари. \r\nДарина ДЕЕНИЧИНА", "date": "2019.07.24", "title": "Кърджали: Незаетите места в областта след втори етап на класиране за 8 клас са 119 в профилираните паралелки и 358 в професионалните"}
{"url": "http://www.focus-news.net/news/2019/07/24/2683334/kyustendil-zapochva-podavaneto-na-zayavleniya-za-uchastie-v-treti-etap-na-klasirane-za-priem-v-osmi-klas-svobodnite-mesta-sa-182.html", "text": "Започва подаването на заявления за участие в трети етап на класиране за прием в осми клас. Това съобщиха за  Радио „Фокус” – Кюстендил  от Регионално управление на образованието. Заявленията се подават на 24 и 25 юли. Учениците, които не са приети на първо и второ класиране или не са участвали досега в класирането, могат да подадат заявление за участие в трето класиране чрез входящ номер и уникален за всеки ученик код, изписани в служебната бележка за явяване на изпитите. Учениците, които са се записали на първо или второ класиране в училищата, в които са приети, но имат желание да участват за свободните места на трето класиране, следва да изтеглят оригиналните си документи от училището, където са записани. С оригиналите на документите могат да подадат заявление за участие в трето класиране, но само в училищата гнезда. Не могат самостоятелно да подадат заявление за участие в трето класиране през платформата. При изтегляне на документите, учениците не запазват местата си, на които са били приети. Училищата гнезда, в които ученикът може да подаде заявление за кандидатстване за област Кюстендил, са Основно училище „Св. св. Кирил и Методий” – Кюстендил и Основно училище „Христаки Павлович” – Дупница. 182 са незаетите места. Най-много са в паралелката за монтьор на газова техника в Професионална гимназия „Джон Атанасов” – Кюстендил – 22. По 17 свободни места има за монтьор на автотранспортна техника в Професионална гимназия по транспорт – Дупница и за производство на облекло и текстил в Професионална гимназия по облекло и стопанско управление – Дупница. По 15 места има за екскурзовод в Средно училище „Христо Ботев” – Сапарева баня и за електротехник в Професионална гимназия – Бобов дол. \r\nВенцеслав ИЛЧЕВ", "date": "2019.07.24", "title": "Кюстендил: Започва подаването на заявления за участие в трети етап на класиране за прием в осми клас, свободните места са 182"}
{"url": "http://www.focus-news.net/news/2019/07/24/2683337/sliven-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в Сливенска област. Няма нововъведени ограничения по пътищата, съобщиха от  Областно пътно управление . Трафикът е интензивен, но без задръствания. В участък от пътя между Твърдица и Елена в отсечката от км 47+800 до км 48 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.07.24", "title": "Сливен: Мокри на места са пътните настилки в областта"}
{"url": "http://www.focus-news.net/news/2019/07/24/2683340/pregled-na-osnovnite-temi-v-burgaskiya-pechat.html", "text": "„Дебнат хотелиери да не угояват прасета с остатъци от храна“ е водещото заглавие в днешния брой на бургаския ежедневник  „Черноморски фар“ . Експерти на Агенцията по храните проверяват стриктно хотелите и ресторантите за това какво се случва с отпадъците от храната. Проверките са във връзка с Африканската чума по свинете. Когато в созополското село Зидарово бе открита болестта, секретарят на Ловно-рибарското сдружение „Лебед“ Невен Каравасилев изказа мнение, че заразата с опасната болест, поразила вече не само прасета от селските задни дворове, а и голям свинекомплекс в Русенско, се е разпространила точно така – чрез изхранване на животните с отпадъци от хотелите. Това е един от възможните начини за разпространение на заразата, пише още изданието. „Мъже на възраст – в основата на тежки катастрофи“ е друго заглавие от първа страница. Само в рамките на два дни мъже на възраст предизвикаха две тежки катастрофи.Един загина, друг пострада тежко и бере душа в болница. Първият инцидент е от вчера и се случи на пътя Меден рудник – Средец, а в друг инцидент от понеделник сериозно пострада пешеходец, който е с опасност за живота, припомня статията. Друга статия от страниците на ежедневника е „Спасиха живота на 66-годишен пациент в МБАЛ „Сърце и мозък“. Кардиологичният екип на лечебното заведение е извършил по спешност многокомпонентна живототспасяваща операция на 66-годишен пациент. Тя включва поставяне на байпас, смяна на митрална клапа, реконструкция на трикуспидална клапа и изваждане на тромб от ляво предсърдие, уточнява изданието. В страницата „Бургаски легенди“ е поместена статията „Изложба ще покаже стогодишната история на футболен клуб „Черноморец“ - Бургас“. „Тема на деня“ е „С книга на плажа“ събира издатели през горещия август в Бургас“.", "date": "2019.07.24", "title": "Преглед на основните теми в бургаския печат"}
{"url": "http://www.focus-news.net/news/2019/07/24/2683339/kmetat-na-sofiya-yordanka-fandakova-shte-poseti-30-sou-bratya-miladinovi.html", "text": "Кметът на София Йорданка Фандъкова ще посети в 12.00 часа 30 СОУ „Братя Миладинови“ на бул. „Александър Стамболийски“ 125А в район „Възраждане“,  за да провери строителните дейности в сградата. Това съобщиха от пресцентъра на  Столична община . Извършва се основен ремонт на физкултурния салон и на басейна в училището.", "date": "2019.07.24", "title": "Кметът на София Йорданка Фандъкова ще посети 30 СОУ „Братя Миладинови“"}
{"url": "http://www.focus-news.net/news/2019/07/24/2683316/nikolay-tsonkov-za-sdelkata-za-f-16-s-neya-ne-mislim-za-badeshteto-na-tsyalata-armiya.html", "text": "\"Ние ще подкрепим ветото на президента - още миналата седмица в петък, при разискванията казахме нашите мотиви и обяснихме защо няма да подкрепим тези четири договора, които трябва бъдат ратифицирани. Мотивите на президента съвпадат до голяма степен с нашите мотиви, изложени в комисия и пленарна зала. Продължавам да твърдя, че можехме да постигнем по-добри условия\". Това заяви народният представител от ПГ на БСП за България\" Николай Цонков пред БТВ по повод наложеното президентско вето върху сделката за F-16, съобщиха от пресцентъра на  БСП . По думите му българският национален интерес не е гарантиран изцяло. \"Смятам, че не сме постигнали най-добрите условия като цена и възможности. Не казвам, че няма потенциал - коментирам какво съдържа при доставката, както и индустриалното сътрудничество, което за нас е минимално\", каза още Цонков. Народният представител припомни, че миналата година БСП са се обявили за модернизация на армията. \"Считаме, че трите модернизационни проекта трябва да вървят заедно. Притеснени сме, че при такава голяма сума накуп и последващите разходи, се затруднява реализирането на другите два проекта. Това са ни основните притеснения - трябва да мислим и за хората в отбраната\", посочи депутатът.  \r\n\"Ще кажем отново аргументите си и ще настояваме управляващите да помислят как да гарантират националния ни интерес. Парламентът отново беше погазен, защото миналата година гласувахме едни параметри, предложени от правителството, и те бяха изцяло променени. Очевидно правителството не може да се справи с дефинирането на нашия национален интерес, с условията, които трябва да постигне - да ги предложи и да ги защити. Не съм сигурен, че с този проект мислим за бъдещето на цялата армия, а не само на военно-въздушните сили\", добави Цонков.", "date": "2019.07.24", "title": "Николай Цонков за сделката за F-16: С нея не мислим за бъдещето на цялата армия"}
{"url": "http://www.focus-news.net/news/2019/07/24/2683342/pazardzhik-47-godishna-zhena-e-skochila-ot-8-ya-etazh-na-zhilishten-blok-na-ulitsa-vasil-aprilov.html", "text": "Жена на 47 години от Пазарджик се е самоубила, като е скочила от 8-я етаж на жилищен блок. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Инцидентът е станал рано сутринта на улица „Васил Априлов“ в областния град. „На мястото се извършва оглед от екипи на полицията“, уточни Стоянов. “ \r\nВаня НИКОЛОВА", "date": "2019.07.24", "title": "Пазарджик: 47-годишна жена е скочила от 8-я етаж на жилищен блок на улица „Васил Априлов“"}
{"url": "http://www.focus-news.net/news/2019/07/24/2683343/evelina-slavkova-trend-mnozhestvoto-skandali-i-lipsata-na-informatsiya-za-deynostta-na-deputatite-smakvat-doverieto-v-ns-do-niski-niva.html", "text": "Множеството скандали и липсата на информация за дейността на депутатите смъкват доверието в НС до ниски нива, достигащи около 20 %. Това каза в сутрешния блок  „Добро утро, България“  на  Радио „Фокус“  социологът Евелина Славкова. По думите му няколко бяха темите през този политически сезон, които успяха да излязат извън кулоарите на парламента-сред тях сделката за F-16, намалените субсидии и машинното гласуване. „Това, което наблюдаваме в управлението на Борисов 3 – темите и скандалите са много често и те губят много бързо своята актуалност, защото бързо идват някакви други на хоризонта, върху които обществото се фокусира. Темата за машинното гласуване ще остане и ще продължи да бъде дискутирана след започването на новия политическия сезон в НС. Темата за изтребителите F-16, по един или друг начин, ще продължи да създава някакви заглавия, но те няма да бъдат вече доминиращи. Очакваме да няма промяна в Изборното законодателство, защото все още в управляващата партия стои горчивият вкус от решението за премахването на преференциите“, обясни социологът.  Евелина Славкова коментира още, че местните избори ще бъдат интересни на места, като най-голямата битка се очаква за София и Пловдив. \r\nВиктория МЕСРОБОВИЧ-КУВЕНДЖИЕВА", "date": "2019.07.24", "title": "Евелина Славкова, „Тренд“: Множеството скандали и липсата на информация за дейността на депутатите смъкват доверието в НС до ниски нива"}
{"url": "http://www.focus-news.net/news/2019/07/24/2683344/pregled-na-osnovnite-temi-vav-velikotarnovskiya-pechat.html", "text": "„Кило домати удари рекордните 3.50 лв.“ е заглавие на първа страница на областния всекидневник  „Янтра ДНЕС” . Посред лято килограм домати се продава по 3.50 лв. на Общинския пазар във Велико Търново. цената е по-скъпа от зимата, когато вкусният зеленчук можеше да се намери и под 3 лв., макар и от оранжерия. Производители и търговци обясняват, че постоянните валежи през лятото са съсипали доматите и те си заминавали бързо … Повече за причините и оцените на останалите зеленчуци, прочетете във всекидневника. „Ремонтират с 260 000 лв. църквата в Миндя“, пише още вестникът. Основен ремонт на църквата „Св. Архангел Михаил“ в село Миндя предстои да бъде направен до края на лятото. Предвижда се още пристрояване на външен нартекс пред основния вход в западната посока, като ще се запази характерът на сградата. „Полицаите разкриха три кражби“ е новина от криминалната хроника. Страница пета ни разказва за най-новата изложба на Регионалния исторически музей във Велико Търново, която ни представя походна царска тоалетна и шифрираща машина „Енигма“. На страница осма има материал за приключилите разкопки край легионния римски лагер Нове, при които бе открита колекция от златни накити. На спортната страница е поместено интервю с нападателя на „виолетовите“ Иван Стоянов, който заявява „Етър“ може да влезе в шестицата“.  \r\n„От 36 села във Великотърновско кметовете ще се назначавам в 24, само в 12 ще се избират“ е заглавие от другия областен ежедневник  „Борба“ . 80 души са подали заявление за постоянен адрес във великотърновското Ново село и жителите му вече стават 381, което гарантира възможността на местните сами да си изберат кмет. Неотдавна управлявалия четири мандата Христо Христов обяви, че няма да разчита на милостта на общинския градоначалник да го назначава … и няма да се кандидатира. „Търновка, програмист по образование и учител по професия, възкресява древни занаяти“ е друга новина от днес. Стари занаяти, някои от тях възникнали преди 10 000 години, възстановява Магдалена Чамурджиева, която е програмист по образование, учител по професия и ръкоделец по душа. Във вестника е поместен и материал за предстоящото представяне на търновския театър в Летния оперен фестивал „Сцена на вековете“. „Почерпен дядо си подпали къщата в Дичин“ е новина от криминалната хроника. В областния ежедневник ще намерите и материал за предстоящия ремонт на четиривековния мост в Дебелец.", "date": "2019.07.24", "title": "Преглед на основните теми във великотърновския печат"}
{"url": "http://www.focus-news.net/news/2019/07/24/2683346/sofiya-spira-se-dvizhenieto-po-patya-pravets-etropole-ot-1-vi-do-10-ti-km-poradi-preasfaltirane-na-patnata-nastilka.html", "text": "Съгласно заповед на Областно пътно управление - София, днес и утре (24 и 25 юли), в светлата част от денонощието, се спира движението по пътя Правец - Етрополе, от 1-ви до 10-ти км, поради преасфалтиране на пътната настилка. Това съобщи говорителят на  ОДМВР – София  Мариола Маркова. Обходният маршрут е през с. Джурово.", "date": "2019.07.24", "title": "София: Спира се движението по пътя Правец - Етрополе, от 1-ви до 10-ти км, поради преасфалтиране на пътната настилка"}
{"url": "http://www.focus-news.net/news/2019/07/24/2683349/pregled-na-osnovnite-temi-vav-varnenskiya-pechat.html", "text": "„КНСБ поиска 900 лв. заплата за медицинските сестри във Варна“ е водещото заглавие на вестник  „Черно море“ . КНСБ иска заплатите на медицинските сестри в училищното и детското здравеопазване във Варна да станат поне 900 лв. В момента те са между 750 и 800 лв. Това заяви на пресконференция във Варна лидерът на синдиката Пламен Димитров след среща с кмета Иван Портних. Настояхме също за увеличение с поне 100 лв. месечно на заплатите на работещите в сферата на културата, които са също твърде ниски. Поставихме и въпроса Общинският съвет във Варна да приеме програма за устойчиво развитие на възнагражденията в „Градски транспорт“, преди да се разпусне. Става дума за увеличение на заплатите с поне 10% годишно, за което ще се нужни 1,8 млн. лв. – 2 млн. лв. от местната хазна. От общинското дружество признават, че вече има недостиг на шофьори и графиците се правят трудно, посочи Димитров. „ВВМУ отбеляза 77 години от гибелта на Никола Вапцаров“ е друг акцент в броя. Училището е едно от малкото в света, което носи името на свой възпитаник. Тържествената церемония се състоя пред паметника на поета. Гост на честването беше синът на племенницата на поета – Мая Вапцарова, Борислав Трифонов. „Засякоха 115 души да работят на черно“, съобщава изданието. При 54 от тях не е било подадено задължителното уведомление до НАП. Това съобщи на пресконференция областният координатор на КНСБ за Варна Ани Ковачева. Тя посочи, че синдикатът работи много активно по въпроса за недекларираната заетост с ИТ. Според КНСБ все още около 21% от родната икономика може да бъде окачествена като сива. „Изпълнители от Европа и Америка гостуват на джаз фестивала “Варненско лято“, пише още вестникът. Американският саксофонист Били Харпър, тромпетистът Итамар Борохов от Израел, квартет от бас кларинети от Австрия, проекти от Украйна, Литва и Полша, заедно с големите български джазмени Антони Дончев с неговото трио и Димитър Бодуров също с трио, ще гостуват на 28-ото издание на Международния джаз фестивал „Варненско лято“. Той ще се проведе в дните от 26 до 28 юли в Английския двор на Археологическия музей. Началото ще бъде на 26 юли с Бодуров трио, водено от един от най-активно работещите джаз музиканти от по-младото поколение – Димитър Бодуров – пиано. С него са Мишо Иванов – бас, и Йенс Дюппе – барабани. „На 27 юли 7 туристически обекта ще пускат посетители безплатно“ е друго заглавие в ежедневникът. Община Варна се включва в инициативата на Министерството на туризма „Денят за Вас“. На 27 юли, когато се честват 141 години от Освобождението на морския град от турско робство, седем туристически обекта ще бъдат с вход свободен. Това са Археологическият музей, Римските терми, Аладжа манастир, Побитите камъни, Военноморският музей, парк –музей „Владислав Варненчик“ и Музеят за история на медицината. Инициативата „Денят за Вас“ стартира през юни т. г.", "date": "2019.07.24", "title": "Преглед на основните теми във варненския печат"}
{"url": "http://www.focus-news.net/news/2019/07/24/2683348/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-yuli.html", "text": "„Софийска вода” временно ще прекъсне водоснабдяването в някои части на столицата на 25 юли. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Патриарх Герман“ в с. Герман се налага спиране на водоподаването от 09.00 до 21.00 часа на клиентите на „Софийска вода”, живеещи в района на: с. Лозен: карето между ул. „Кайгана“, ул. „Кирил и Методий“, ул. „Еделвайс“, ул. „Бузлуджа“ и ул. „Съединение“. Карето между ул. „Съединение“, ул. „Дъб“, ул. „Къси дол“, ул. „Акация“. Карето между ул. „Преслав“, ул. „Съединение“, ул. „Варовита“, ул. „Крушите“. Карето между ул. ‚Съединение“, ул. „Васил Левски“, ул. „Могила“, ул. „Теменуга“. ул. „Съединение“ от ул. „Лозен“ № 97 до АМ Тракия, м. „Чикерица“, ул. „Околовръстен път“ № 360; с. Герман; в.з. „Врана-Герман“: ул. „Ливадите“ и ул. „Чардаклийска кория“; в.з. „Лозето“- западно от ул. „Самоковско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Лозен – ул. „Съединение“ ъгъла с ул. „Извор“; ул. „Съединение“ ъгъла с ул. „Ненко Германски“. \r\nВъв връзка с монтаж на спирателен кран на ул. „Добротич“ в жк. „Красна поляна 3“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ж.к. \"Красна поляна 3\", от кв. НПЗ  Средец , ул. „Костенец“ от ул. „инж. Иван Иванов“ до ул. „Житница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добротич“ ъгъла с ул. „Шемница“; ул. „Пчиня“ ъгъла с ул. „Орлица“. \r\nВъв връзка с монтаж на спирателни кранове на ул. „Ангел войвода“ в жк. „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Васил Кънчев“, ул. „Резбарска“, ул. 549, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ ъгъла ул. „Професор Иван Шишманов“. \r\nВъв връзка с подмяна на сградно водопроводно отклонение на ул. „Бурел“ в жк. „Иван Вазов“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Бурел“ от ул. „Д-р Стефан Сарафов“ до ул. „Янко Забунов“, бл. 62А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ №34. \r\nВъв връзка изграждане на сградно водопроводно отклонение на ул. „6-ти септември“, Център, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Гургулят“ от ул. „Георги С. Раковски“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ ъгъла с ул. „Гургулят“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.24", "title": "„Софийска вода” временно ще прекъсне водоснабдяването в някои части на столицата на 25 юли"}
{"url": "http://www.focus-news.net/news/2019/07/24/2683338/tass-v-kabul-vzriviha-prevozno-sredstvo-na-silite-na-nato.html", "text": "Превозно средство, принадлежащо на силите на НАТО в Афганистан, е било взривено със самоделно взривно устройство в сутрешните часове на деня. Това предава афганистанската информационна агенция Pajhwok, позовавайки се на местната полиция, съобщава  TACC . \r\nДруги подробности около инцидента в столицата Кабул не се привеждат. \r\n \r\n . \r\n \r\n Тереза Герова", "date": "2019.07.24", "title": "ТАСС: В Кабул взривиха превозно средство на силите на НАТО"}
{"url": "http://www.focus-news.net/news/2019/07/24/2683350/pss-loshi-usloviya-za-turizam-v-planinite.html", "text": "Лоши условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . В района на Стара планина вали дъжд. В по-високите части има и мъгла. Температурите са 10-12 градуса. Лифтовите съоръжения работят на Банско – кабинковият лифт и лифта на Добринище, в Пампорово – три седалкови лифта, първа, втора и четвърта линия, на Боровец работи кабинковият лифт. Няма регистрирани инциденти.  \r\nИнформация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470", "date": "2019.07.24", "title": "ПСС: Лоши условия за туризъм в планините"}
{"url": "http://www.focus-news.net/news/2019/07/24/2683336/pazardzhik-dvizhenieto-po-patya-yundola-belovo-se-izvarshva-v-edna-lenta-do-21-km-poradi-remont-na-asfaltovata-nastilka.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри поради падналия слаб дъжд рано сутринта. Движението по пътя  Юндола – Белово се извършва в една лента до 21 км, чрез поетапно затваряне на лява и дясна ленти за движение поради ремонт на асфалтовата настилка. Движението е сигнализирано чрез пътни знаци. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Трафикът по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.07.24", "title": "Пазарджик: Движението по пътя  Юндола – Белово се извършва в една лента до 21 км поради ремонт на асфалтовата настилка"}
{"url": "http://www.focus-news.net/news/2019/07/24/2683351/gabrovo-mokri-sa-patnite-nastilki-v-prohoda-shipka-ostava-v-sila-i-zabranata-za-tir-ove-nad-12-tona.html", "text": "Мокри са пътните настилки в прохода Шипка, остава в сила и забраната за ТИР-ове над 12 тона. Времето в областта е облачно, като на много места вали дъжд. Видимостта е нормална. В някои райони количествата са значителни. Движението е натоварено и от Областно пътно управление съветват водачите да са внимателни. От там съобщиха за  Радио „Фокус“ – Велико Търново , че за изминалото денонощие няма нови въведени ограничения. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.07.24", "title": "Габрово: Мокри са пътните настилки в прохода Шипка, остава в сила и забраната за ТИР-ове над 12 тона"}
{"url": "http://www.focus-news.net/news/2019/07/24/2683352/plyus-info-makedoniya-predpriemchiv-harvatin-sabira-po-dve-evro-za-syanka-na-plazha.html", "text": "Собственик на къмпинг на хърватския остров Крък събира допълнителни такси за място под сянката, предава скопската електронна медия  „Плюс Инфо“ .Таксата на къмпинг „Маслиник“ е в размер на две евро за възрастни и 1,50 евро за деца, сигнализира местен журналист в профила си в социалната мрежа „Фейсбук“.  \r\nСлед публикуването на информацията, собственикът на къмпинга Златко Докич е премахнал таксата. В специално съобщение той поясни, че заради публичния дебат, провокиран от решението му за събиране на сумите, е отменил таксите в името на това „да задоволя всички верни бойци за справедливост, които седят по диваните си“.  \r\n„Отсега нататък те ще могат да използват сянката под маслиновите дръвчета безплатно. Това, което мога спокойно да кажа, е, че плащам за моя имот и в това няма нищо спорно. Ето, драги мои, мистерията с плащането за сянката е решено“, цитира медията думите на собственика на къмпинга. \r\n  \r\n Тереза Герова", "date": "2019.07.24", "title": "„Плюс Инфо“ (Македония): Предприемчив хърватин събира по две евро за сянка на плажа"}
{"url": "http://www.focus-news.net/news/2019/07/24/2683353/kyustendil-osigureno-e-lyatno-uchilishte-za-badeshti-parvoklasnitsi-v-grada.html", "text": "Осигурено е лятно училище за бъдещи първокласници в Кюстендил. Това каза пред  Радио „Фокус” – Кюстендил  Светослава Макенджиева, директор на Дирекция „Здравеопазване, социални дейности и жилищна политика” към Общината. По думите ѝ тази услуга се предоставя в рамките на месеците юли и август и е включена в създадения Центъра за услуги за ранно детско развитие. „Това е услуга, която предлагаме поредна година, така нареченото лятно училище, което представлява допълнителна педагогическа подготовка за равен старт в училище. Тук децата, които могат да посещават един месец тази услуга, трябва да бъдат на възраст 5, 6 или 7 години и да им предстои през есента да настъпят в първи клас. Тази услуга се предоставя през месеците юли и август, като в продължение на няколко часа деца се занимават от педагог, подпомаган от медиатор в най-различни дейности”, каза Светослава Макенджиева. По думите ѝ целта е децата да бъдат подготвени, ако има някакъв дефицит за постъпването им в първи клас, за да могат да се чувстват равнопоставени когато ще стартират училище. Включени са най-различни дейности. \r\nВенцеслав ИЛЧЕВ", "date": "2019.07.24", "title": "Кюстендил: Осигурено е лятно училище за бъдещи първокласници в града"}
{"url": "http://www.focus-news.net/news/2019/07/24/2683355/veliko-tarnovo-vavezhda-se-vremenna-organizatsiya-na-dvizhenieto-v-grada-za-provezhdane-na-tseremoniya-v-nvu-vasil-levski.html", "text": "Въвежда се временна организация на движението в града на 25 юли 2019 г. Това съобщиха от пресцентъра на  Община Велико Търново . Ограниченията са във връзка с подготовката по провеждане на церемония по присвояване на първо офицерско звание на курсантите от \"Випуск княз Александър I\" - 2019 на НВУ \"Васил Левски\". За времето от 05.45 до 07.00 часа или до приключване на подготовката се затваря за движение ул. \"Васил Левски\" в участъка от кръстовището с ул. \"Христо Ботев\" до кръстовището с ул. \"Бачо Киро\".", "date": "2019.07.24", "title": "Велико Търново: Въвежда се временна организация на движението в града за провеждане на церемония в НВУ \"Васил Левски\""}
{"url": "http://www.focus-news.net/news/2019/07/24/2683354/vratsa-lovna-pushka-i-prepraveni-gazovi-pistoleti-sa-izzeti-pri-proverka-na-imot-v-selo-manastirishte.html", "text": "Ловна пушка и преправени газови пистолети са иззети при проверка на имот в село Манастирище. Това съобщиха от  ОДМВР - Враца . На 23 юли 2019 г. служители на РУ - Козлодуй са извършили претърсване и изземане в имот в село Манастирище, собственост и обитаван от лице с инициали Г. П. Т. на 70 г. В хода на претърсването са установени една гладкоцевна (тек) ловна пушка с 14 бр. боеприпаси към нея, 2 бр. газови пистолети преправени за стрелба с бойни патрони и 8 бр. боеприпаси 22 кал. Същите са иззети. По случая в РУ - Козлодуй е започнато бързо производство.", "date": "2019.07.24", "title": "Враца: Ловна пушка и преправени газови пистолети са иззети при проверка на имот в село Манастирище"}
{"url": "http://www.focus-news.net/news/2019/07/24/2683356/shumen-tri-signala-za-navodneni-pomeshteniya-vav-veliki-preslav-sa-podadeni-sled-obilnite-valezhi-v-oblastta.html", "text": "Три сигнала за наводнени помещения във Велики Преслав са подадени след валежите снощи в града. Това съобщиха от  ОДМВР - Шумен . В 21.00 часа е потърсена техническа помощ за отводняване на избено помещение на ул. „Св. св. Кирил и Методий“. Помещението с площ от 60 кв. м е отводнено с мотопомпа. Екипът бил пренасочен за оказване на техническа помощ в мазе на ул. „Стефан Караджа“ . Отводнено било и избено помещение в къща на ул. „Борис Спиров“ в града.", "date": "2019.07.24", "title": "Шумен: Три сигнала за наводнени помещения във Велики Преслав са подадени след обилните валежи в областта"}
{"url": "http://www.focus-news.net/news/2019/07/24/2683357/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.07.24", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/24/2683358/blagoevgrad-30-godishen-mazh-e-postradal-pri-katastrofa-na-patya-mezhdu-selo-novo-leski-i-gotse-delchev.html", "text": "30-годишен мъж е пострадал при катастрофа на пътя между село Ново Лески и Гоце Делчев. Това съобщиха от  Областна дирекция на МВР - Благоевград . Инцидентът е станал, след като шофьорът е блъснал крава с автомобила си около 20.30 часа на 23 юли. Причината е несъобразена с пътните условия скорост. Водачът е с разкъсно-контузна рана на дясното коляно, охлузни рани на главата, лявата ръка и лявото коляно и без опасност за живота. Пробата за наличие на алкохол в издишания въздух е отрицателна.", "date": "2019.07.24", "title": "Благоевград: 30-годишен мъж е пострадал при катастрофа на пътя между село Ново Лески и Гоце Делчев"}
{"url": "http://www.focus-news.net/news/2019/07/24/2683360/nikolay-zaychev-kmet-na-peshtera-145-grupi-shte-uchastvat-v-iv-natsionalen-folkloren-sabor-na-narodnoto-tvorchestvo-sv-konstantin.html", "text": "145 групи от цялата страна ще участват в IV Национален фолклорен събор на народното творчество „Св. Константин“ край Пещера, който ще се проведе на 27 и 28 юли. Това каза в интервю за сутрешния блок  „Добро утро, България“  на  Радио „Фокус“  кметът на Пещера Николай Зайчев. Участниците в събора са над 900, включително и групи от Турция и Македония, а очакваните гости са около 5 000, обясни кметът. Той подчерта, че е създадена необходимата организация за провеждане на фолклорния събор. „Вече сме абсолютно готови за това национално събитие. IV-ят Национален фолклорен събор на народното творчество „Св. Константин“, който се провежда под патронажа на Министерството на туризма и министъра на туризма Николина Ангелкова, ще стартира в събота от 9.30 часа с началото на конкурсната програма. След това в 11.00 часа ще има официално откриване, а в 17.00 часа на 27 юли ще бъде награждаването на лауреатите от първия ден на конкурсната програма. Продължаваме с народно веселие и оркестър „Орион Бенд“, в 20.00 часа е концерт – спектакълът „Гълъбите бели“ с участието на Славка Калчева. Традиционно в 21.00 часа запалваме летния огън“, отбеляза кметът. Николай Зайчев допълни, че конкурсната програма продължава и на 28 юли. Два дни след събора предстои поредното издание на етнокултурния фестивал „Културата на бъдещето и бъдещето на културата“, който традиционно се провежда в центъра на града. В него ще се включат участници от пет държави – България, Сърбия, Молдова, Индия и Мали. Богатата културна програма в Пещера води до по-сериозна посещаемост на чуждестранни туристи, каза още кметът. \r\nВиктория МЕСРОБОВИЧ-КУВЕНДЖИЕВА", "date": "2019.07.24", "title": "Николай Зайчев, кмет на Пещера: 145 групи ще участват в IV Национален фолклорен събор на народното творчество „Св. Константин“"}
{"url": "http://www.focus-news.net/news/2019/07/24/2683362/vidin-natovaren-e-trafikat-po-glaven-pat-e-79-mezhdu-dunavtsi-i-vidin-v-posoka-gkpp-dunav-most-2.html", "text": "Натоварен е трафикът по главен път Е-79 между Дунавци и Видин в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. На граничния пункт „Дунав мост 2“ има километрична опашка от тежкотоварни автомобили. От граничния пункт съобщиха, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, като няма образувани опашки от чакащи автомобили. Движението по път ІІ-81 Монтана – София през проход Петрохан е ограничено за автомобили над 12 т. Обходният маршрут е през гр. Своге. Движението по път II-81 Лом – Расово в посока Монтана е ограничено за автомобили над 10 т поради извършване на строително-монтажни работи. Движението по път ІІІ-112 Тополовец – Монтана също е ограничено за автомобили над 12 т поради на строително-монтажни работи. Срокът е до 15 ноември 2019 г. \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.07.24", "title": "Видин: Натоварен е трафикът по главен път Е-79 между Дунавци и Видин в посока ГКПП „Дунав мост 2“"}
{"url": "http://www.focus-news.net/news/2019/07/24/2683359/zeri-kosovo-ramush-haradinay-shte-bade-razpitan-v-haga.html", "text": "Министър-председателят на Косово в оставка Рамуш Харадинай ще бъде разпитан от специализирания съд в Хага, припомня електронното издание на прищинския ежедневник  Zeri . \r\nРазпитът е насрочен за 10:30 часа българско време. В района на специализирания съд в холандския град се наблюдава засилено полицейско присъствие с оглед възможността от спонтанни протести на албанската общност в страната, пояснява изданието.  \r\nОсвен Харадинай, за Хага отпътува и Якуб Красники, бивш председател на косовския парламент. Органът, създаден за разследване на престъпленията срещу сърби по време на войната в Косово, вече разпита Шукри Буя, друг бивш лидер на Армията за освобождение на Косово (АОК). Той обаче отказа да отговаря пред прокурорите.  \r\nВъпреки че съдът действа въз основа на косовските закони, неговото седалище се намира в Хага, припомня вестникът. \r\n \r\n Тереза Герова", "date": "2019.07.24", "title": "Zeri (Косово): Рамуш Харадинай ще бъде разпитан в Хага"}
{"url": "http://www.focus-news.net/news/2019/07/24/2683366/shumen-82-lkv-m-e-kolichestvoto-valezhi-registrirano-v-rayona-na-veliki-preslav-prez-poslednoto-denonoshtie.html", "text": "82 л/кв. м е количеството валежи, регистрирано в района на Велики Преслав през последното денонощие. Това съобщи за  Радио „Фокус“ - Шумен  дежурният в Хидрометеорологичната обсерватория в Шумен. В Хърсово количеството на валежите е 32 л/кв. м, в Риш- 24 л/кв. м. Измерените валежи в района на Върбица са 16.1 л/кв. м, в Смядово - 14.8 л/кв. м. Във Венец са паднали 4 л/кв. м дъжд, в Тодор Икономово - близо 5 л/кв. м. Валежът в района на Шумен е 5 л/кв. м. Най-малко валежи са отчетени в района на Нови пазар - 1.7 кв. м. \r\nИвелина ИВАНОВА", "date": "2019.07.24", "title": "Шумен: 82 л/кв. м е количеството валежи, регистрирано в района на Велики Преслав през последното денонощие"}
{"url": "http://www.focus-news.net/news/2019/07/24/2683365/sitel-makedoniya-viorika-danchila-shte-se-kandidatira-za-prezidentskiya-post-v-rumaniya.html", "text": "Министър-председателят на Румъния Вирока Дънчила ще се кандидатира за президентския пост, предава скопската телевизия  „Сител“ . \r\nИзборите в страната ще се проведат през ноември. Решението на социалдемократите е в опит да предотвратят преизбирането на Клаус Йоханис за втори мандат на висшия държавен пост.  \r\nКандидатурата на Дънчила трябва да бъде потвърдена на партийния конгрес, който ще се проведе на 3 август. По-рано румънският премиер заяви, че не иска да участва в президентската надпревара, но бе подложена на натиск от съпартийците си, особено след като пое лидерския пост в СП.  \r\nВъпреки че партията доминира в румънската политика през последните три десетилетия, тя не успява да влезе в Президентството в Букурещ от 2000 г. насам. Клаус Йоханис, който открито критикува правителството, вече обяви, че се надява на втори мандат на изборите на 10 ноември. \r\n \r\n Тереза Герова", "date": "2019.07.24", "title": "„Сител“ (Македония): Виорика Дънчила ще се кандидатира за президентския пост в Румъния"}
{"url": "http://www.focus-news.net/news/2019/07/24/2683347/yordan-tsonev-dps-mashinnoto-glasuvane-ne-e-fetish-za-dps-iskame-choveshki-ratse-da-broyat-byuletinite.html", "text": "Машинното гласуване не е фетиш за ДПС. Ние искаме човешки ръце да броят бюлетините. Това каза в интервю за предаването на  Нова телевизия  „Здравей, България“ Йордан Цонев от ДПС. „Машинното гласуване е едно от средствата. Другото средство е машинно броене - бюлетините да се попълват на ръка, но да се броят машинно“, заяви още Йордан Цонев. \r\nВъв връзка с избора на главен прокурор, Цонев коментира: „Законодателната власт, чийто член съм и аз, няма функции по отношение на избор на главен прокурор. Ние нямаме такива функции. От тази гледна точка ние няма да взимаме отношение по процедурата за избор на главен прокурор”. \r\n„Забележете кои са най-шумни по отношение на процедурата за избор на главен прокурор - това е така нареченото „разградско дясно”. Те не получиха никаква роля от обществото на последните парламентарни избори. Има Конституция, има закон за съдебната власт, има компетентни органи”, посочи още той. \r\n\"Защо е тази яростна атака – във връзка с това, че техните лидери са подсъдими ли\", коментира Цонев. Той застъпи и тезата, че Лаура Кьовеши била единствен кандидат за ръководител на европейската прокуратура, като попита защо десните не казвали нищо за това, а атакували Иван Гешев, че е единствен кандидат за нов главен прокурор. \r\nНаблюдаваме една много бърза реакция на изпълнителната власт, която не е чак толкова характерна за България. Заслужават адмирации. Ние то ДПС следим акцията от самото й начало. Ще търсим отговорност от всички и ще искаме разисквания в парламента”. Това заяви зам.-председателят на ПГ на ДПС Йордан Цонев относно изтичането на данни от НАП. \r\nЦонев подчерта, че данните от НАП не са опазени качествено и затова ДПС ще питат вицепремиера Томислав Дончев, като отговорен за електронното правителство. „Ние знаехме, че това е Дончев и с изненада научихме, че той е прехвърлил тези правомощия на Марияна Тодорова. Прочетох някъде че мотивите са „тъй като при нея имало свободни компетентности” При Дончев всички компетентности ли са заети?\", запита той. \r\n\"България е незащитен двор и съответните длъжностни лица ще трябва да понесат своята отговорност\", подчерта народният представител и добави, че ДПС ще пита за какво се харчат милиони и милиарди за киберсигурност в държавата.", "date": "2019.07.24", "title": "Йордан Цонев, ДПС: Машинното гласуване не е фетиш за ДПС, искаме човешки ръце да броят бюлетините"}
{"url": "http://www.focus-news.net/news/2019/07/24/2683364/obyaveno-e-bedstveno-polozhenie-v-oblast-pleven-vav-vrazka-s-afrikanskata-chuma-po-svinete.html", "text": "Със своя заповед областният управител на Плевен Мирослав Петров обявява бедствено положение на територията на област Плевен във връзка с установените огнища на болестта африканска чума по свинете в частни стопанства в общините Гулянци, Никопол, Левски и Белене. Това съобщиха от пресцентъра на  Областната администрация . Бедственото положение влиза в сила от днес (24 юли) и ще продължи до 31 юли 2019 година, като срокът при необходимост може да бъде удължен. \r\nЗа ръководител на операциите, произтичащи от обявеното  бедствено положение, областният управител Мирослав Петров определя директора на ОДБХ - Плевен д-р Иван Йорданов. В заповедта си областният управител разпорежда органите на ОДБХ – Плевен да организират цялостната дейност по координация, взаимодействие и изпълнение на дейностите, свързани с евтаназиране на животните в засегнатите зони. ОД на МВР да организира охраната на всички входно-изходни пътища на населените места, където има регистрирани огнища на зараза със заболяването африканска чума по свинете и да подпомага ОДБХ с информация за наличие на свине в дворовете на стопани в населените места. Органите на РДПБЗН – Плевен да оказват съдействие на ОДБХ – Плевен при действията им в населените места регистрирани огнища на заболяването. Областният управител разпорежда кметовете на населените места в област Плевен да оказват пълно съдействие на органите на ОДБХ, ОД на МВР и РДПБЗН, съгласно действащата нормативна уредба. В хода на провежданите действия, при необходимост, да бъдат използвани човешки ресурси и техника на Министерство на отбраната и военните формирования на територията на общините на област Плевен. При изпълнението на дейностите да се вземат всички необходими мерки за опазване здравето и живота на участниците в тях като се провеждат нужните инструктажи. \r\n„Обявеното бедствено положение дава възможност за включването на по-широк кръг институции в дейностите по ограничаване разпространението на заболяването АЧС”, каза областният управител Мирослав Петров. Той подчерта, че стриктното спазване на набелязаните мерки, извършвани от отговорните институции, както и съдействието от страна на местните власти и стопаните е от изключително значение за ефективността на предприетите действия.", "date": "2019.07.24", "title": "Обявено е бедствено положение в област Плевен във връзка с африканската чума по свинете"}
{"url": "http://www.focus-news.net/news/2019/07/24/2683368/veliko-tarnovo-blizo-25-kg-marihuana-sa-izzeti-proverka-v-zhilishte-v-selo-alekovo.html", "text": "Близо 2.5 кг марихуана са иззети проверка в жилище в село Алеково. Наркотични вещества са намерени от служители на Районно управление – Свищов дома на британски гражданин. Това съобщават от  Областна дирекция на МВР – Велико Търново . Вчера при проведена специализирана полицейска операция за противодействие разпространението на наркотични вещества на територията на община Свищов е извършена проверка в жилище в село Алеково, обитавано от британски гражданин. В двора на имота са намерени и иззети 6 растения с тегло на листната маса 1 кг, същата при полеви наркотест е реагирала на марихуана. Още 1400 грама от растението са  намерени и иззети от други помещения на жилището. По случая е започнато досъдебно производство. Работата по документиране на престъпната дейност на чужденеца продължава.", "date": "2019.07.24", "title": "Велико Търново: Близо 2.5 кг марихуана са иззети проверка в жилище в село Алеково"}
{"url": "http://www.focus-news.net/news/2019/07/24/2683370/pravda-rusiya-sasht-shte-razoryat-balgariya-prodavayki-y-f-16.html", "text": "Издаваният от Комунистическата партия на Руската федерация вестник  „Правда“  публикува статия, в която акцентира на възраженията на българските политици срещу закупуването на американски изтребители F-16. Материалът е озаглавен „САЩ ще разорят България, продавайки й F-16“. \r\n„Българските политици се обърнаха към Доналд Тръмп с искане за промяна на условията за закупуване на изтребители F-16. Те не разбират защо тази сделка е била сключена при тези условия“, пише руското издание.  \r\nПрипомня се, че българският парламент одобри договор за закупуване на осем изтребителя на стойност 2,2 млрд. лева по курс 1,75 лева за един долар. Средствата трябва да бъдат преведени преди 5 септември – при това наведнъж. Предполага се, че самолетите ще влезят в експлоатация от Военновъздушните сили на три партиди до първото тримесечие на 2024 година. \r\nНаложи се депутатите да променят закона за държавния бюджет, тъй като тези разходи не бяха планирани. Това е голяма тежест за финансите на страната, тъй като увеличава дефицита й до до 2,1% от БВП, а плащанията ще са от резервния фонд. Особени спорове в парламента предизвика начина на плащане на самолетите - едновременно и цялостно. Премиерът Бойко Борисов (ГЕРБ) заяви, че самият той настоява за това. Мнозина обаче имат друго обяснение от това на министър-председателят.  \r\nСпоред министъра на финансите Владислав Горанов, България няма „такава кредитна история\", че да се възползва от разсрочено плащане. Т.е. САЩ настояват за този начин на плащане, отбелязват от редакцията противоречията по въпроса за плащането.  \r\nПри обсъждането на сделката Българската социалистическа партия (БСП) и партията „Воля“ предложиха да се отложи гласуването за три или шест месеца, което всъщност означава прекратяване на процедурата за възлагане на обществени поръчки, тъй като предложението на САЩ за доставка на F-16 изтича на 5 септември. \r\nЛидерът на „Воля“ Веселин Марешки прочете отворено писмо до Доналд Тръмп. В него той моли президента на САЩ да спре „тази хищническа сделка\", за да „не тласне България към финансова бездна и да не обрича на нищета бедната европейска нация\". \r\n„Знаете ли, че най-богатата страна обрича най-бедната държава от ЕС на страдание?\", пита Марешки и предлага на САЩ „да направи жест на добра воля и да доставят на България самолетите безплатно\". Позицията на социалистите е подобна: те вярват, че САЩ не плащат на България за военната им база, затова биха могли да й „дарят” самолети. \r\n \r\n Тереза Герова", "date": "2019.07.24", "title": "„Правда“ (Русия): САЩ ще разорят България, продавайки й F-16"}
{"url": "http://www.focus-news.net/news/2019/07/24/2683367/filip-popov-bsp-s-otvorenoto-finansirane-na-partiite-na-praktika-se-uzakonyava-koruptsiyata.html", "text": "С отвореното финансиране на партиите на практика се узаконява корупцията. Това каза секретарят на ПГ на \"БСП за България\" Филип Попов по време на дебата по президентското вето върху измененията в Закона за държавния бюджте за 2019 г., с които се променя Законът за политическите партии и се дава възможност за отворено финансиране на партиите, предаде репортер на  Агенция \"Фокус\" .  \r\n\"Ще започна с това, че подкрепяме ветото на президента\", каза още Попов. Той посочи, че финансирането на партиите и размерът на субсидиите се намират в причинно-следствена връзка. \"Било е решено партиите да се финансират от държавата, за да се избегне тяхната зависимост от частни интереси\", каза още секретарят на ПГ на \"БСП за България\".  \"Ние от \"БСП за България\" сме последователни в позицията си, имаме аргументи и ги отстояваме. ГЕРБ се финансират щедро от бизнеса, защото бизнесът е зависим от държавата, а държавната администрация се управлява от ГЕРБ\", каза още Попов.  \r\nДеница КИТАНОВА", "date": "2019.07.24", "title": "Филип Попов, БСП: С отвореното финансиране на партиите на практика се узаконява корупцията"}
{"url": "http://www.focus-news.net/news/2019/07/24/2683372/predsedatelyat-na-ns-tsveta-karayancheva-shte-otkrie-izlozhba-posvetena-na-70-ata-godishnina-ot-ustanovyavaneto-na-diplomaticheski-otnosheniya-mezhdu-balgariya-i-kitay.html", "text": "Председателят на Народното събрание Цвета Караянчева ще открие изложбата „Щрихи от близостта между две далечни страни: 70 години от установяването на дипломатическите отношения между Република България и Китайската народна република“. Това съобщиха от пресцентъра на  Народното събрание . На представянето на експозицията, което ще бъде на 24 юли 2019 г. от 11.30 часа в Северното фоайе на парламента, ще говори посланикът на Китай в България Дун Сяодзюн.  \r\nИзложбата разкрива дълбоките корени на приятелските връзки между двете страни. Тя е подготвена със съдействието на Държавна агенция „Архиви“ и Националната архивна администрация на Китай.", "date": "2019.07.24", "title": "Председателят на НС Цвета Караянчева ще открие изложба, посветена на 70-ата годишнина от установяването на дипломатически отношения между България и Китай"}
{"url": "http://www.focus-news.net/news/2019/07/24/2683373/ria-nov-den-v-sarbiya-mozhe-da-se-poyavi-oshte-edin-ruski-humanitaren-tsentar.html", "text": "В Сърбия може да се появи още един руски хуманитарен център, предава   РИА „Нов ден“  по повод подкрепата на Сръбската радикална партия за разширяването на хуманитарното сътрудничество между Белград и Москва. Съответното стана ясно след заседание на сръбския парламент, на което депутатите обсъдиха актуални политически и социални въпроси. \r\nПо-специално, вицепредседателят на Сръбската радикална партия (СРП) Александър Шешел заяви, че е необходим дипломатически статут на персонала на хуманитарния център в Ниш, което предполага редица привилегии, едно от които е освобождаване от данъци. „Виждаме, че това се превърна в политически въпрос, изискваме от министър-председателя Ана Бърнабич да обясни какъв е проблемът\", цитира изданието думите на Шешел. \r\nТой допълни, че членовете на СРП са събрали 30 000 подписа за откриването на подобен център във Войводина. Местните власти обаче все още не са поставили въпроса в дневния ред, коментира Шешел. \r\n \r\n Тереза Герова", "date": "2019.07.24", "title": "РИА „Нов ден“: В Сърбия може да се появи още един руски хуманитарен център"}
{"url": "http://www.focus-news.net/news/2019/07/24/2683374/kyustendil-56-godishen-mazh-e-zadarzhan-za-pritezhanie-na-nezakonno-orazhie-boepripasi-i-narkotitsi.html", "text": "56-годишен мъж е задържан за притежание на незаконно оръжие, боеприпаси и наркотици, съобщиха от  Областна дирекция на МВР – Кюстендил . Мъжът е от село Палатово. Проверката е извършена в на пътя Невестино - Дупница, като той е спрян за проверка докато е управлявал лек автомобил. Иззети са от него 2 опаковки канабис, видът на наркотичното вещество е установен с полеви наркотест. При последвалите процесуално-следствени действия в къщата му в селото са открити и иззети опаковка със суха листна маса – канабис, 4 растения, засадени в саксии, и 2 растения – в двора. Открити и иззети са незаконно притежавани пистолет и пушка тип „помпа“ и 81 патрона. По случая е започнато досъдебно производство, уведомен е дежурен прокурор.", "date": "2019.07.24", "title": "Кюстендил: 56-годишен мъж е задържан за притежание на незаконно оръжие, боеприпаси и наркотици"}
{"url": "http://www.focus-news.net/news/2019/07/24/2683369/toma-bikov-gerb-malko-litsemerna-e-tezata-na-prezidenta-che-subsidiyata-tryabva-da-e-1-lv-no-da-se-zabrani-darenieto-ot-yuridicheski-litsa.html", "text": "Малко лицемерна е тезата на президента, че субсидията трябва да е 1 лв., но да се забрани дарението от юридически лица. Това каза народният представител от ПГ н ГЕРБ Тома Биков по време на дебата по президентското вето върху измененията в Закона за държавния бюджет за 2019 г., с които се променя Законът за политическите партии и се дава възможност за отворено финансиране на партиите, предаде репортер на  Агенция \"Фокус\" . \"Аз изслушах с интерес изказванията на колегите от БСП. Оставам с впечатление, че те повтарят това, което казаха и когато гласувахме закона. Всъщност ветото е по-особено от закона. Президентът казва своето мнение за това законодателство, което ние приехме. Президентът казва, че 1 лв. е абсолютно достатъчна субсидия за партиите. Това го казва президентът, не го казваме ние, със своето вето. Президентът не налага вето върху този текст. В този смисъл аз не виждам вие какво подкрепяте в това вето. То е точно обратното, което вие говорихте по време на дебата по приемане на закона\", заяви Биков. \"Президентът казва не само, че 1 лв. е достатъчна субсидия за държавата, а е абсолютно достатъчна една партия да се издържа и затова партиите не трябва да получават дарения от частни дарители. Това вече е в противоречие и с нашата теза, но то е в противоречие и с вашата\", заяви още Биков. Той посочи, че ГЕРБ ще отхвърли ветото на президента срещу отвореното финансиране, защото 1 лв. субсидия не е достатъчна за по-малките партии и те трябва да имат възможност да се финансират и от частни дарители, като правят това по прозрачен начин, а не като взимат дарения нелегално и незаконно.  \r\nДеница КИТАНОВА", "date": "2019.07.24", "title": "Тома Биков, ГЕРБ: Малко лицемерна е тезата на президента, че субсидията трябва да е 1 лв., но да се забрани дарението от юридически лица"}
{"url": "http://www.focus-news.net/news/2019/07/24/2683376/kyustendil-dve-zheni-sa-postradali-pri-patni-intsidenti-v-kyustendil-i-rila.html", "text": "Две жени са пострадали при пътни инциденти в Кюстендил и Рила, съобщиха от  Областна дирекция на МВР – Кюстендил . При пътно произшествие, възникнало на 23 юли в Кюстендил, е пострадала 78-годишна пешеходка. Тя е била блъсната на улица „Гороцветна“ от лек автомобил, управляван от 20-годишен мъж. Водачът е закарал пострадалата в кюстендилската болница за оказване на медицинска помощ, настанена е за лечение с травми по главата. \r\nНа 23 юли 64-годишен водач на лек автомобил е блъснал 91-годишна пешеходка в Рила. Пострадалата е настанена за лечение в благоевградската болница с 3 счупени ребра и комоцио. По случаите са образувани досъдебни производства и е уведомен дежурен прокурор.", "date": "2019.07.24", "title": "Кюстендил: Две жени са пострадали при пътни инциденти в Кюстендил и Рила"}
{"url": "http://www.focus-news.net/news/2019/07/24/2683375/blagoevgrad-v-bansko-shte-se-provede-initsiativata-lyatna-filmomaniya-pod-zvezdite.html", "text": "В града ще се проведе инициативата „Лятна филмомания под звездите“. Това съобщиха от пресцентъра на  Община Банско . История, приключения, пътешествия, алпинизъм, екстремни ски, сърфинг в океански води, планинско бягане, сноу кайтинг (комбинация от ски или сноуборд и кайт/ „хвърчило”), екстремна фотография, Base jumping, екстремен байк, катерене. Това предлага станалото традиция за Банско Лятно кино под звездите. \r\nВ центъра на града всички ще могат да се насладят на селекция от най-приключенските и екстремни филми през последните години. \r\nНай-доброто от световното екстремно и планинарско кино в 12 филма от 11 страни (Австрия, Австралия, Канада, Германия, Бразилия, Италия, Франция, Испания, Белгия, Таджикистан, България) ще бъде пред погледите на зрителите. \r\nВ рамките на 4 вечери – от 24 до 27 юли, „Лятна филмомания под звездите“ представя уникални кадри, които могат да бъдат видени само на площада в Банско. \r\nОрганизатори са Община Банско, Читалище „Никола Вапцаров“, Сдружение „Международен фестивал на планинарския филм“. \r\nВходът е свободен.", "date": "2019.07.24", "title": "Благоевград: В Банско ще се проведе инициативата „Лятна филмомания под звездите“"}
{"url": "http://www.focus-news.net/news/2019/07/24/2683378/kyustendil-70-godishna-zhena-ot-dupnitsa-e-stanala-zhertva-na-telefonna-izmama-sas-sumata-ot-blizo-2-700-lv.html", "text": "70-годишна жена от Дупница е станала жертва на телефонна измама, съобщиха от  Областна дирекция на МВР – Кюстендил . Жената се е разделила с 2 694 лева. Тя се доверила на телефонно обаждане от мъж, представил се за полицай от Дупница, поискано и било съдействие за залавяне на ало измамници. Оставила парите на улицата пред къщата до кофа за боклук. По-късно разбрала, че е измамена. По случая е започнато досъдебно производство в Районно управление на МВР – Дупница, уведомен е дежурен прокурор.", "date": "2019.07.24", "title": "Кюстендил: 70-годишна жена от Дупница е станала жертва на телефонна измама със сумата от близо 2 700 лв."}
{"url": "http://www.focus-news.net/news/2019/07/24/2683363/blagoevgrad-ustanoveni-sa-izvarshitelite-na-grabezha-v-selo-baskaltsi.html", "text": "Установени са извършителите на грабежа на къща в село Баскалци. Това съобщиха от  Областна дирекция на МВР - Благоевград . След проведени незабавни издирвателни мероприятия във връзка с получен сигнал за извършена, за времето от 07.30 часа до 11.30 часа на 22 юли, кражба на сумата от около 6 600 лв. от къща в местността Белтоко, землище на село Баскалци, община Петрич, от полицейски служители на РУ - Петрич е установено, че извършители на деянието са: 22-годишен мъж от Петрич и 21-годишна жена, която е от село Баскалци. По случая е образувано досъдебно производство.", "date": "2019.07.24", "title": "Благоевград: Установени са извършителите на грабежа в село Баскалци"}
{"url": "http://www.focus-news.net/news/2019/07/24/2683371/varna-nyama-podadeni-signali-za-problemi-vav-vrazka-s-obilnite-valezhi-v-oblastta-prez-izminaloto-denonoshtie.html", "text": "Не са констатирани проблеми във връзка с обилните валежи в областта през изминалото денонощие. Това съобщи за  Радио „Фокус“ – Варна  дежурният към Областна администрация – Варна. Според доклади на оперативните дежурни от тази сутрин валежите не са довели до прекъсване на електрозахранването или водоподаването в малките населени места във Варненско. Не са подавани сигнали и за наводнени мазета и приземни етажи. Реките Камчия и Провадийска са в коритата си. Няма значително повишаване на нивата на язовирите. Към момента няма информация и за паднали дървета, които да затрудняват движението по пътната мрежа в областта. Времето по Черноморието е облачно, но няма валежи в сутрешните часове на деня. \r\nБояна АТАНАСОВА", "date": "2019.07.24", "title": "Варна: Няма подадени сигнали за проблеми във връзка с обилните валежи в областта през изминалото денонощие"}
{"url": "http://www.focus-news.net/news/2019/07/24/2683377/plovdiv-konkurs-mini-mis-i-mini-mistar-biblioteka-se-provede-v-asenovgrad.html", "text": "Конкурс „Мини Мис и Мини Мистър Библиотека“ се проведе в Градската библиотека „Паисий Хилендарски“ в Асеновград. Това съобщиха за  Радио „Фокус“ – Пловдив  от Общината. Конкурсът за красотата на познанието, на творчеството и вдъхновението се проведе за втори път като част от традиционната лятна програмата  „Ваканция в библиотеката”. Той премина под надслов „Красотата ще спаси света” на Достоевски и в интерпретация на думите на автора на „Малкия принц” – Антоан дьо Сент Екзюпери, за най-ценното в живота, което е невидимо за очите. Компетентното жури с председател Таня Александрова –първа подгласничка на „Мис Асеновград 2019г.“ и „Лице на публиката”, и членове Атанаска Маджарова, Лора Тоскова и Атанаска Йорданова избраха най-красивото момче и момиче на библиотеката. За Мини Мистър Библиотека беше избран Исмаил Йовков, който на есен ще бъде ученик в V клас в ОУ „Петко Каравелов”. Негови подгласници бяха Емре Емурлах от ОУ „Петко Каравелов” на второ място и Васил Примов от СУ „Св. св. Кирил и Методий” на трето място. За Мини Мис Библиотека беше избрана Татяна Коройчева, която също наесен ще бъде ученичка в V клас в СУ „Св. св. Кирил и Методий”. Нейна подгласничка  на второ място стана Ванеса Тачева от ОУ „Христо Ботев”, която септември ще е четвъртокласничка, и Ивайла Младенова на трето място, която ще бъде ученичка във втори клас на ОУ „Петко Каравелов”. За победителите беше осигурена почетна лента, грамота и предметни награди. \r\nВ конкурса се включиха общо 18 деца – 11 момичета и 7 момчета. Оценяването на участниците се проведе в три кръга – умения за четене, демонстрация на свой изявен талант (пеене, танцуване,  рецитиране на стихотворение и др.), а в трети кръг децата отговаряха на въпроси, свързани с родния Асеновград. Директорката на библиотеката Милена Марковска сподели, че целта на конкурса е да се акцентира върху детската артистичност и умения, да мотивира децата да откриват красотата на света във всичките ѝ форми – видими и невидими. Тя отправи своите пожелания за успех и за догодина интересът към конкурса да нарасне, за да се включат още повече участници. \r\nТони МИХАЙЛОВ", "date": "2019.07.24", "title": "Пловдив: Конкурс „Мини Мис и Мини Мистър Библиотека“ се проведе в Асеновград"}
{"url": "http://www.focus-news.net/news/2019/07/24/2683382/na-41-godishna-vazrast-pochina-nikolay-boev.html", "text": "\"На 23 юли на 41-годишна възраст внезапно си отиде нашият колега и приятел Николай Боев. Николай беше изключителен професионалист и приятел – човечен, почтен и коректен, на който можеш да разчиташ винаги\". Това съобщиха от пресцентъра на  Столична община . \r\nНиколай Боев е работил като експерт по връзки с обществеността в Столичната община, „Автомагистрали“ ЕАД към Министерството на регионалното развитие и благоустройството и ПП ГЕРБ, а в периода 2009 - 2013 г. като ръководител на звеното за връзки с обществеността към Министерски съвет.  \r\nПоклонението ще се състои на 25 юли в 11.00 часа в Габрово в черквата „Успение на Пресвета Богородица“.", "date": "2019.07.24", "title": "На 41-годишна възраст почина Николай Боев"}
{"url": "http://www.focus-news.net/news/2019/07/24/2683361/gabrovo-dva-signala-za-padnali-darveta-sa-registrirani-prez-izminaloto-denonoshtie-zaradi-silnite-buri.html", "text": "Два сигнала за паднали дървета са регистрирани през изминалото денонощие заради силните бури снощи. Това съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. Първото обаждане е от 20.05 часа. То е било за дърво, паднало на пътното платно в землището на село Добромирка, община Севлиево. Вторият сигнал е от 23.35 часа за землището на село Гергини.  \r\nКъсно снощи в социалните мрежи бяха направени и множество публикации, които показаха колко силни са били валежите. Според гражданите най-пострадал е кв. „Радецки“ в Габрово, където улиците се превърнаха в реки. Данни за сериозни материални щети и пострадали граждани няма. \r\nЗа днес в Габровска област е обявен жълт код за интензивни валежи и гръмотевици. Очакваните количества са 25 – 30 л/кв. м, на места и повече. \r\nЛуиза ТРАНЧЕВА", "date": "2019.07.24", "title": "Габрово: Два сигнала за паднали дървета са регистрирани през изминалото денонощие заради силните бури"}
{"url": "http://www.focus-news.net/news/2019/07/24/2683381/natali-petrova-organizator-vsichki-filmi-ot-lyatnata-filmomaniya-v-bansko-sa-premierni-za-balgariya.html", "text": "Всички филми от Лятната филмомания в Банско са премиерни за България. Това каза за  Радио „Фокус“ - Пирин  Натали Петрова, организатор на инициативата. По думите ѝ в тези филми има история, приключения, пътешествия, алпинизъм, екстремни ски, сърфинг, планинско бягане, сноукайтинг, екстремна фотография, екстремно колоездене, катерене – целия спектър на такива активности, които вече много са се разширили. Според нея всички тези филми са едни истории за смелост, приятелство и солидарност. „Щастливи сме като организатори, че вече голяма част от актьорите в тези филми са били и гости на фестивала. Това са филми, които не са достъпни, така че считам за удоволствие и привилегия, че публиката ще има възможността да се докосне до тези ленти“, коментира организаторът. Натали Петрова подчерта, че заедно с Община Банско реализират 3 проекта: най-големият е Международният кино фестивал – \"Банско филм фест\", който всяка година е в края на ноември и тази година е неговото 19-о издание; през февруари организират Зимната филмомания, а в края на юли организират Лятната филмомания. \r\nНатали СТЕФАНОВА", "date": "2019.07.24", "title": "Натали Петрова, организатор: Всички филми от Лятната филмомания в Банско са премиерни за България"}
{"url": "http://www.focus-news.net/news/2019/07/24/2683386/plovdiv-selata-belashtitsa-i-gorna-mahala-sa-s-narusheno-vodopodavane-zaradi-avarii.html", "text": "Селата Белащица и Горна махала са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Не е посочен краен срок за отстраняване на авариите в двете населени места. \r\nЗаради авария на водопровод е нарушено водоподаването в кв. „Лозница“ и промишлена зона „Изток“ в град Асеновград, също в района на улиците „Юмрукчал“ и „Дельо Войвода“ в град Карлово. \r\nЕкипите на водоснабдителното дружество работят и в района на улиците „Звезда“, „Петър Шилев“ и „Леонардо да Винчи“ в град Пловдив. \r\nТони МИХАЙЛОВ", "date": "2019.07.24", "title": "Пловдив: Селата Белащица и Горна махала са с нарушено водоподаване заради аварии"}
{"url": "http://www.focus-news.net/news/2019/07/24/2683384/burgas-vazstanoveno-e-dvizhenieto-po-patya-burgas-varna-mezhdu-obzor-i-byala.html", "text": "Възстановено е движението по пътя Бургас – Варна между Обзор и Бяла. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. По-рано днес на пътя стана катастрофа, причинена от челен сблъсък между два леки автомобила при изпреварване на автобус, пътуващ към Бяла, при която почина 35-годишна украинска гражданка. \r\nМария ПОПЧЕВА", "date": "2019.07.24", "title": "Бургас: Възстановено е движението по пътя Бургас – Варна между Обзор и Бяла"}
{"url": "http://www.focus-news.net/news/2019/07/24/2683385/anton-kutev-koy-shte-zashtitava-bednite-v-balgariya-kogato-korporatsiite-i-biznesat-plashtat-na-partiitei.html", "text": "„Има два механизма, които могат да защитят ниските слоеве на обществото от абсолютно произволния капитал – профсъюзите и политическите партии, които имат възможността да го направят“. Заяви народният представител Антон Кутев, съобщиха от пресцентъра на  БСП . По думите му, когато направиш политическата система зависима от бизнеса, той определя коя партия ще бъде по-бедна и коя по-богата, дали някоя партия ще съществува, или не. „Кой ще защитава бедните в България, когато корпорациите и бизнесът плащат на партиите, които с тези субсидии няма да имат възможност да продължат нататък. Управляващите в момента дават цялата власт на богатите и силните, защото те вече притежават работните места, финансовата власт, те управляват медиите. Кой ще защити родителите и децата ви след това? Това, което вие правите в момента, е мръсотия към собствения си народ“, категоричен бе той.", "date": "2019.07.24", "title": "Антон Кутев: Кой ще защитава бедните в България, когато корпорациите и бизнесът плащат на партиите?"}
{"url": "http://www.focus-news.net/news/2019/07/24/2683388/vecher-makedoniya-han-i-riykar-pristigat-v-skopie-za-sreshti-s-darzhavnoto-rakovodstvo-i-opozitsiyata.html", "text": "Европейският комисар по разширяването Йоханес Хан ще пристигне в Скопие за срещи с държавното ръководство и лидерите на политическите партии, съобщава електронното издание на близкия до опозиционната ВМРО-ДПМНЕ вестник  „Вечер“ , като уточнява, че визитата му е насрочена за четвъртък, 25 юли. \r\nХан ще се срещне с президента Стево Пендаровски, премиера Зоран Заев и лидера на опозицията ВМРО-ДПМНЕ Християн Мицковски.  \r\nСпоред официалния дневен ред на визитата ще бъдат обсъдени реформите, свързани с евроинтеграцията на страната, както и очакванията през есента да бъде определена дата за започване на преговорите за присъединяване на югозападната ни съседка към Общността. Очаква се също да се говори за новия закон за прокуратурата, който да регулира бъдещия статут на Специализираната прокуратура. \r\nСлед срещата Заев-Хан ще бъде дадена пресконференция. \r\nАмериканският помощник-държавен секретар за Европа и Евразия Филип Рийкър също ще посети Северна Македония. Той ще пристигне в Скопие от Атина, където се срещна с гръцкия външен министър Никос Дендиас, други правителствени служители и бившия премиер Алексис Ципрас. \r\nСпоред съобщението на Държавния департамент в Скопие Филип Рийкър ще се срещне с президента Стево Пендаровски, премиера Зоран Заев, външния министър Никола Димитров и други държавни служители. Централни въпроси ще бъдат двустранните въпроси и пътя на Северна Македония към членство в НАТО и ЕС. Помощник-държавният секретар за Европа и Евразия също ще говори с депутати и представители на опозицията. \r\n \r\n Тереза Герова", "date": "2019.07.24", "title": "„Вечер“ (Македония): Хан и Рийкър пристигат в Скопие за срещи с държавното ръководство и опозицията"}
{"url": "http://www.focus-news.net/news/2019/07/24/2683379/d-r-aleksandra-miteva-ekspert-babh-situatsiyata-s-afrikanskata-chuma-po-svinete-e-naistina-seriozna-i-iziskva-vnimanie.html", "text": "Ситуацията наистина е доста сериозна и изисква внимание. Това заяви на пресконференция Д-р Александра Митева, експерт от БАБХ, предаде репортер на  Агенция \"Фокус\" . \"19 са огнищата при домашни стопанства, има две засегнати индустриални ферми\", добави д-р Митева. По думите й е открито ново огнище в с. Бръшлен, Русе. \"От момента, в който навлезе заболяването в Европа през 2013 г., свинете отглеждани в домашни стопанства са най-големия риск за разпространението на заболяването\", обясни експертът от БАБХ. \"Замърсяване на околната среда е страхотен риск за разпространение на вируса. Подобно поведение е неприемливо\", добави Митева. \"Човешкият фактор е основният фактор за разпространение на заболяването. Апелирам хората да спазват правилата които налагат ветеринарните служби\", завърши д-р Митева \r\nВиолета СИМЕОНОВА", "date": "2019.07.24", "title": "Д-р Александра Митева, експерт БАБХ: Ситуацията с африканската чума по свинете е наистина сериозна и изисква внимание"}
{"url": "http://www.focus-news.net/news/2019/07/24/2683389/yambol-kmetat-georgi-slavov-proveri-napredaka-na-deynostite-po-saniraneto-na-blok-14-v-k-s-hale.html", "text": "Кметът Георги Славов провери напредъка на дейностите по санирането на блок 14 в к-с „Хале“. Това съобщиха от пресцентъра на  Община Ямбол . В огледа участва и инж. Радостин Евтимов, директор на строителната дирекция в Общината. Обновяването на сградата започна през май тази година и се очаква да приключи до месец. \r\nКметът разговаря с хората от блока, с които бяха обсъдени идеи за допълнителни мерки по урегулиране на междублоковите пространства в района. По време на срещата бе изразено задоволството на жителите на блока  от качественото и бързо на прилагане енергийно ефективните мерки. \r\nСрещата е част от редовните инспекции, които кметът Георги Славов прави по строителните обекти в града.  \r\nВ момента енергийно ефективни мерки се прилагат по сградите на бл. 19 на „Д. Благоев“, бл. 14 в к-с „Хале“, както и на  ул. „Стара планина“ 1. Предстои строително-монтажни работи да стартират и в ж.к. „Диана“, бл. 10.", "date": "2019.07.24", "title": "Ямбол: Кметът Георги Славов провери напредъка на дейностите по санирането на блок 14 в к-с „Хале“"}
{"url": "http://www.focus-news.net/news/2019/07/24/2683383/yordan-tsonev-dps-ne-sme-saglasni-s-po-golyamata-chast-ot-motivite-na-prezidenta-za-veto-sreshtu-otvorenoto-finansirane-na-partiite.html", "text": "Не сме съгласни с по-голямата част от мотивите на президента за вето срещу отвореното финансиране на партиите. Това каза народният представител от ПГ на ДПС Йорда Цонев по време на дебата по президентското вето върху измененията в Закона за държавния бюджет за 2019 г., с които се променя Законът за политическите партии и се дава възможност за отворено финансиране на партиите,  предаде репортер на  Агенция \"Фокус\" . \"Юридическият екип на президента, ако обича да не го подвежда. До 2009 г. тук са законите за политическите партии от 1990 до 2009 г.,  е разрешено на политическите партии да се финансират от еднолични търговци и от юридически лица. Значи от аргументите на юридическия съвет на екипа на президента излиза, че дотогава Конституцията е била нарушавана, погазвана и политическите партии въобще не са изпълнявали конституционната си роля. Малко по-сериозно, когато боравим с така сериозна правна материя\",  посочи още Цонев. По думите му тази възможност не е противоконституционна.  \r\nДеница КИТАНОВА", "date": "2019.07.24", "title": "Йордан Цонев, ДПС: Не сме съгласни с по-голямата част от мотивите на президента за вето срещу отвореното финансиране на партиите"}
{"url": "http://www.focus-news.net/news/2019/07/24/2683390/varna-chast-ot-tsentara-na-grada-e-s-narusheno-vodopodavane-zaradi-avarii.html", "text": "Част от центъра на града е с нарушено водоподаване заради аварии по водопроводната мрежа. Това съобщиха за  Радио „Фокус“ – Варна  от водоснабдителното дружество, обслужващо областта. Засегнати от аварията са абонатите в карето между ул. „Проф. Державин“, бул. „Сливница“, ул. „Пирин“ и бул. „Цар Освободител“. Очаква се нормалното водоснабдяване да бъде възстановено до около 12.00 часа. Без вода са и част от домакинствата в местност Ален мак около 15.00 часа. Към момента няма информация за други райони с нарушено водоподаване на територията на областта. \r\nБояна АТАНАСОВА", "date": "2019.07.24", "title": "Варна: Част от центъра на града е с нарушено водоподаване заради аварии"}
{"url": "http://www.focus-news.net/news/2019/07/24/2683391/ria-novosti-zhena-ozhivya-po-vreme-na-opeloto-y.html", "text": "В руската столица съобщиха за инцидент по време на опело на починала жена, предава  РИА Новости . \r\nНа траурната церемония от носа на починалата бликнала кръв, което шокирало всички присъстващи в църквата. Някои от тях били убедени, че покойната е „оживяла“. \r\nЗаради случилото се свещеникът прекъснал опелото, убеден, че жената е жива, и повикал медиците в църквата. Пристигналите на място специалисти извършили обстоен преглед и повторно потвърдили смъртта на жената. \r\n \r\n Тереза Герова", "date": "2019.07.24", "title": "РИА Новости: Жена „оживя“ по време на опелото й"}
{"url": "http://www.focus-news.net/news/2019/07/24/2683380/kosovapress-kosovo-savetnikat-na-haradinay-se-nadyava-che-spetsializiraniyat-sad-ne-e-politicheski-povliyan.html", "text": "Еролд Белегу, съветник на премира в оставка Рамуш Харадинай, изрази увереност, че специализираният съд не е предмет на политическо влияние, предава косовската информационна агенция  Kosovapress . \r\n„Искаме да вярваме, че този съд е независим и не е политически повлиян”, заяви за агенцията Белегу. Той сподели, че се надява Харадинай да се върне в Косово в четвъртък. \r\nМинистър-председателят в оставка отпътува за Хага за разпит, който ще се проведе в рамките на деня. Въпреки че съдът действа въз основа на косовските закони, неговото седалище се намира в Хага, припомня медията. \r\n \r\n Тереза Герова", "date": "2019.07.24", "title": "Kosovapress (Косово): Съветникът на Харадинай се надява, че специализираният съд не е политически повлиян"}
{"url": "http://www.focus-news.net/news/2019/07/24/2683394/kardzhali-57-godishen-mazh-e-postradal-pri-katastrofa-na-razklona-za-selo-zhitnitsa.html", "text": "57-годишен шофьор е пострадал при катастрофа на разклона за село Житница. Това съобщиха от  ОДМВР - Кърджали . Мъжът е блъснат от включващ се в главния път и отнел предимство „Сеат“, управляван от 80-годишен. Раненият е прегледан в Спешното отделение и е настанен за лечение в болницата в Кърджали. Дежурна оперативна група е извършила оглед на мястото на произшествието. Образувано е досъдебно производство.", "date": "2019.07.24", "title": "Кърджали: 57-годишен мъж е пострадал при катастрофа на разклона за село Житница"}
{"url": "http://www.focus-news.net/news/2019/07/24/2683397/dobrich-spetsialisti-ot-deset-strani-sred-koito-yaponiya-indiya-i-kitay-rabotyat-kato-dobrovoltsi-na-arheologicheski-obekt-kray-selo-onogur.html", "text": "Специалисти от десет страни, измежду които Япония, Индия и Китай, работят като доброволци на археологически обект край добруджанското село Оногур, предаде кореспондент на  Радио „Фокус” – Варна . Проектът „Планиране и изпълнение на теренна консервация на Раннохристиянска базилика в крепостта „Палматис\", област Добрич“ обединява в работата консерватори, историци, архитекти и инженери не само от Азия, но и от България, Русия, Германия, Косово, Албания, САЩ и Испания. Ръководители на екипа са уредникът на Регионален исторически музей (РИМ) в Добрич Боян Тотев и двама реставратори – д-р Красимира Франгова от Кралската датска академия за изящни изкуства, архитектура, дизайн и консервация и Томе Филов от Националиян институт „Стоби“ в Македония.  \r\nПроектът е насочен към опазване на недвижимото културно наследство. В рамките на дейностите по него в момента на „Палматис\" се обследва състоянието на олтарната преграда и синтрона на Раннохристиянската базилика, изготвя се и се прилага подходяща стратегия за теренна консервация на археологическите структури. Проектът се изпълнява от European heritage volunteers, негови съавторите са също Сдружение „Хорище“. European heritage volunteers са лидер в областта на доброволческите дейности, свързани с културното наследство на Европа, и за първи път ще реализира проект на територията на България. Доброволческите инициативи са доказали приноса си за съхраняването на археологическите структури, за повишаването на заинтересоваността на местното население и популяризирането на недвижимите културни ценности в национален и световен мащаб. Чрез логистичната и финансова подкрепата и над 20-годишния опит на European heritage volunteers, проектът ще положи началото на традиция в този вид дейности в България. На обекта се работи от 4 години, но това лято акцент в работата е теренната консервация. Заздравяването на основите е важно за съхранение на артефактите. Очаква се до приключване на работата да бъде консолидирано олтарното пространство. Наесен ще продължат археологическите разкопки.  \r\nОбектът „Палматис\" е включен в календара на от European heritage volunteers за 2019 година заедно с други обекти в Европа – 12 в Германия, 2 в Русия и по един в Албания, Финландия, Словакия, Испания, Хърватска, Армения и др. страни. Обектът край тервелското село Оногур е малко популярен. Освен това се нуждае от спешна консервация предвид особеностите на времето в нашата страна – редуване на горещини през лятото и влага през есенно-зимния сезон. Това отбеляза д-р Берт Лудвиг, директор на доброволческата организация. Нейна цел е популяризиране на малко познати културни обекти в Европа и обмен на доброволци. От нашата страна вече са участвали във Финландия. Основни принципи на това доброволчество е споделянето на културно наследство и ангажимента то да бъде съхранено.  \r\nЖулиета НИКОЛОВА", "date": "2019.07.24", "title": "Добрич: Специалисти от десет страни, сред които Япония, Индия и Китай, работят като доброволци на археологически обект край село Оногур"}
{"url": "http://www.focus-news.net/news/2019/07/24/2683395/ministerstvoto-na-obrazovanieto-i-naukata-predlaga-za-obshtestveno-obsazhdane-proekta-na-grafik-na-uchebnoto-vreme-prez-sledvashtata-uchebna-godina.html", "text": "Министерството на образованието и науката (МОН) предлага за обществено обсъждане проект на график на учебното време през следващата учебна година. Това съобщиха от пресцентъра на  Министерството . \r\nЧетири са предвидените ваканции. Планира се есенната да е от 1-ви до 3-ти ноември 2019 година, а коледната да продължи 16 дни – от 21-ви декември 2019 г. до 5-и януари 2020 г. включително. Денят 5 февруари е неучебен, преди да започне вторият срок на 6-и февруари. От 11-и до 20-и април ще е пролетната ваканция за учениците от първи до единадесети клас, а от 16-и до 20-и април няма да учат дванадесетокласниците, които ще завършат на 14 май.  \r\nНа 29-и май би трябвало да приключи учебната година за децата от първи до трети клас, на 16-и юни – за учениците от четвърти до шести клас. Предвижда се до 30-и юни да посещават училище учениците в паралелки в спортните училища, както и всички ученици от седми до 11-и клас.  \r\nДържавните зрелостни изпити са предвидени за 20 май 2020 година – по български език и литература, и на 22 май – втори изпит. Предлага се на 9-и юни 2020 г. да се проведе Национално външно оценяване (НВО) по български език и литература за седми и десети клас. НВО по математика за тях може да е на 11 юни.  \r\nЗа Външното оценяване за четвъртокласниците планираните дати са 27-и и 29-и май. То ще бъде по български език и математика. Обучението по новите учебни програми по тези предмети позволява оценка на функционалната грамотност на учениците чрез тези два предмета и затова отпадат изпитите „Човекът и природата“ и „Човекът и общество“. \r\nУспоредно са предложени за обсъждане и проекти на графици на ученическите олимпиади, на националните състезания, както и на състезанията по професии през следващата учебна година. \r\nВремето за обсъждане на предложените от МОН варианти е един месец от публикуването на официалната страница на Министерството. Всички постъпили становища ще бъдат разгледани.", "date": "2019.07.24", "title": "Министерството на образованието и науката предлага за обществено обсъждане проекта на график на учебното време през следващата учебна година"}
{"url": "http://www.focus-news.net/news/2019/07/24/2683396/bdzh-data-start-na-kampaniyata-cheti-vav-vlaka.html", "text": "БДЖ, съвместно с български издателства, стартира кампанията „Чети във влака“, която цели да стимулира четенето на книги по един модерен начин. Това съобщиха от пресцентъра на  БДЖ . Всички пътници, притежаващи смарт устройства, могат да се докоснат до нови светове по време на пътуването си чрез магията на електронните книги.  \r\nВ разгара на лятото във всички влакове в страната са разпространени стикери с QR код, водещ към електронни книги за безплатно четене. Инициативата подкрепиха водещи издателства и автори в страната, които предоставиха напълно безплатно първите книги от виртуалната библиотека на „Чети във влака“.  \r\nСборникът с кратки разкази „Антология „Галактики“ на издателство „Колибри\" е сред първите книги във виртуалната библиотека на БДЖ. Авторът Здравка Евтимова и издателство „Жанет 45\" предоставиха за кампанията разказите „Кръв от къртица“, който влезе в учебниците в САЩ и „Юли не идва“.  \r\nБогат е и изборът за най-малките. Пет детски заглавия предостави Издателство „Ина\" – „Червената шапчица“, „Горската сладкарница“, „Морско вълнение“, „Вълкът и седемте козлета“ и „Халифатът щърк“. А „Кой светна луната?“ и „Колко е часът?“ са заглавията на издателство „ТАТ криейтив\". „Умно дете си ти, Тино!“ с автор Нели Беширова предложи на българските читатели „Communica\".   \r\nВиртуалната библиотека на „Чети във влака“ ще остане отворена за нови попълнения целогодишно. Всеки автор и издателство могат да се включат в каузата като се свържат с БДЖ на официалната електронна поща: bdz@bdz.bg. \r\nРеализирането на проекта „Чети във влака“ ще даде възможност на четящите хора да се докоснат до утвърдени и нови български автори, както и да следят актуалните заглавия и събития, организирани от издателствата.", "date": "2019.07.24", "title": "БДЖ дата старт на кампанията „Чети във влака”"}
{"url": "http://www.focus-news.net/news/2019/07/24/2683387/iskren-veselinov-vmro-vetoto-i-zakonat-za-otvorenoto-finansirane-na-partiite-sa-povarhnostni-i-sazdavat-problemi.html", "text": "Ветото и законът за отвореното финансиране на партиите са повърхностни и създават проблеми. Това каза съпредседателят на ПГ на \"Обединени патриоти\" и заместник-председател на ВМРО Искрен Веселинов време на дебата по президентското вето върху измененията в Закона за държавния бюджет за 2019 г., с които се променя Законът за политическите партии и се дава възможност за отворено финансиране на партиите,  предаде репортер на  Агенция \"Фокус\" .Според Искрен Веселинов, в противоречие на каквито и да е принципи за държавническо мислене. \"Ние от ВМРО сме против смяната за финансиране на политическите партии и замяната й с тази система ГЕРБ, ДПС, \"Атака\", която на практика беше наложена тук без дебат\", обясни Веселинов.  \r\n\"Повече от час вече дебатираме и чуваме различни аспекти и различни мнения по ветото на президента. Всички са прави. Каквото е ветото, такъв е и законът. Точна кореспонденция има между едното и другото. Какви са основните отличителни черти както на ветото, така и на закона - популизъм, повърхностност и липса на устойчиво решение. Законът и ветото се плъзгат по линията на общественото одобрение\", допълни още Веселинов.  \r\nДеница КИТАНОВА", "date": "2019.07.24", "title": "Искрен Веселинов, ВМРО: Ветото и законът за отвореното финансиране на партиите са повърхностни и създават проблеми"}
{"url": "http://www.focus-news.net/news/2019/07/24/2683398/ivo-petrov-uchenik-ot-smg-faktat-che-balgariya-e-na-19-to-myasto-ot-okolo-120-otbora-po-mezhdunarodnata-olimpiada-po-matematika-govori-che-obrazovatelnata-ni-sistema-proizvezhda-dobri-sastezateli.html", "text": "Фактът, че България е на 19-то място от около 120 отбора по Международната олимпиада по математика говори, че образователната ни система произвежда добри състезатели. Това каза за образователното предаване  „Всички в час“  на  Радио „Фокус“  Иво Петров, ученик от СМГ и и носител на сребърен медал от Международната олимпиада по математика. По думите му, най-силните отбори са тези на Корея, Русия, САЩ и Китай, които обикновено заемат първите 4 места. „Българите се движим около 20-то място“, каза още той, като уточни, че сред балканските страни сме на трето място, след Румъния и Сърбия. Иво Петров добави, че Международната олимпиада по математика е била в рамките на два дни, и е имало по три задачи. „Задачите бяха с нарастваща сложност, като съответно 3-та и 6-та задачи, в раздели „Геометрия“ и „Комбинаторика“. Те изискват комплексно мислене и много време за решаване, но се справихме прекрасно, защото успяхме да решим всички останали по-стандартни задачи. А 5 от 6 човека от отбора успяхме да вземем сребърни медали, другият член на отбора взе бронзов“, обясни ученикът. Иво Петров взе участие и в Международната олимпиада по физика в Израел само седмица по-рано. По отношение на нея той коментира, че задачите са били изключително сложни. „Успяхме да се справим адекватно, въпреки по-слаби резултатите спрямо други години. „Има лагер-школи по физика и висша математика през лятото, които работят с физични и математически модели, също и целогодишно състезания, така че ние се готвим постоянно. За да бъдем конкурентни, трябва да решаваме все повече и повече задачи“, каза още той. „Макар и от различни училища, състезателите от отбора се познаваме и сме изградили връзка“, добави Иво Петров, уточнявайки, че в отбора се е усещал българският дух. \r\nМилослава АНГЕЛОВА", "date": "2019.07.24", "title": "Иво Петров, ученик от СМГ: Фактът, че България е на 19-то място от около 120 отбора по Международната олимпиада по математика говори, че образователната ни система произвежда добри състезатели"}
{"url": "http://www.focus-news.net/news/2019/07/24/2683400/deputatite-reshiha-da-ne-razglezhdat-predlozheniyata-mezhdu-dvete-cheteniya-v-izborniya-kodeks-koito-sa-izvan-obhvata-na-temata-za-mashinniya-vot.html", "text": "Депутатите решиха да не разглеждат предложенията  между двете четения в Изборния кодекс, които са извън обхвата на темата за машинния вот, предаде репортер на  Агенция \"Фокус\" . \"За“ предложението на председателя на Правна комисия Анна Александрова гласуваха 89 народни представители, „против“ – 72, без „въздържали се“, с което то бе прието. С това депутатите решиха да не подлагат предложенията на БСП и на „Обединени патриоти“.  БСП предлагаха вместо 350 души, условието за създаване на кметство да бъде 150 жители. Не бе подложен на гласуване и внесеният от ПГ на „Обединени патриоти“ съвместно с независимия депутат Спас Панчев текст създаването на кметство да е при наличие на над 200 жители, а не 350, както е досега. \r\nДеница КИТАНОВА", "date": "2019.07.24", "title": "Депутатите решиха да не разглеждат предложенията между двете четения в Изборния кодекс, които са извън обхвата на темата за машинния вот"}
{"url": "http://www.focus-news.net/news/2019/07/24/2683401/veliko-tarnovo-blizo-500-sa-svobodnite-mesta-v-uchilishtata-ot-oblastta-sled-kraya-na-vtoro-klasirane-za-8-i-klas.html", "text": "493 са свободните места в училищата от областта след края на второ класиране за учениците, завършващи седми клас. Записването за третия етап стартира днес, припомнят за  Радио „Фокус“ – Велико Търново  от Регионалното управление на образованието. От там уточняват, че след второто класиране няма нови закрити паралелки. Изцяло запълнени до момента са класовете в ПМГ „Васил Друмев“ във Велико Търново и СУ „Ангел Каралийчев“ в Стражица. Допълнителна информация за свободните места можете да откриете на интернет сайта на РУО. \r\nЗаявления за участие в трети етап на класиране (за ученици, които не са класирани никъде или ученици, които не са се записали или не са подавали заявление за първо класиране) се подават онлайн или в гнездо ОУ „Св. П. Евтимий” – Велико Търново днес и утре. В тях ученикът може да промени и пренареди желанията си, съобразно с обявените незаети места, като не запазва мястото си от по-преден етап на класиране. \r\nЛуиза ТРАНЧЕВА", "date": "2019.07.24", "title": "Велико Търново: Близо 500 са свободните места в училищата от областта след края на второ класиране за 8-и клас"}
{"url": "http://www.focus-news.net/news/2019/07/24/2683392/menda-stoyanova-gerb-nikoy-ne-predlozhi-razmer-na-subsidiyata-zashtoto-vsichki-eksploatirat-populizma-na-maksimalna-stepen.html", "text": "Никой не предложи размер на субсидията, защото всички експлоатират популизма на максимална степен. Това каза председателят на Бюджетна комисия и депутат от ГЕРБ Менда Стоянова по време на дебата по президентското вето върху измененията в Закона за държавния бюджет за 2019 г., с които се променя Законът за политическите партии и се дава възможност за отворено финансиране на партиите, предаде репортер на  Агенция \"Фокус\" . \"Ако се върнем на дебата, който проведохме по самия закон, той също продължи доста време миналата седмица. Тук от тази трибуна се чуха многократно мнения на всички представени партии в парламента. Мнението на хората обаче няма как да се чуе тук. Мнението на хората се чу преди три години на референдума, а съвсем наскоро уважавана агенция направи социологическо проучване, което казва, че 67 % от всички анкетирани, а те са представителна извадка подкрепят 1 лв. като държавна субсидия за финансиране на партиите\", допълни още Стоянова. Тя отчете, че президентът не се противопоставя с ветото си на размера на субсидията от 1 лв. \"Президентът не казва след като 1 лв. е достатъчна субсидия как ще се запази политическия плурализъм, ако се забрани и ограничи финансиране от юридически лица и еднолични търговци\", каза още Стоянова. Според нея, когато се каже \"А\", трябва да се каже и \"Б\". \"Аз не обвинявам президента. Той не е законодателен орган. Няма законодателна инициатива и целта на неговото вето е да каже с какво не е съгласен, но той нито по Конституцията, е задължен да ни дава алтернативни предложения. Голяма част от преждеговорещите от тази трибуна се обявиха за президентското вето\", каза още Стоянова и посочи, че обаче не са дали алтернатива. \r\nДеница КИТАНОВА", "date": "2019.07.24", "title": "Менда Стоянова, ГЕРБ: Никой не предложи размер на субсидията, защото всички експлоатират популизма на максимална степен"}
{"url": "http://www.focus-news.net/news/2019/07/24/2683404/sport-konmebol-obyavi-nakazanieto-na-mesi.html", "text": "Нападателят на Барселона и Аржентина Лионел Меси получи леко наказание от южноамериканската футболна конфедерация за негативните си коментари по време на Копа Америка. След загубата от Бразилия с 0:2 в полуфинала Меси критикува работата на съдията, обвини корупцията във футбола за поражението, а по-късно не се появи на церемонията по връчване на бронзовите медали.  \r\nОт КОНМЕБОЛ заплашиха със сурови санкции аржентинеца, но след получено официално извинение, те бяха смекчени до глоба от 1500 долара и дисквалификация за един мач. Представители на аржентинската федерация са обяснили, че под “корупция”, Меси е имал предвид конкретни рефери, а не висши чиновници в организацията.", "date": "2019.07.24", "title": "Спорт: КОНМЕБОЛ обяви наказанието на Меси"}
{"url": "http://www.focus-news.net/news/2019/07/24/2683393/parlamentat-preodolya-prezidentskoto-veto-varhu-vazmozhnostta-za-otvoreno-finansirane-na-partiite.html", "text": "Със 129 гласа \"за\", 84 \"против\" и 1 \"въздържал се\" парламентът прие повторно Закона за държавния бюджет и преодоля президентското вето върху възможността за отворено финансиране на политическите партии, предаде репортер на  Агенция \"Фокус\" . \"За\" повторното приемане на Закона за държавния бюджет за 2019 г., с който се измени Законът за политическите партии, гласуваха 129 народни представители, \"против\" - 84 и \"въздържал се\" - 1 . С това ветото бе преодоляно. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. След гласуването остава възможността за отворено финансиране на партиите, т.е. чрез дарения от юридически лица и еднолични търговци, на които се противопостави държавният глава.  \r\nВ мотивите си за ветото президентът посочва, че чрез тези промени се подменя политическата система на България като демократична парламентарна република и се дава възможност бизнесът да влезе в политиката.  \r\nДеница КИТАНОВА", "date": "2019.07.24", "title": "Парламентът преодоля президентското вето върху възможността за отворено финансиране на партиите"}
{"url": "http://www.focus-news.net/news/2019/07/24/2683402/d-r-daniela-daritkova-gerb-shte-otvorim-otnovo-izborniya-kodeks-sled-mestnite-izbori.html", "text": "Ще направим всичко възможно да отворим отново Изборния кодекс след местните избори и да търсим решенията, гарантиращи прозрачен изборен процес преодоляващи несъвършенствата при машинния вот. Това каза председателят на ПГ на ГЕРБ д-р Даниела Дариткова по време на дебатите по промените в Изборния кодекс за отмяна на машинното гласуване за местни избори, предаде репортер на  Агенция \"Фокус\" . \"Може да обсъдим темата за машинно преброяване или за коректно отчитане на изборните резултати. Ще отстраним всички пробеми, които във времето са се създали в Изборния кодекс. Той многократно е бил поправян, кърпен, за да се получи нещо, което в момента наистина трябва да преосмислим, преразгледаме, но в рамките на спокойна процедура след проведени местни избори, за които ние трябва да гарантираме протичане по начин, който да не доведе до безкрайно оспорване на резултата и до съмнение за тяхната легитимност. Призовавам всички национално отговорни политически сили наистина да поемат нашата протегната ръка за консенсусно преразглеждане на Изборния кодекс след провеждането на местните избори и сега да подкрепят отвхвърлянето на употребата на машини в гласуването за избори за местни представители през тази година\", допълни Дариткова. \"Съзнавайки отговорността, която имаме като най-голяма парламентарно представена политическа сила и като мандатоносител за провеждането на легитимни местни избори, допуснахме отстъпление от първоначалното предложение, което гласеше, че предлагаме машинно гласуване да не се провежда в многомандатни изборни райони\", каза още д-р Дариткова.  \r\nТя посочи, че няма да повтаря всички аргументи, които от ГЕРБ са изтъквали при първото четене, че с оглед на констатациите от евровота, машинното гласуване ще създаде редица затруднения и може да опорочи изборния процес.  \r\n \r\nДеница КИТАНОВА", "date": "2019.07.24", "title": "Д-р Даниела Дариткова, ГЕРБ: Ще отворим отново Изборния кодекс след местните избори"}
{"url": "http://www.focus-news.net/news/2019/07/24/2683399/dora-yankova-bsp-redno-li-e-v-demokratichna-balgariya-horata-da-ne-se-polzvat-ot-grazhdanskata-initsiativa-da-ne-si-izbirat-kmet.html", "text": "Редно ли е в демократична България хората да не се ползват от гражданската инициатива да не си избират кмет. Това каза народният представител от ПГ на „БСП за България“ Дора Янкова  по време на дебатите по промените в Изборния кодекс и във връзка с предложенията между двете четения вместо 350 души, условието за създаване на кметство да бъде 150 жители и във връзка с предложението тези текстове да не се разглеждат, предаде репортер на  Агенция „Фокус“  „В много законопроекти досега си позволявахте колеги от управляващата коалиция, да се възползвате от правото, може би няма да ги посочвам, да се променят закони с определен закон с преходни и заключителни разпоредби. Ако си спомняте, тук четири часа водихме дискусия как искахте да промените Закона за концесиите и за Закона за черноморското крайбрежие през Закона за устройство на територията и други много практики. Сега видите ли, когато местните избори всички български граждани дебатират и когато искаме да възстановим едно право на хората през 2015 г. 3496 кмета на населени места се избраха“, каза още Дора Янкова.  \r\nДеница КИТАНОВА", "date": "2019.07.24", "title": "Дора Янкова, БСП: Редно ли е в демократична България хората да не се ползват от гражданската инициатива да не си избират кмет"}
{"url": "http://www.focus-news.net/news/2019/07/24/2683403/sky-news-dzheremi-hant-otkaza-posta-ministar-na-otbranata-na-velikobritaniya.html", "text": "Министърът на външните работи на Великобритания Джереми Хънт е отказал предложението на лидера на управляващата партия Борис Джонсън да поеме ръководството на Министерството на отбраната, съобщава телевизионният канал  Sky News . \r\nПо данни на медията бъдещето на Хънт в кабинета на Джонсън, който официално встъпва в длъжност днес, става проблематично. Уточнява се, че той е възприел предложението на премиера като понижение. \r\nДжонсън влиза в Даунинг стрийт на мястото на Тереза Мей, която оглави кабинета в Лондон на 13 юли 2016 г. Бившият външен министър на Великобритания (2016-2018) и бивш кмет на Лондон (2008-2016) спечели убедителна победа в изборите за нов лидер на управляващата Консервативна партия, оставяйки зад себе си единствения си противник, сегашния министър на външното министерство Джереми Хънт. \r\n \r\n Тереза Герова", "date": "2019.07.24", "title": "Sky News: Джереми Хънт отказа поста министър на отбраната на Великобритания"}
{"url": "http://www.focus-news.net/news/2019/07/24/2683408/dobrich-priklyucheno-e-avariynoto-prouchvane-na-antichnoto-vodohranilishte-do-krepostta-zaldapa.html", "text": "Приключено е аварийното проучване на античното водохранилище до крепостта „Залдапа”. Това съобщи директорът на Регионалния исторически музей в Добрич Добри Добрев, предаде кореспондент на  Радио „Фокус” – Варна . На същата крепост в момента работи българо-канадско-френска експедиция, където продължава проучването на базилика 2. Към финал е първият етап от работата на специалисти на крепостта „Палматис” край село Оногур. Тези дейности са финансирани от Община Тервел. Най-вероятно през месец октомври ще продължат археологическите разкопки на обекта, вече с държавно финансиране. Ще се проучва западната част, с което ще бъде ясен целият план на базиликата. През месец август ще продължи проучването на античното укрепление „Кария“ край шабленския морски фар. „Осигурено е държавно финансиране за тези дейности. Още един обект ще бъде проучван, но той ще бъде обявен на по-следващ етап\", посочи Добри Добрев. Той допълни, че е осигурено финансиране за археологически проучвания на нос Чиракман и нос Калиакра в Каварненско. Обикновено там дейностите са в края на август и началото на септември.  \r\nЖулиета НИКОЛОВА", "date": "2019.07.24", "title": "Добрич: Приключено е аварийното проучване на античното водохранилище до крепостта „Залдапа”"}
{"url": "http://www.focus-news.net/news/2019/07/24/2683409/pazardzhik-nad-3-kg-marihuana-sa-izzeti-ot-chasten-imot-v-selo-kapitan-dimitrievo.html", "text": "Над 3 кг марихуана са иззели служителите от РУ - Пещера от частен дом в село Капитан Димитриево, съобщиха от  ОДМВР . Вчера криминалистите от полицейското управление в Пещера извършили проверка в къщата на 50-годишен с инициали В.И. от село Капитан Димитриево. Вътре органите на реда открили няколко кофи, полиетиленови чувал и чанта пълни със суха листна маса с глави и съцветия. При направения полеви наркотест се оказало, че става дума за марихуана. Намерени са още електронна везна и празни полиетиленови пликове за разфасоване. Общото тегло на намерените наркотици е 3.154 кг. В.И. е задържан в ареста на РУ - Пещера, а наркотикът е иззет. По случая е образувано бързо производство под наблюдението на прокуратурата.", "date": "2019.07.24", "title": "Пазарджик: Над 3 кг марихуана са иззети от частен имот в село Капитан Димитриево"}
{"url": "http://www.focus-news.net/news/2019/07/24/2683405/shumen-nyama-obyaveni-ognishta-na-afrikanska-chuma-po-svinete-na-teritoriyata-na-oblastta.html", "text": "Няма обявени огнища на африканска чума по свинете на територията на областта. Това стана ясно на заседанието на Областната епизоотична комисия, предаде репортер на  Радио „Фокус“ - Шумен . Д-р Наташа Баева от ОДБХ информира, че се провеждат засилени проверки в свиневъдните обекти в областта за нивото на биосигуреност. Продължават и срещите обучения с председателите на ловни дружини. Д-р Баева уточни, че няма постъпила информация за нерегламентирано движение на свине по републиканската и общинска пътна мрежа. Изпратените миналата седмица проби за изследване са отрицателни за африканска чума по свинете. Очакват се резултати от нови 16 проби, взети по програмата за надзор. „Засега в областта няма огнища на заболяването, няма съмнения за заразени свине, но областта се намира в зона в близост до огнища, поради което са нужни допълнителни мерки и завишен контрол относно режима на транспорт на животни\" посочи д-р Баева. \r\nИвелина ИВАНОВА", "date": "2019.07.24", "title": "Шумен: Няма обявени огнища на африканска чума по свинете на територията на областта"}
{"url": "http://www.focus-news.net/news/2019/07/24/2683410/blagoevgrad-v-grada-shte-se-provede-plenerat-zhivopisnata-tehnologiya-v-savremennoto-izkustvo.html", "text": "Пленер под надслов „Живописната технология в съвременното изкуство” ще бъде представен в Благоевград. Това съобщиха от пресцентъра на  Общината . Официално той ще бъде открит на 26 юли от 12.30 часа в двора на къщата на Георги Измирлиев в квартал „Вароша“. Куратор е художникът Сашо Стоицов. Участници в пленера са Аделина Попнеделева, Антон Терзиев, Васко Славков, Венци Занков, Венци Терзиев, Галя Йотова, Матиас, Красимир Русев, Любима Бърдарова, Румен Дешев и Стели Грънчаров.  \r\nПленерът е посветен на изразяването чрез живописната медия като носител на съвременни идеи и послания. \r\nНа 2 август от 18.00 часа в Градската художествена галерия ще бъде открита изложба от картини, рисувани по време на пленера. Произведенията остават за фонда на Градска художествена галерия.", "date": "2019.07.24", "title": "Благоевград: В града ще се проведе пленерът „Живописната технология в съвременното изкуство”"}
{"url": "http://www.focus-news.net/news/2019/07/24/2683411/dobrich-ranitsa-s-3-500-dolara-e-otkradnata-na-teritoriyata-na-golf-klub-v-rayona-na-glaven-pat-i-9.html", "text": "Раница с 3 500 долара е открадната на територията на голф клуб в района на главен път I-9. Това съобщиха от  ОДМВР - Добрич . Сигналът е подаден на 23 юли около 15.10 часа от 27-годишен мъж от град София. По данни на тъжителя за времето от 12.00 часа до 15.00 часа неизвестен извършител е извършил кражба на раница с намиращите се в нея 3 500 долара. Деянието е извършено на територията на голф клуб по главен път I-9. По случая е образувано досъдебно производство по описа на РУ МВР - Балчик.", "date": "2019.07.24", "title": "Добрич: Раница с 3 500 долара е открадната на територията на голф клуб в района на главен път I-9"}
{"url": "http://www.focus-news.net/news/2019/07/24/2683414/iliana-tsvetkova-uchitel-v-smg-paisiy-hilendarski-matematikata-uchi-kak-da-atakuvame-problemite-dori-chisto-zhiteyskite.html", "text": "Математиката учи как да атакуваме проблемите, дори чисто житейските. Това каза за предаването „Всички в час“ на  Радио „Фокус“  Илиaна Цветкова, учител по математика в Софийска математическа гимназия „Паисий Хилендарски“. „Ако човек се научи да мисли с помощта на математиката, да разсъждава върху проблема, да може правилно да си го дефинира, да види какво се търси, какво се иска, да помисли как да го достигне, може да направи правилния избор или да вземе правилното решение“, обясни Илиaна Цветкова. Тя уточни, че математиката се учи и е много логична, като е доказано, че с усилия и труд всеки може да постигне успехи, но талантливите деца успяват по-бързо и по-лесно от останалите. Илиaна Цветкова добави, че българският национален отбор се е представил отлично на Международна олимпиада по математика, заемайки престижното 19-то място сред 112 държави-участнички. В състава му са били включени трима ученици на СМГ „Паисий Хилендарски“ – Евгени Кайряков, Иво Петров и Кьонг До, като и тримата са спечелили сребърни медали. С най-висок резултат от българския национален отбор е знаменосецът на гимназията Евгени Кайряков, а Иво Петров е спечелил втори сребърен медал на международна олимпиада в рамките на един месец след медала му по физика в Тел Авив. Илиaна Цветкова отбеляза, че подготовката на учениците за участие в олимпиади не е еднократен акт, а продължава през всички години на обучението им. Още в началото на обучението си децата имат допълнителни часове по математика и школа за тези от тях, които искат да се занимават със състезателна математика. С течение на годините трупат много знания и умения, които впоследствие прилагат, уточни тя. По думите й на Международната олимпиада по математика България се е представила най-добре от западноевропейските държави. „Това се дължи на много неща, трябва да има талант, да бъде открит, но основното е, че учениците започват да се занимават по-специализирано с математика от ранна възраст. Тази математическа култура и тези знания се култивират много отрано у децата, което не е характерно за повечето европейски държавни“, каза още Илиaна Цветкова. \r\nМилослава АНГЕЛОВА", "date": "2019.07.24", "title": "Илиaна Цветкова, учител в СМГ „Паисий Хилендарски“: Математиката учи как да атакуваме проблемите, дори чисто житейските"}
{"url": "http://www.focus-news.net/news/2019/07/24/2683406/dragomir-stoynev-bsp-osnovnata-tsel-na-gerb-e-sluzhebna-pobeda-na-mestnite-izbori.html", "text": "Основната цел на ГЕРБ е служебна победа на местните избори - започнахте с 1 лв. субсидия, сега отиваме и към отмяна на машинното гласуване. Това каза заместник-председателят на ПГ на \"БСП за България\" Драгомир Стойнев по време на дебатите по промените в Изборния кодекс за отмяна на машинното гласуване за местни избори, предаде репортер на  Агенция \"Фокус\" . \"Разбирам основния мотив на ГЕРБ за отмяна на машинното гласуване - именно рискът от провал на местните избори. Нека се върнем към предишните, тези на 2015 г., които не бяха провал за ГЕРБ. Как дойде успехът и как бе предотвратен именно провалът. Според асоциация \"Прозрачност без граници\" е имало една четвърт повече нарушения\", изтъкна Стойнев. По думите му тогава е имало химикалки с изчезващо мастило. \"Искаме да предложим алтернатива на чувалите и на драскането на протоколите. Било скъпо, не колеги, не е скъпо. Тази ваша теза, че било скъпо, а хартиената бюлетина струвала стотинки, не издържа\", подчерта още Стойнев.  \r\n\"Властта умишлено бойкотира машинното гласуване и това го виждаме изцяло в начина, по който вие гласувате тук\", каза Стойнев. \"Вашата основна цел е именно служебна победа на местните избори. Започнахте с единия лев, сега отиваме и към машинното гласуване.  Това е  вашата същност. Вие преразпределяте властта и искате чрез местната власт да гарантирате победата си на предстоящите парламентарни избори\", подчерта Стойнев. Заместник-председателят на ПГ на \"БСП за България\" обясни, че това е най-жалко за демократичния сектор. \"Ние от левицата ще продължаваме да защитаваме демокрацията. Когато вие започнете да гласувате с нас, понякога е прекалено късно\", допълни още Стойнев и обърна внимание, че машинното гласуване е необходимо за страната. По думите му е срамота видяното в \"Арена Армеец\", надрасканите бюлетини и когато в демократична България не се уважава гласът на суверена.  \r\nДеница КИТАНОВА", "date": "2019.07.24", "title": "Драгомир Стойнев, БСП: Основната цел на ГЕРБ е служебна победа на местните избори"}
{"url": "http://www.focus-news.net/news/2019/07/24/2683407/gazeta-express-kosovo-haradinay-pristigna-v-spetsializiraniya-sad-v-haga.html", "text": "Премиерът на Косово в оставка Рамуш Харадина пристигна в Специализирания съд в Хага за насроченото изслушване, съобщава електронното издание на прищинския ежедневник  Gazeta Express . \r\nТой бе призован в Хага като заподозрян. \r\nРамуш Харадинай подаде оставка в края на миналата седмица, пo-малко от две години след съставяне на коалицията в Прищина. Той обяви решението си след получаването на покана от Специализирания съд, създаден за преследване на бивши лидери на Армията за освобождение на Косово (АОК), заподозрени в извършването на военни престъпления.  \r\nПрез следващите няколко дни се очаква президентът Хашим Тачи да призове политическите партии да се консултират по две възможности: създаване на ново правителство или провеждането на предсрочни избори.  \r\nХарадинай е шестият министър-председател на Косово след Байрам Реджепи, Байрам Косуми, Агим Чеку, Хашим Тачи и Иса Мустафа. Бившият министър-председател Харадинай оглави отново косовското правителство за 100 дни, след като бе принуден да подаде оставка през март 2005 г., за да се яви пред Трибунала в Хага по обвинения за военни престъпления. Бе оправдан два пъти.  \r\nНито един от следвоенните държавни ръководители на Косово не е завършвал мандата си.  От войната насам са провеждани шест национални избори. \r\n  \r\n Тереза Герова", "date": "2019.07.24", "title": "Gazeta Express (Косово): Харадинай пристигна в Специализирания съд в Хага"}
{"url": "http://www.focus-news.net/news/2019/07/24/2683416/burgas-folklorniyat-kontsert-preobrazhenie-gospodne-v-strandzha-1903-godina-shte-bade-predstaven-vav-voenniya-klub.html", "text": "Фолклорен концерт – спектакъл „Преображение Господне в Странджа - 1903 година“ ще бъде представен във Военен клуб - Бургас на 6 август от 18.30 часа. Това съобщиха от пресцентъра на  Община Бургас . Проявата се организира от Община Бургас, Военния клуб, Съюза на офицерите и сержантите от запаса и резерва, Сдружение „Пенсионерски клуб – Пристанище Бургас“. Концертът е посветен на 116 години от Илинденско-Преображенското въстание. В концерта ще вземат участие Група за автентичен фолклор „Тракийска памет“ при „Пенсионерски клуб - Пристанище Бургас“, Мъжка фолклорна група „Георги Павлов“ - с. Бродилово и странджанските певци Костадин Михайлов, Сестри Златка и Ирина Ставрери, Йорданка Ялъмова, Гинка Мъжгълова, Фолклорен ансамбъл „Лукойл-Нефтохим“ с ръководител Марио Егов. В спектакъла ще звучат стихове на тракийската поетеса Елена Великова.", "date": "2019.07.24", "title": "Бургас: Фолклорният концерт „Преображение Господне в Странджа - 1903 година“ ще бъде представен във Военния клуб"}
{"url": "http://www.focus-news.net/news/2019/07/24/2683415/veliko-tarnovo-spokoyna-e-obstanovkata-v-oblastta-sled-obilnite-valezhi-prez-izminaloto-denonoshtie.html", "text": "Спокойна е обстановката на територията на областта след интензивните валежи през изминалото денонощие. На тел. 112 е подаден само един сигнал за наводнена къща в село Присово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Обаждането е от 20.32 часа. Имотът е отводнен от екип огнеборци от старата столица. \r\nПожарникарите от областта се отзоваха на още четири сигнала – за запалена къща в село Дичин, за горящи отпадъци във Велико Търново, за пожар в спомагателна постройка в село Джулюница и за пожар в лек автомобил във Велико Търново. При нито едно от произшествията няма пострадали. \r\nЛуиза ТРАНЧЕВА", "date": "2019.07.24", "title": "Велико Търново: Спокойна е обстановката в областта след обилните валежи през изминалото денонощие"}
{"url": "http://www.focus-news.net/news/2019/07/24/2683412/d-r-lyubomir-kulinski-babh-predpriehme-dosta-mashtabni-merki-za-predotvratyavane-na-razprostranenieto-na-afrikanskata-chuma.html", "text": "Човешкият фактор е един от основните фактори за разпространение на вируса африканска чума. Това заяви Д-р Любомир Кулински, директор на Дирекция \"Контрол на храните\" в БАБХ, предаде репортер на  Агенция \"Фокус\" . \"Затова ние предприемаме доста мащабни мерки, за да намерим и да изтеглим, ако е останало от това месо, за да спрем разпространението на вируса\", добави д-р Кулински. \"Ние сме проследили за последните 35 дни всяко едно движение на свине в с. Бръшлен по пътни листове, по бройки знаем къде са се движили тези свине, знаем на коя дата са заклани и от днескашна дата във всички тези 206 кланици ние, както направихме в с. Николово, започваме обратни проверки. Тоест проверката стартира от вчерашния ден и върви стъпка по стъпка назад“, коментира директорът на Дирекция „Контрол на храните“. Д-р Любомир Кулински допълни още „Целта на тези проверки е да се идентифицира броя заболели животни, добитото трупно месо и продукти от него и да се идентифицира къде са отишли. \"Това, което се намира на територията на кланиците законодателството дава две направления за действие. Или високотермична преработка, която гарантира убиване на вируса африканска чума или унищожаване в екарисаж\", обясни той. \"От днес нататък, стъпка по стъпка назад се върви през кланиците, от там вероятно ще стигнем до месопреработвателни предприятия, ще идентифицираме продуктите, които са произведени и поетапно всичко, което е налично се изследва за високотермична преработка или унищожение\", обясни д-р Кулински. \r\nВиолета СИМЕОНОВА", "date": "2019.07.24", "title": "Д-р Любомир Кулински, БАБХ: Предприехме доста мащабни мерки за предотвратяване на разпространението на африканската чума"}
{"url": "http://www.focus-news.net/news/2019/07/24/2683419/kyustendil-v-oblastta-sa-provedeni-informatsionni-sreshti-za-vazmozhnostite-za-razvitie-na-malkite-stopanstva.html", "text": "В областта са проведени поредица от информационни срещи за възможностите за развитие на малките стопанства с помощта на Програмата за развитие на селските райони. Това съобщиха за  Радио „Фокус” – Кюстендил  от Областен информационен център – Кюстендил. Екипът на центъра и експерти от Национална служба за съвети в земеделието, са провели поредица от информационни срещи в общините Бобошево, Невестино, Сапарева баня и Бобов дол. Целта на срещите е била представяне на условията за кандидатстване и разясняване на конкретни казуси по атрактивната подмярка „Стартова помощ за развитието на малки стопанства“ от Програмата за развитие на селски райони. Подкрепа за икономическо развитие на малките земеделски стопанства, ускоряване на модернизацията и технологичното им обновление, подобряване на опазването на околната среда и адаптация към климатичните промени са целите на подмярката.  \r\nДопустими кандидати са физически лица, навършили 18 години, еднолични търговци, еднолични дружества с ограничена отговорност и дружества с ограничена отговорност и  кооперации. Задължителни условия са кандидатите да са регистрирани като земеделски стопани, да са получили от земеделска дейност най-малко 33% от общите си приходи или доходи за предходната календарна година и да имат икономически размер на стопанството, измерен в стандартен производствен обем в границите между 2000 евро и 7999 евро включително. Общият размер на финансовата помощ за един кандидат е не повече от левовата равностойност на 15 000 евро, която се изплаща на два транша: 10 000 евро до два месеца след сключване на административния договор и 5 000 евро след коректно изпълнение на бизнес плана. \r\nВенцеслав ИЛЧЕВ", "date": "2019.07.24", "title": "Кюстендил: В областта са проведени информационни срещи за възможностите за развитие на малките стопанства"}
{"url": "http://www.focus-news.net/news/2019/07/24/2683417/faz-nay-malko-25-turisti-sa-postradali-pri-katastrofa-v-yuzhna-turtsiya.html", "text": "Най-малко 25 туристи са пострадали при катастрофа в южния турски курортен град Кемер, съобщава германският национален ежедневник  Die Frankfurter Allgemeine Zeitung . \r\nПо данни на местните власти сред ранените има граждани на Полша, Русия и Норвегия. Превозното средство се е преобърнало и е паднало в канавка. Причините за произшествието остават неизвестни. Медии в страната съобщиха за до 41 ранени, 38 от които – поляци. Двама души са в критично състояние.  \r\n \r\n Тереза Герова", "date": "2019.07.24", "title": "FAZ: Най-малко 25 туристи са пострадали при катастрофа в Южна Турция"}
{"url": "http://www.focus-news.net/news/2019/07/24/2683418/api-vazstanoveno-e-dvizhenieto-po-pat-i-9-varna-burgas-v-uchastaka-obzor-byala.html", "text": "Възстановено е движението по път I-9 Варна – Бургас, в участъка Обзор – Бяла. Това съобщиха от пресцентъра на  Агенция „Пътна инфраструктура“ .", "date": "2019.07.24", "title": "АПИ: Възстановено е движението по път I-9 Варна – Бургас, в участъка Обзор – Бяла"}
{"url": "http://www.focus-news.net/news/2019/07/24/2683420/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният на пункта. Движението се осъществява безпроблемно, няма образували се колони от автомобили. \r\nДеница ДИМИТРОВА", "date": "2019.07.24", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/07/24/2683423/kyustendil-zapochva-izrabotvaneto-na-pomoshten-plan-i-plan-na-novoobrazuvani-imoti-za-21-naseleni-mesta-v-oblastta.html", "text": "Започва изработването на помощен план и план на новообразувани имоти за 21 населени места в областта. Това съобщи за  Радио „Фокус” – Кюстендил  Десислава Айдарова, пресаташе на Областна администрация – Кюстендил. По думите ѝ става въпрос за земите, предоставени за ползване на граждани в територии по параграф 4 от предходните заключителни разпоредби на Закона за собствеността и ползването на земеделските земи. Изработването на плановете се отнася за землищата на селата Берсин, Горно Уйно, Гърляно, Гюешево, Дворище, Долно Уйно, Каменичка Скакавица, Полска Скакавица, Радловци, Скриняно, Лелинци, Драговищица, Блатино, Крайници, Крайни дол, Грамаде и Джерман, Бараково, Мурсалево, Бураново и Драгодан. Собствениците и ползвателите на имоти са длъжни да посочат на фирмата изпълнител границите на същите, да осигурят достъп за геодезически измервания, както и за поставяне на геодезични знаци; да предоставят документи за собственост или ползване, както и данни за собствениците или ползвателите. Анкетирането на собствениците и ползвателите започва по графици от 29 юли, които ще бъдат оповестени в кметството на съответното землище. \r\nВенцеслав ИЛЧЕВ", "date": "2019.07.24", "title": "Кюстендил: Започва изработването на помощен план и план на новообразувани имоти за 21 населени места в областта"}
{"url": "http://www.focus-news.net/news/2019/07/24/2683413/kristian-vigenin-bsp-kontsesioniraneto-na-partiite-otiva-tvarde-dalech.html", "text": "Концесионирането на партиите отива твърде далеч. Това заяви в пленарна зала депутатът от ПГ на „БСП за България“ и зам.-председател на Народното събрание Кристиан Вигенин, съобщиха от пресцентъра на  БСП . По думите му гласуването на ветото е вододел за българската демокрация- в каква посока ще тръгне българската демокрация и политическият процес в България. Той заяви, че промените в бюджета са показали порочния законодателен процес, който се прилага системно в Народното събрание – ненужно бързане; през преходни и заключителни разпоредби да се правят съществени изменения в други закони без дискусия, без оценка на въздействието върху държавата и обществото от тези промени. „Прави се законодателство на инат, без никакъв диалог между партиите, без търсене на консенсус по такива ключови въпроси, които пряко засягат всяка една от партиите в НС и цялото общество“, коментира той.  Социалистът попита и защо чак сега някой се е сетил за проведения референдум за субсидиите. „Не помня обаче и референдумът да се е произнасял по начина на финансиране на партиите, освен за субсидията от 1 лев“, каза той. Вигенин подчерта, че се нарушават всички международни стандарти по отношение на законодателството, което засяга изборния процес – с промените в Закона за държавния бюджет се изменят Изборният кодекс и Законът за политическите партии. „Има изискване такива промени да не бъдат правени по-малко от 6 месеца преди избори“, наблегна той. Депутатът подчерта, че  промените, направени преди евроизборите и промените, които се правят сега, са в една посока – да се създаде по-благоприятна среда за управляващата партия.  Това по думите му е достатъчно сериозен повод да се сезират и международните институции, както е направила левицата. Кристиан Вигенин заяви, че с тези промени се узаконява корупцията, рекетът и лобизмът в управлението както на държавата, така и на общините. „ГЕРБ провежда политика за оттегляне на държавата от редица сфери на обществения живот, за да се създаде все повече място за частния бизнес. Ние сме против тази политика и макар те да са дясна партия и да искат да водят държавата в тази посока, концесионирането на партиите отива твърде далеч. То е пряка заплаха за националната ни сигурност“, заяви той. Според него популизмът може да носи краткотрайни дивиденти, но когато се упражнява от управляваща партия, това е загуба за обществото и държавата. „Даже не ви донесе и краткосрочни дивиденти, както се видя от социологическите проучвания – нито правителството стана по- популярно, нито премиерът“, обърна се той към управляващите.   \r\n„Президентът е прав, че се подменя политическата система в България. Това е така, защото конституционната роля на политическите партии повелява те да не служат на чужди интереси, а на интересите на народа, което вие променихте”. Това заяви  зам.-председателят на ПГ на „БСП за България” Крум Зарков  от парламентарната трибуна. Той коментира, че  търговските дружества и едноличните търговци служат на един интерес – печалба. „Когато ви дадат пари, вие ще служите на тях, а не на народа”, обърна се той към мнозинството. Зарков добави, че във ветото пише още, че се създава опасност да бъде преодоляна конституционната забрана- нито една политическа партия да не се утвърждава като държавна, да не се сливат партия и държава. „В последните седмици вие правите точно това и то последователно. В своето вето президентът е ясен и точен, а вие искате да прикриете от българските граждани факта, че продавате политическата ни система”, посочи Крум Зарков. \r\n„Не се въведоха ограничения и изисквания за финансиране на партиите от юридически лица, а това е нужно. Трябваше да се регламентира как точно ще се прави това финансиране и тогава да се направят изменения в няколко закона”, заяви  народният представител от ПГ на „БСП за България” Надя Клисурска . Тя заяви, че тази непоследователност на управляващите- да променят важни закони през няколко месеца води до срив в политическата система и заплаха за сигурността на държавата. „Какво ще правим с онези фирми, които изпълняват обществени поръчки, те ще даряват ли средства на партиите? Какво ще правим, когато една салафитска организация, която е юридическо лице, реши да финансира политическа партия? Вслушайте се във ветото на президента и не сривайте политическата система”, призова Надя Клисурска.", "date": "2019.07.24", "title": "Кристиан Вигенин, БСП: Концесионирането на партиите отива твърде далеч"}
{"url": "http://www.focus-news.net/news/2019/07/24/2683422/burgas-obshtinata-premahna-20-nezakonni-postroyki-v-kv-pobeda.html", "text": "По силата на десет кметски заповеди за премахване днес събарят общо 20 сгради в бургаския квартал „Победа\" - солидни тухлени къщи и различни други пристройки към тях. Това съобщиха от пресцентъра на  Община Бургас . Те са изградени върху терени, които са предвидени за улична инфраструктура. Така Общината продължава поетапно да освобождава улица „Тамара\" от незаконни сгради, за да може при нужда дотам да стигне линейка, пожарна, тежка или дезинфекционна техника. \r\n„Собствениците\" и обитателите на тези сгради са предупредени още миналата година, че предстои тяхното премахване. Община Бургас е длъжна да спазва законовите процедури, които отнемат време, а отгоре на всичко част от заповедите бяха абсолютно неоснователно обжалвани в съда. Куриозен факт е, че някои от „собствениците\", знаейки, че къщите ще бъдат премахнати, са ги давали под наем през последните месеци. \r\n„Благодаря на бургаската полиция и на EVN, които със своята компетентна помощ направиха така, че днес за пореден път ние да можем спокойно да си свършим работата\", каза кметът Димитър Николов. \r\nПрез последните години Община Бургас е премахнала близо 400 незаконни постройки в кварталите „Победа\" и „Горно Езерово\", както и в ромската махала на к-с „Меден рудник\". И в момента има издадени заповеди за следващи такива акции, но не са изтекли законоустановените срокове за обжалване и доброволно изпълнение.", "date": "2019.07.24", "title": "Бургас: Общината премахна 20 незаконни постройки в кв. „Победа“"}
{"url": "http://www.focus-news.net/news/2019/07/24/2683426/sport-levski-s-mohamed-sreshtu-aek-larnaka.html", "text": "Левски привлече 25-годишния ганаец Насиру Мохамед от Хекен. За правата му столичани ще платят на шведския клуб около 300 хиляди евро. Крилото премина успешно медицинските прегледи, след което подписа с тима от \"Герена\" за три сезона и стана седмото лятно попълнение на столичани. Левски вече направи постъпки пред УЕФА да картотекира Мохамед за двубоите срещу АЕК Ларнака от втория квалификационен кръг на Лига Европа. Днес той дори ще пътува с новите си съотборници за Кипър. В четвъртък от 18:30 часа сините гостуват за първия мач в Ларнака.", "date": "2019.07.24", "title": "Спорт: Левски с Мохамед срещу АЕК Ларнака"}
{"url": "http://www.focus-news.net/news/2019/07/24/2683424/burgas-dokumentalniyat-film-more-na-vyatara-shte-bade-predstaven-premierno-v-grada-na-2-avgust.html", "text": "Близо година след осъществяването на първото по рода си скоростно прекосяване с уиндсърф на цялото ни Черноморие – общо 300 км по вода от най-северната до най-южната му точка, предизвикателството Wind2Win излиза на голям екран. Документалният филм „Море на вятъра“ ще бъде представен премиерно на 2 август 2019 г. на четвъртото издание на престижния форум Burgas International Film Fest на лятна сцена „Охлюва“, Културен център \"Морско казино\" от 21.30 часа. Това съобщиха от пресцентъра на  Община Бургас . След прожекцията ще се проведе и дискусия по темата за опазването на Черно море. Входът за събитието е свободен. Лентата с обща продължителност 30 мин. проследява стъпка по стъпка рекордното постижение на уиндсърф атлетите Илияна Стоилова и Йоан Колев Wind2Win Challenge и поставя фокус върху социалната значимост на инициативата, с която двамата привлякоха вниманието на обществеността към важния проблем със замърсяването на Черно море с пластмаса. \r\n„Море на вятъра“ е филм за силата на духа и волята, които те държат изправен дори да виждаш, че всичко отива на вятъра. Това е филм за предизвикателството да се откажем от всекидневните удобства на пластмасата с цел да опазим единствения дом, който познаваме“, разказват Илияна и Йоан. Кино проектът е създаден по идея на сърф училище „Акаша“ и е продуциран от Remove Remove Productions и Beardfrost Productions. В „Море на вятъра“ освен двамата уиндсърф атлети от „Акаша“, ще видим и останалите членове на екипа – морските биолози Димитър Беров, Велизара Стоилова и капитана на експедицията Явор Колев. Тримата следваха неотлъчно сърфистите със специален плавателен съд, от който извършиха мониторинг на плаващите морски отпадъци и изследваха състоянието на крайбрежните морски води, за да допълнят липсваща ценна информация. Заедно с тези усилия за информиране на широката общественост за измеренията на проблема, сърф училище „Акаша“ инициира и серия от почиствания на родни плажове като първата за тази година акция с участието на 54 доброволци бе на плаж „Устието на Ропотамо“, където бяха събрани над 980 кг отпадъци.", "date": "2019.07.24", "title": "Бургас: Документалният филм „Море на вятъра“ ще бъде представен премиерно в града на 2 август"}
{"url": "http://www.focus-news.net/news/2019/07/24/2683427/varna-nepalnoletno-momche-e-s-opasnost-za-zhivota-sled-kato-mu-e-nanesen-poboy-v-provadiya.html", "text": "Непълнолетно момче е настанено в болница с опасност за живота след нанесен побой от 38-годишен мъж в Провадия. Това съобщиха от  ОДМВР - Варна . На 23 юли около 22.00 часа е получен сигнал за нанесен побой над непълнолетно момче в междублоково пространство в Провадия. Същото е настанено за лечение с опасност за живота в реанимацията на МБАЛ „Св. Анна“. След незабавни действия по разследване на случая и оперативно-издирвателни дейности е установено, че извършител на деянието е 38-годишен мъж с инициали Д.Д. от Провадия, известен на МВР и осъждан. По случая има образувано досъдебно производство, материалите са докладвани на прокурор от Районна прокуратура – Провадия.", "date": "2019.07.24", "title": "Варна: Непълнолетно момче е с опасност за живота, след като му е нанесен побой в Провадия"}
{"url": "http://www.focus-news.net/news/2019/07/24/2683428/natali-petrova-lyatnata-filmomaniya-v-bansko-zapochva-s-frenskiya-film-v-svetlinata-na-zvezdite.html", "text": "Лятната филмомания в Банско започва с френския филм „В светлината на звездите“. Това каза за  Радио „Фокус“ - Пирин  Натали Петрова, организатор на инициативата. Тя посочи, че филмът е за един световен фотограф Пол Зиска, с който зрителите ще се пренесат в Гренландия и в канадските скалисти планини. Петрова добави, че от Канада пътуването продължава в Бразилия с две бразилски катерачки, които се опитват да съчетаят семейството и работата си с катеренето във филма „Жените са като планините“. По думите ѝ следва отново френски филм, с който ще се стигне до Арктика, за да видят зрителите какво се случва с една полярна платноходка, благодарение на прожекцията на „Капитан на утопия“. „Вторият филмов ден стартира с австралийския филм „Проектът Лоракс“. След това се пренасяме отново в Антарктика с филма „Ничия земя – експедиция Антарктика“ с един от най-екстремните скиори, който беше наш гост. Следващият филм е с най-актуалната в момента българска планинска бегачка – Антония Григорова. Филмът е „Живот на мечтите“, като чрез него ще проследим нейните мечти и къде е техният край. След това отново се връщаме в Южноатлантическия океан с бразилския филм „Морската планина“, каза още Натали Петрова. \r\nНатали СТЕФАНОВА", "date": "2019.07.24", "title": "Натали Петрова: Лятната филмомания в Банско започва с френския филм „В светлината на звездите“"}
{"url": "http://www.focus-news.net/news/2019/07/24/2683432/kardzhali-proektat-perperikon-hram-na-bogovete-i-dom-na-tsivilizatsiite-shte-bade-predstaven-v-biznesinkubatora-na-25-yuli.html", "text": "Проектът „Перперикон - храм на боговете и дом на цивилизациите” ще бъде представен на 25 юли от 17.00 часа в голямата зала на Бизнесинкубатора в Кърджали. Това съобщи за  Радио „Фокус”  Александра Римпопова от отдел „Стратегическо планиране и управление на проекти” в Община Кърджали. „Фонд за устойчиви градове” финансира по процедура „Развитие на туристически атракции”, Приоритетна ос 6 „Регионален туризъм\" на ОП „Региони в растеж” 2014  - 2020 г. проекти от такъв характер и мащаб. Проектът се нуждае от  дългосрочно банково финансиране, защото е насочен към посетителите на Археологическия комплекс „Перперикон” – български и чуждестранни туристи, ученици и студенти,  пенсионери и граждани от други социални групи; специалисти в областта на културното наследство от България и ЕС – историци, археолози, изследователи, архитекти с интерес към историята и представители на институции, отговарящи за опазването на културното наследство и  жителите на община Кърджали. Сумата, която ще е необходима за осъществяване на проектните намерения, е около 10 млн. лева, Общината разчита на безвъзмездната финансова помощ от над 8 млн. лева. Това е схема на финансиране подходяща за проекти, които нямат потенциал да генерират достатъчно приходи, за да се финансират изцяло самостоятелно и се нуждаят от безвъзмездно финансиране, за да са жизнеспособни. Общественото обсъждане ще даде насоки относно нагласите и на жителите на общината за реализиране на такъв вид проект, който е от значение не само за региона, но и за съхраняване и презентация на културно-историческото наследство в страната за българските граждани и чуждестранните посетители.  \r\nДарина ДЕЕНИЧИНА", "date": "2019.07.24", "title": "Кърджали: Проектът „Перперикон - храм на боговете и дом на цивилизациите\" ще бъде представен в Бизнесинкубатора на 25 юли"}
{"url": "http://www.focus-news.net/news/2019/07/24/2683429/nikolina-chakardakova-i-vivo-montana-shte-sa-chast-ot-traditsionniya-sabor-na-bsp-na-vrah-buzludzha.html", "text": "По време на традиционния събор на левицата на Историческата поляна под връх Бузлуджа на 27 юли 2019 г., участие в тържествената програма ще вземат Николина Чакърдъкова и Неврокопски танцов ансамбъл, както и духовият оркестър \"Виво Монтана\", град Монтана. Това съобщиха от пресцентъра на  БСП . Тази година честванията на поляната ще се проведат под лозунга \"Бузлуджа 2019 - Единни за България\".", "date": "2019.07.24", "title": "Николина Чакърдъкова и Виво Монтана ще са част от традиционния събор на БСП на връх Бузлуджа"}
{"url": "http://www.focus-news.net/news/2019/07/24/2683435/stara-zagora-predstavyat-posledniyat-chovek-po-dzhordzh-oruel.html", "text": "Най-новият спектакъл на Държавен куклен театър Стара Загора е „Последният човек“  по романа на Джордж Оруел „1984“. Това обяви пред журналисти директорът на театъра Дарин Петков, съобщиха от  пресцентъра на Община Стара Загора . „Това е отдавнашна наша мечта, дойде времето да направим театрален еквивалент“, допълни Петков. По думите му време е да се каже какво ни вълнува, какво мислим за този роман, който е вечен. \r\n„Първото заглавие, което Оруел обмисля е „Последният човек в Европа“, затова се спряхме на това заглавие“, поясни Веселка Кунчева, режисьор на спектакъла. Според нея, чрез текста на Оруел искаме да предвидим какво ще се случи с нас в бъдещето в този свят, в който има изместване на ценностната система, на морала и т. н . Започва се със затворен свят, в който свободата не съществува.  Сценографското решение е човешка глава затворена в една кутия, има и средновековни уреди за мъчение. Идеята е, че съвременния човек не осъзнава оковите, в които е вкаран. \r\nЗа този спектакъл старозагорският театрален екип се готви от м. г. На 15 август 2018 г. на сцената на театъра стартира втори етап на десетото издание на Международната творческа лаборатория – ателие, която е фокусирана върху романа на Оруел „1984“. Темата, която изследва творческият екип е човекът в нашето съвремие, как се чувства той, какво се случва с него, какви процеси протичат и може ли да оцелее.   \r\nСценографията на „Последният човек“ е дело на Мариета Голомехова, музиката на Христо Намлиев и Милица Гладнишка, а хореографията на  Мария Димитрова. Милица Гладнишка се изявява и в ролята на гласа на Големия брат в пиесата. \r\nЗа премиера на 31 юли от 19.30 часа всички билети вече са продадени. Следващите представления са на 18 и 19 септември отново от 19.30 часа.", "date": "2019.07.24", "title": "Стара Загора: Представят „Последният човек“ по Джордж Оруел"}
{"url": "http://www.focus-news.net/news/2019/07/24/2683431/varna-dvama-peshehodtsi-sa-postradali-pri-patni-intsidenti-v-grada.html", "text": "Двама пешеходци са пострадали при инциденти с неустановени водачи на автомобили. Това съобщиха от  ОДМВР - Варна . Единия от инцидентите е станал около 19.50 часа на 23 юли на кръстовището на ул. „Оборище“ и бул. „Сливница“. Водачът на неустановено към момента МПС по време на движение при разминаване прегазва лявото ходило на непълнолетно момче, движещо се по пътното платно. Вследствие на инцидента момчето е получило фрактури на метакарпални костици, прегледано е и освободено за домашно лечение без опасност за живота. По случая има образувано досъдебно производство. \r\nОколо 20.30 часа в същия ден възниква друг инцидент на кръстовището на ул. „Д-р Анастасия Железкова“ и бул. „8-ми Приморски полк“. Водачът на неустановено към момента МПС по време на движение при завой надясно блъска пешеходка, пресичаща пътното платно на пешеходна пътека. Вследствие на инцидента 19-годишната жена е получила контузия на коляно, прегледана е и освободена за домашно лечение без опасност за живота.", "date": "2019.07.24", "title": "Варна: Двама пешеходци са пострадали при пътни инциденти в града"}
{"url": "http://www.focus-news.net/news/2019/07/24/2683434/veliko-tarnovo-nyama-seriozno-pokachvane-na-rekite-v-oblastta-prez-poslednoto-denonoshtie.html", "text": "Няма сериозно покачване на реките в областта през последните 24 часа. Валежите не са създали предпоставки за преливане на водни басейни и не са довели до критични стойности на нивата. Това съобщиха за  Радио „Фокус“ – Велико Търново  от Хидрометеорологичната обсерватория при Националния институт по метеорология и хидрология. Най-голямо повишение е регистрирано в река Янтра при великотърновския квартал „Чолаковци“. Нивото ѝ е 139 см, което е с 15 см повече от вчера. Река Джулюница при едноименното село е 111 см, като спрямо 23-ти няма промяна. Голяма река при Стражица е 86 см, а повишението е с 6 см. С толкова по-пълноводна е и Янтра при село Каранци, където тази сутрин е отчетен воден стоеж от 103 см. \r\nПрогнозите сочат, че днес се очакват по-значителни повишения на река Янтра, както и в района на яз. Александър Стамболийски. \r\nОт Областна администрация – Велико Търново увериха, че всички потенциално опасни водни басейни са под наблюдение. Отговорните служби имат готовност да реагират при евентуални критични ситуации. \r\nЛуиза ТРАНЧЕВА", "date": "2019.07.24", "title": "Велико Търново: Няма сериозно покачване на реките в областта през последното денонощие"}
{"url": "http://www.focus-news.net/news/2019/07/24/2683421/d-r-lyubomir-kulinski-babh-bitovite-otpadatsi-sa-mnogo-vazhen-faktor-za-razprostranenieto-na-afrikanska-chuma.html", "text": "Друг важен фактор за разпространението на заболяването са кухненски или битови отпадъци. Това заяви Д-р Любомир Кулински, директор на Дирекция „Контрол на храните“ в БАБХ, предаде репортер на  Агенция „Фокус“ . „Това са отпадъците от заведенията за обществено хранене, това са отпадъците, които всички ние като потребители изхвърляме по магистрали, паркинги, бензиностанции“, добави още д-р Кулински. „Това е доста опасно, защото бездомни и диви животни често пъти имат достъп особено през нощта имат достъп до такива места и те са един от факторите за разпространението по дивите свине, а от там и по популацията, без значение дали са „заден двор“ или както вече виждаме и промишлени свинеферми“, обясни директорът на Дирекция „Контрол на храните“. „Стартирали сме от тази сутрин проверка на всички кланици и стъпка по стъпка, ден по ден назад ще вървим да проследим къде е отишло месото и какво е произведено от него“, завърши д-р Кулински. \r\nВиолета СИМЕОНОВА", "date": "2019.07.24", "title": "Д-р Любомир Кулински, БАБХ: Битовите отпадъци са много важен фактор за разпространението на африканска чума"}
{"url": "http://www.focus-news.net/news/2019/07/24/2683433/blagoevgrad-za-udobstvo-na-zhitelite-v-kvartal-osvobozhdenie-sa-razkriti-novi-spirki-po-ulitsite-vardar-i-vetren.html", "text": "Промяна на маршрута на линия №7 от градския транспорт ще бъде направена в Благоевград. Тя влиза в сила от 25 юли. Това съобщиха от пресцентъра на  Община Благоевград . Две нови спирки ще бъдат обособени на улица Вардар. Едната от тях ще бъде при новите социални жилища, а другата - между улиците „Вардар“ и „Шар Планина“. Нова спирка на градския транспорт ще има и при улица „Ветрен“ №8. Спирката на улица „Дойран“ ще бъде изместена с около 50 метра, като автобусите вече ще спират преди, а не след новоизградения светофар. Оптимизацията на линията се прави с цел удобство на жителите на квартал „Освобождение“. Разписанията на автобусите ще бъдат закачени на видно място при самите спирки.  \r\nПромените влизат в сила само няколко дни след откриването на шест нови улици в IV микрорайон.  \r\nПрез април тази година, чрез въвеждане на нови линия на градския транспорт, беше решен дългогодишен проблем за жителите на квартала. До този момент те нямаха възможност да ползват автобуси, които спират близо до домовете им.  \r\nБлагодарение на последователната политика на кмета д-р Атанас Камбитов, по същото време, превозните средства от градския транспорт бяха сменени с модерни, отговарящи на изискванията за норма Евро 5.", "date": "2019.07.24", "title": "Благоевград: За удобство на жителите в квартал „Освобождение“ са разкрити нови спирки по улиците „Вардар“ и „Ветрен“"}
{"url": "http://www.focus-news.net/news/2019/07/24/2683438/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.24", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/24/2683425/milorad-dodik-ostavkata-na-kosovskiya-premier-e-poredna-hitrost.html", "text": "Сръбският член на Тристранното председателство на Босна и Херцеговина Милорад Додик определи като „поредна хитрост“ решението на премиера на Косово Рамуш Харадинай да подаде оставка заради призоваването му в Специализирания съд в Хага, предава руската информационна агенция  Regnum . \r\nВ интервю за сръбската обществена телевизия и радио Додик заяви, че оставката на Харадинай е подозрителна за него. Съгласно думите му, тя напомня за спекулациите в Босна и Херцеговина под ръководството на международната общност и които имат за цел да окажат допълнителен натиск върху Сърбия. \r\nМилорад Додик отбеляза, че вече е обсъдил оставката на Харадинай със сръбския президент Александър Вучич. „Казах, че това е подобно на типа спекулации, които най-често се използват от международната общност и мюсюлманите и хърватите в Босна и Херцеговина. Очевидно е, че Харадинай, който никога не е бил осъждан за военните си престъпления, започва да чисти своята биография, за да се върне към политическата си кариера в Косово“, изрази увереност Додик. \r\nТой посочи, че в тази ситуация човек не трябва да бъде наивен. „Убеден съм, че това не е направено без чужда намеса. Може би Харадинай е проект и някой отговаря за него“, добави сръбският политик. \r\nРамуш Харадинай е известен със своята твърда позиция към Сърбия. По-специално, като министър-председател на Косово, той многократно е заявявал, че се противопоставя на премахването на 100-процентовите мита върху стоки от Сърбия и Босна и Херцеговина, и провежда политика, насочена към укрепване на армията на Косово в притивовес на Белград. \r\n \r\n Тереза Герова", "date": "2019.07.24", "title": "Милорад Додик: Оставката на косовския премиер е поредна хитрост"}
{"url": "http://www.focus-news.net/news/2019/07/24/2683440/nfsb-otnovo-vnasya-zakonoproekta-za-zabrana-na-pushene-na-nargileta-na-zakrito.html", "text": "Валери Симеонов и народните представители от НФСБ внасят отново в Народното събрание промени в Закона за здравето, които предвиждат забрана за пушене на наргилета на закрито. Това съобщиха от пресцентъра на  НФСБ . \r\nЗаконопроектът получи пълна подкрепа на първо гласуване. На второ обаче, след оттегляне от страна на ГЕРБ, бяха приети само част от промените. Парламентът забрани на непълнолетните да употребяват наргилета и да купуват тютюневи изделия за тях, но без ясни и логични мотиви не прие въвеждането на забраната за пушене на наргиле на закрито.  \r\nСега народните представители от НФСБ отново настояват за забрана на пушенето на наргиле в закрити обществени места с мотивите, че то нанася сериозни вреди на човешкия организъм. Потребителят на водна лула (наргиле) вдишва токсични вещества, които се срещат и в стандартните цигари, но при наргилето въглените, чрез които се разпалва сместа, засилват вредите за здравето, увреждайки редица системи на човешкия организъм. \r\nВ заключителната разпоредба на законопроекта се предвижда законът да влезе в сила три дни сред постановяване на положително решение от Европейската комисия по процедура по нотификация, предприета от министъра на икономиката, съвместно с министъра на здравеопазването според съответните европейски директиви.", "date": "2019.07.24", "title": "НФСБ отново внася законопроекта за забрана на пушене на наргилета на закрито"}
{"url": "http://www.focus-news.net/news/2019/07/24/2683436/pencho-milkov-bsp-tarsim-politicheska-otgovornost-za-razrastvaneto-na-chumata-po-svinete.html", "text": "Търсим политическа отговорност за разрастването на чумата по свинете. Това каза народният представител от ПГ на \"БСП за България\" Пенчо Милков по време на брифиниг в Народното събрание, предаде репортер на  Агенция \"Фокус\" . Пенчо Милков посочи, че на първо място визира министъра на земеделието, началника на БАБХ, председателя на Централния епизоотичен съвет. \"От името на парламентарната група ще направим изявление по повод разпространяването на африканската чума по свинете. Пред вас са народни представители от засегнатите области и от земеделската комисия. Ситуацията е тежка, три области вече официално обявиха извънредно положение. От БАБХ дават данни за три засегнати свинекомплекса. Ситуацията се разраства за вас, за хората, за гражданите с часове. Всъщност тя изобщо не е изненада, защото повече от две години нашата парламентарна група, включая и себе си, алармирахме с парламентарен контрол, въпроси, питания и обсъждания в Земеделска комисия\", каза той и уточни, че заболяването години наред и било в Румъния. Той отчете, че националният епизоотичен съвет не е заседавал почти година. \"Екарисажите са затворени\", каза той и посочи, че се задава въпроса как ще бъде унищожен това, което вече е биологичен материал. \"За нас и за колегите ни, събирайки се днес за пореден път да обсъждаме въпроса, става дума за немарливост и за некомпетентност. Затова търсим политическа отговорност от хората, които носят отговорността за навлизането с такива темпове и за разрастването на заболяването. Съществуват много опасности, които ще се развият. На първо място това е загробването на животните. Това са тонове заразено месо\", обясни Милков. Според него отговорните лица не са свършили своята работа и не са действали адекватно, нито са обяснявали ситуацията на хората.  \r\nДеница КИТАНОВА", "date": "2019.07.24", "title": "Пенчо Милков, БСП: Търсим политическа отговорност за разрастването на чумата по свинете"}
{"url": "http://www.focus-news.net/news/2019/07/24/2683443/obshtina-dupnitsa-shte-posreshtne-shestvieto-za-550-godini-ot-prenasyane-na-moshtite-na-sveti-ivan-rilski-v-rilskiya-manastir.html", "text": "Община Дупница ще посрещне шествието по повод 550 години от пренасяне на мощите на свети Иван Рилски в Рилския манастир. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му стотици хора се включват в различните етапи от шествието, което изцяло повтаря маршрута, по който са пренесени мощите на светеца от Търново в Рилската света обител. От Община Дупница се включват в организацията по посрещане на шествието като ще осигурят и безплатен транспорт за всички желаещи да извървят пътя в отсечката от село Дрен през селата Тополница и Яхиново до парк „Рила”, където ще бъде лагерът. Нощуването ще бъде на поляната в парка. Този преход ще започне рано сутринта на 28 юли, а литургията в парк „Рила” ще бъде същия ден от 17.00 часа.  \r\nНа следващия ден шествието ще се отправи по „Бели пат” към метоха „Орлица”, където е последната спирка преди Рилския манастир. „Транспорт до началните точки за тръгване сме подсигурили, както и за крайните, за тези, които няма да нощуват. Има някои организационни неща да уредим за пристигането. Надявам се, че няма да са малко желаещите, които ще се включат в отделните последни маршрути, но за целта трябва да заявят интерес“, каза Христо Апостолов. \r\nВенцеслав ИЛЧЕВ", "date": "2019.07.24", "title": "Община Дупница ще посрещне шествието за 550 години от пренасяне на мощите на свети Иван Рилски в Рилския манастир"}
{"url": "http://www.focus-news.net/news/2019/07/24/2683430/protothema-gartsiya-turtsiya-otgovori-na-sanktsiite-na-es-s-prekratyavane-na-sporazumenieto-za-readmisiya-na-migrantite.html", "text": "Турция отговори на санкциите на Европейския съюз с прекратяване на споразумението за реадмисия на мигрантите. Съответното обяви министърът на външните работи на страната Мевлют Чавушоглу в интервю за TGRT, цитирано от електронното издание на гръцкия вестник  Protothema . \r\nПървият дипломат на Анкара подчерта, че „споразумението за реадмисия и отмяната на визите ще влязат в сила едновременно. Прекратихме споразумението за реадмисия“. \r\nТова е първата реакция на Турция в отговор на санкциите, наложени от ЕС поради действията на Турция в Изключителната икономическа зона (ИИЗ) на Кипър. \r\nСъс споразумението Турция се съгласи да приема мигранти от европейски страни, включително Гърция, и да ги връща в родните им страни. Чавушоглу многократно е заявявал, че санкциите на ЕС са неприемливи и нямат стойност за Турция. \r\nОт Брюксел обаче отбелязват, че въпреки изявленията на турския външен министър и други представители на страната, на практика политиката на Анкара по отношение на договора не се е променила. \r\n„Видяхме коментарите на турския външен министър. Не виждаме промяна в политиката. Двете страни остават ангажирани с изпълнението на декларацията между ЕС и Турция, заяви  говорителят на ЕК Наташа Берто. \r\n„Прилагането на споразумението за реадмисия между ЕС и Турция във всички негови разпоредби все още е една от предпоставките за отмяна на визовия режим. Комисията продължава да подкрепя и насърчава усилията на Турция да разреши възможно най-скоро всички нерешени въпроси относно премахването на визите”, добави Берто. \r\n \r\n Тереза Герова", "date": "2019.07.24", "title": "Protothema (Гърция): Турция отговори на санкциите на ЕС с прекратяване на споразумението за реадмисия на мигрантите"}
{"url": "http://www.focus-news.net/news/2019/07/24/2683444/pregled-na-mezhdunarodnite-novini-do-13-chasa-agentsiya-fokus.html", "text": "Министърът на външните работи на Великобритания Джереми Хънт е отказал предложението на лидера на управляващата партия Борис Джонсън да поеме ръководството на Министерството на отбраната, съобщава телевизионният канал  Sky News . \r\nПо данни на медията бъдещето на Хънт в кабинета на Джонсън, който официално встъпва в длъжност днес, става проблематично. Уточнява се, че той е възприел предложението на премиера като понижение. \r\nДжонсън влиза в Даунинг стрийт на мястото на Тереза Мей, която оглави кабинета в Лондон на 13 юли 2016 г. Бившият външен министър на Великобритания (2016-2018) и бивш кмет на Лондон (2008-2016) спечели убедителна победа в изборите за нов лидер на управляващата Консервативна партия, оставяйки зад себе си единствения си противник, сегашния министър на външното министерство Джереми Хънт. \r\n \r\n*** \r\n  Специализираният съд за военни престъпления, извършен от членове на Армията за освобождение на Косово (АОК), започна изслушването на косовския премиер Рамуш Харадинай, който бе привлечен от трибунала като заподозрян, предава македонската електронна медия  A1 On . \r\nПо-рано съдът изслуша бившия говорител на АОК Якуп Красничи. \r\nХарадинай и Красничи заминаха за Хага във вторник. Преди отпътуването си, Харадинай увери, че заминава за холандския град с вдигната глава и че отново ще докаже чистотата на борбата на АОК. Няма информация дали Красничи е призован като обвиняем или като свидетел. \r\n \r\n*** \r\nСъответното обяви министърът на външните работи на страната Мевлют Чавушоглу в интервю за TGRT, цитирано от електронното издание на гръцкия вестник  Protothema . \r\nПървият дипломат на Анкара подчерта, че „споразумението за реадмисия и отмяната на визите ще влязат в сила едновременно. Прекратихме споразумението за реадмисия“. \r\nТова е първата реакция на Турция в отговор на санкциите, наложени от ЕС поради действията на Турция в Изключителната икономическа зона (ИИЗ) на Кипър. \r\nСъс споразумението Турция се съгласи да приема мигранти от европейски страни, включително Гърция, и да ги връща в родните им страни. Чавушоглу многократно е заявявал, че санкциите на ЕС са неприемливи и нямат стойност за Турция. \r\nОт Брюксел обаче отбелязват, че въпреки изявленията на турския външен министър и други представители на страната, на практика политиката на Анкара по отношение на договора не се е променила. \r\n„Видяхме коментарите на турския външен министър. Не виждаме промяна в политиката. Двете страни остават ангажирани с изпълнението на декларацията между ЕС и Турция, заяви  говорителят на ЕК Наташа Берто. \r\n„Прилагането на споразумението за реадмисия между ЕС и Турция във всички негови разпоредби все още е една от предпоставките за отмяна на визовия режим. Комисията продължава да подкрепя и насърчава усилията на Турция да разреши възможно най-скоро всички нерешени въпроси относно премахването на визите”, добави Берто. \r\n \r\n*** \r\n  В Сърбия може да се появи още един руски хуманитарен център, предава   РИА „Нов ден“  по повод подкрепата на Сръбската радикална партия за разширяването на хуманитарното сътрудничество между Белград и Москва. Съответното стана ясно след заседание на сръбския парламент, на което депутатите обсъдиха актуални политически и социални въпроси. \r\nПо-специално, вицепредседателят на Сръбската радикална партия (СРП) Александър Шешел заяви, че е необходим дипломатически статут на персонала на хуманитарния център в Ниш, което предполага редица привилегии, едно от които е освобождаване от данъци. „Виждаме, че това се превърна в политически въпрос, изискваме от министър-председателя Ана Бърнабич да обясни какъв е проблемът\", цитира изданието думите на Шешел. \r\nТой допълни, че членовете на СРП са събрали 30 000 подписа за откриването на подобен център във Войводина. Местните власти обаче все още не са поставили въпроса в дневния ред, коментира Шешел. \r\n \r\n*** \r\n  Министър-председателят на Румъния Вирока Дънчила ще се кандидатира за президентския пост, предава скопската телевизия  „Сител“ . \r\nИзборите в страната ще се проведат през ноември. Решението на социалдемократите е в опит да предотвратят преизбирането на Клаус Йоханис за втори мандат на висшия държавен пост.  \r\nКандидатурата на Дънчила трябва да бъде потвърдена на партийния конгрес, който ще се проведе на 3 август. По-рано румънският премиер заяви, че не иска да участва в президентската надпревара, но бе подложена на натиск от съпартийците си, особено след като пое лидерския пост в СП.  \r\nВъпреки че партията доминира в румънската политика през последните три десетилетия, тя не успява да влезе в Президентството в Букурещ от 2000 г. насам. Клаус Йоханис, който открито критикува правителството, вече обяви, че се надява на втори мандат на изборите на 10 ноември. \r\n \r\n*** \r\n  Лято, слънце, плаж, но не за дълго – голяма чат от депутатите от Бундестага ще трябва да прекъснат ваканцията си и да се върнат предсрочно в Берлин. Причината – полагането на клетва на новия министър на отбраната на ФРГ Анегрет Крамп-Каренбауер, отбелязват в редакцията на германския национален ежедневник  Die Frankfurter Allgemeine Zeitung . \r\nИзданието подчертава, че за събитието за повикани 709 депутати, които са били заставени да прекъснат почивката си заради церемонията в Бундестага, която се очаква да продължи около 90 минути. От редиците на Свободната демократическа партия (СвДП) и „Зелени“ изразиха съмнения в необходимостта от провеждането на специално заседание по повода. \r\nЛидерът на ХДС Анегрет Крамп-Каренбауер наследява поста от Урсула фон дер Лайен, която миналата седмица бе избрана за нов председател на Европейската комисия. Ден след това тя подаде оставка от поста в Берлин, за да се посвети изцяло на новата си длъжност. Избирането на Крамп-Каренбауер бе изненада за мнозина, тъй като само допреди десетина дни тя бе категорична, че няма да поема пост в кабинета на канцлера Ангела Меркел. \r\n \r\n*** \r\n  Министерството на отбраната на Турция публикува видеоклип в социалната мрежа „Туитър“, от който става ясно, че военни кораби охраняват плавателните съдове, извършващи сондажи в Източното Средиземноморие, съобщава електронното издание на гръцкия ежедневник  Kathimerini . \r\nВидеото е заснето от безпилотни летателни апарати, поясняват от редакцията. На тях се вижда движението на дрони тип TB-2, хеликоптери и самолети на турските пристанищни власти, както и подводници и корвети в морето. \r\n„Командването на Военноморските сили отговаря за сондажите на кораби в Източното Средиземноморие“, се подчертава в съобщението, което придружава видеото в „Туитър“. \r\n \r\n***", "date": "2019.07.24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/07/24/2683439/penka-maneva-babh-vavedeni-sa-vsichki-merki-saglasno-strategiyata-za-borba-s-afrikanskata-chuma-po-svinete-na-es.html", "text": "Веднага след възникване на първото огнище миналата година във Варненско бяха въведени всички мерки, които са съгласно стратегията за борба с африканската чума по свинете на Европейския съюз. Това заяви Пенка Манева, началник отдел \"Контрол на фуражите\" в Агенцията по безопасност на храните, предаде репортер на  Агенция „Фокус“ . „Въвежда се забрана за хранене на животните с прибрано зърно нова реколта, което не е престояло 60 дни, с оглед елиминирането на вируса на африканската чума. Забранява се изхранването на свине с прясно окосена трева, като се забранява употребата на слама, която не е престояла 90 дни“, добави Манева. „Искам да обърна внимание, че тези мерки не касаят само хората, които работят във фуражната верига, тези мерки касаят всички стопани, които отглеждат животни. Така че се отнасят за личните стопанства, за задния двор, в който се отглеждат и прасета“, обясни началникът на отдел „Контрол на фуражите“. „Съгласно закона за ветеринарномедицинска дейност отговорност на общините е да изготвят наредби за отглеждане на животни в личния двор. Всички ние по веригата имаме отговорност да апелираме към населението да спазва стриктно тези въведени изисквания, съгласно законодателството и съгласно заповед на БАБХ, така че да се ограничи възможността за пренасянето на вируса на африканска чума по свинете“, допълни Пенка Манева.  \r\nВиолета СИМЕОНОВА", "date": "2019.07.24", "title": "Пенка Манева, БАБХ: Въведени са всички мерки съгласно стратегията за борба с африканската чума по свинете на ЕС"}
{"url": "http://www.focus-news.net/news/2019/07/24/2683446/dobrich-preobladavat-tuhlenite-sgradi-s-gredored-v-zhilishtniya-fond-na-oblastta-koeto-e-malko-nad-56-ot-vsichki-zhilishtni-sgradi.html", "text": "Преобладават тухлените сгради с гредоред в жилищния фонд на областта, което е малко над 56% от всички жилищни сгради. Това показват обобщени статистически данни за 2018 година, представени от Илга Иванова, главен експерт в отдел „Статистически изследвания – Добрич“ към Териториално статистическо бюро - Североизток, предаде кореспондентът на  Радио „Фокус” – Варна . Жилищният фонд в област Добрич се състои от 60.5 хил. жилищни сгради. В градовете се намират 23.2 хил. жилищни сгради, а в селата - 37.3 хиляди. Жилищните сгради в областта представляват 2.9% от общия жилищен фонд в страната. Според разпределението на жилищните сгради по конструкция на второ място по численост са тухлените сгради с бетонна плоча - 13.6 хил. или 22.6% и сградите с „Друга“ конструкция - 10.4 хил. или 17.2%. Стоманобетонните жилищни сгради в областта са 3%, а панелните - 1%. В градовете 45.6% са тухлени с гредоред, а 37% от тухлените сгради са с бетонна плоча. Към края на миналата година в област Добрич преобладават едноетажните жилищни сгради - 48.8 хил. или 80.7% от всички сгради в областта. Сградите на два етажа са 9.2 хил. (15.2%), триетажните са 1.5 хил. (2.5%), а жилищните сгради на четири и повече етажа са 967. Към 31 декември 2018 г. жилищата в област Добрич са 102.2 хил. или с 318 жилища (0.3%) повече в сравнение с 2017 година. Преобладават жилищата с две и три стаи, с относителен дял от 68.4% от общия брой на жилищата. Относителният дял на жилищата с четири стаи е 16.8%, на едностайните жилища - 7.3%, на петстайните - 4.3%, а жилищата с шест и повече стаи са 3.2% от всички жилища в областта. Жилищата в градовете на област Добрич съставляват 60.5% от фонда, а в селата - 39.5%.  Средната жилищна площ на човек от населението в област Добрич е 33.8 кв. м при средна за страната - 31.4 кв. метра. Осигуреността с жилища на 1 000 души от населението в област Добрич е 588 при 566 средно за страната. В градовете на областта осигуреността с жилища е 514, а в селата - 752. По местоживеене (град-село) в големината на жилищата, изразена чрез броя на стаите, се наблюдават различия, които са най-значими по отношение на едностайните жилища. В градовете на областта техният относителен дял е 9.3%, а в селата - 4.3%. В селата относителният дял на многостайните жилища е по-голям - четиристайни - 18.6% (15.6 % в градовете); петстайни - 5.7% (3.4% в градовете), с шест и повече стаи - 3.3 % (3.1% в градовете). Преобладаващата част от жилищата са собственост на частни физически лица - 95.9 хил. или 93.9% от общия жилищен фонд на област Добрич. \r\nЖулиета НИКОЛОВА", "date": "2019.07.24", "title": "Добрич: Преобладават тухлените сгради с гредоред в жилищния фонд на областта, което е малко над 56% от всички жилищни сгради"}
{"url": "http://www.focus-news.net/news/2019/07/24/2683441/a1-on-makedoniya-v-haga-zapochna-izslushvaneto-na-ramush-haradinay.html", "text": "Специализираният съд за военни престъпления, извършен от членове на Армията за освобождение на Косово (АОК), започна изслушването на косовския премиер Рамуш Харадинай, който бе привлечен от трибунала като заподозрян, предава македонската електронна медия  A1 On . \r\nПо-рано съдът изслуша бившия говорител на АОК Якуп Красничи. \r\nХарадинай и Красничи заминаха за Хага във вторник. Преди отпътуването си, Харадинай увери, че заминава за холандския град с вдигната глава и че отново ще докаже чистотата на борбата на АОК. Няма информация дали Красничи е призован като обвиняем или като свидетел. \r\n \r\n Тереза Герова", "date": "2019.07.24", "title": "A1 On (Македония): В Хага започна изслушването на Рамуш Харадинай"}
{"url": "http://www.focus-news.net/news/2019/07/24/2683437/orf-prezidentat-na-iran-predlozhi-razmyana-na-tankerite-s-tsel-razreshavane-na-krizata.html", "text": "Държавният глава на Иран Хасан Роухани предложи размяна на танкерите с цел разрешаване на кризата, която възникна, след като Гибралтар задържа плавателен съд на Техеран, а по-късно близкоизточната страна отговори с конфискуване на британски кораб, предава  ORF , най-голямата обществена медия в Австрия.  \r\n„Не искаме напрежение и ако всички се придържат към правилата, включително в Гибралтар, тогава ще получат подходящ отговор от нас\", цитира медията думите на Роухани, изречени в рамките на заседание на кабинета. \r\nСъгласно думите на държавния глава, Иран не е нито упорит, нито иска конфликт в Персийския залив, но няма да се поддаде на натиск и заплахи. \r\n \r\n Тереза Герова", "date": "2019.07.24", "title": "ORF: Президентът на Иран предложи размяна на танкерите с цел разрешаване на кризата"}
{"url": "http://www.focus-news.net/news/2019/07/24/2683442/penka-maneva-babh-furazhnite-predpriyatiya-sa-podlozheni-na-zasilen-kontrol-zaradi-virusa-afrikanska-chuma-po-svinete.html", "text": "Всички фуражни предприятия, които произвеждат комбинирани фуражи и реализират същите на територията на Република България и не само на територията на България, са подложени на засилен официален контрол именно по отношение спазване на тези мерки. Това заяви Пенка Манева, началник отдел \"Контрол на фуражите\" в Агенцията по безопасност на храните, предаде репортер на  Агенция „Фокус“ .  „При този наш контрол самите оператори, които произвеждат този комбиниран фуражи спазват тези мерки. Една голяма част от тях произвеждат гранулирани фуражи, като температурата на гранулираните фуражи е над 70 градуса, което теоретично и научно е доказано, че убива вируса на африканската чума по свинете“, добави още началникът на отдел „Контрол на фуражите“. „Извършват се всички дезинфекционни мерки, които се изискват съгласно разпореждането на законодателството, така че да се минимализира възможността от пренасянето на вируса и чрез транспортирането на фуража. Тук остава огромната отговорност на всеки един стопанин, така че с личното си качество да спазва тези изисквания и да бъде отговорен пред цялото общество, така че да можем заедно да се преборим с разпространението на вируса на африканска чума по свинете“, завърши Пенка Манева. \r\nВиолета СИМЕОНОВА", "date": "2019.07.24", "title": "Пенка Манева, БАБХ: Фуражните предприятия са подложени на засилен контрол заради вируса африканска чума по свинете"}
{"url": "http://www.focus-news.net/news/2019/07/24/2683448/rossiyskaya-gazeta-pusheneto-na-letishtata-v-rusiya-mozhe-da-stane-plateno.html", "text": "Връщат стаите за пушене на летищата в Русия, но има голяма вероятност ползването им да стане платено, отбелязват в редакцията на вестник  „Российская газета“ . \r\nИдеята за събиране на пари от пушачи се обсъжда сериозно в Държавната дума. Таксите може да бъдат въведени с изменение в законопроекта за връщане на тютюнопушенето на летищата. Документът вече беше приет на първо четене. След лятната ваканция депутатите ще продължат да работят по него, за да направят промените по отношение на таксуването преди гласуването на предложението на второ четене. \r\nСпоред депутатът Федот Тумусов, таксите може да са в диапазона 50-100 рубли (1-3 български лева). Постъпилите средства ще позволят на летищата да компенсират разходите за оборудване на специални стаи за пушачи, уточни Тумусов. \r\nПомещенията за пушачи се връщат в т.нар. чисти зони на руските летища (пътниците влизат в тях след преминаване на всички проверки) след дълги години на пълна забрана за пушене на територията на аерогарите. Досега любителите на цигарения дим можеха да се порадват на порока си на не по-малко от 15 метра извън летището. Въпреки това, практиката на ограниченията показа, че пътниците често ги нарушават: те пушат в тоалетните. Ето защо в Държавната дума обмислят връщането на специални стаи на летищата, където любителите на никотина може да се наслаждават на цигарите, без да безпокоят никого. \r\n \r\n Тереза Герова", "date": "2019.07.24", "title": "„Российская газета“: Пушенето на летищата в Русия може да стане платено"}
{"url": "http://www.focus-news.net/news/2019/07/24/2683449/dobrich-kongresen-tsentar-albena-predstavi-vazmozhnostite-za-organizirane-na-sabitiya-vav-vakantsionnoto-selishte-stolitsata.html", "text": "Конгресен център - Албена е представил възможностите за организиране на събития във ваканционното селище на специално организиран коктейл днес в кино „Култура“ в столицата. Това съобщи Виктория Симеонова, ръководител на отдел „Реклама“ в курортния комплекс, предаде кореспондентът на  Радио „Фокус” – Варна . На събитието са присъствали представители на различни компании, заинтересовани от иновативните предложения за 4 сезона. По време на презентацията си представителите на Конгресен туризъм – Албена са разказали повече за комплекса, като са акцентирали на следваната политика за устойчиво развитие, централизираното управление като предимство, което спомага при организацията на събитията от А до Я. Албена произвежда над 50% от пресните плодове и зеленчуци за гостите в собствените си био градини като по този начин гарантира тяхното качество. След презентацията гостите на събитието са имали възможност да дегустират собствената марка вино на Албена – „Геранея“, както и сокове от ябълка и вишна, произведени в същите градини. В края на август ще бъде открита новата конферентна зала в комплекс „Перуника Хол“, която ще е с капацитет 1000 места, оборудвана с всичко необходимо за протичането на различни конференции, презентации, сватби и други форуми. Тя е проектирана от арх. Владимир Попов, а интериорният дизайн е дело на френската дизайнерка Кристин Борела, която проектира интериора и на 5-звездното бижу от веригата „Маритим хотел“ „Парадайс Блу“ в Албена. \r\nЖулиета НИКОЛОВА", "date": "2019.07.24", "title": "Добрич: Конгресен център - Албена представи възможностите за организиране на събития във ваканционното селище столицата"}
{"url": "http://www.focus-news.net/news/2019/07/24/2683452/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  за пореден път ще пътуваме из общината, за да Ви покажем интересни, но и малко познати локации за отдих и почивка, които предлагат градът и малките населени места и които биха могли да се превърнат в невероятно изживяване за Вас, вашите близки и приятели по време на лятната отпуска. Пътешествието из община Симитли днес ни отвежда в село Долно Осеново, което се намира на 16 километра североизточно от гара \"Симитли\" и е разположено по южните склонове на планината Рила. Какви са възможностите за туризъм там, но и защо ще ви бъде интересно да го посетите ще разберете само ако слушате днешното ни предаване. Ще ви разкажем и за два от големите летни християнски празници, които отбелязваме тази седмица – св. Анна и св. Панталеймон. \r\nВ края на предаването очаквайте и традиционния обзор на всичко по-важно, което се случва в община Симитли. \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Слушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.07.24", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/07/24/2683450/ministar-desislava-taneva-shte-otkrie-parvata-diskusiya-s-bransha-za-novata-osp-2021-2027-g.html", "text": "Утре, на 26 юли, четвъртък, министърът на земеделието, храните и горите Десислава Танева ще открие първата дискусия с бранша за новата Обща селскостопанска политика (ОСП) 2021-2027 г. Това съобщиха от  пресцентъра на МЗХГ . По време на срещата ще бъде представена новосформираната Координационна група за изготвяне на Стратегически план за ОСП към МЗХГ и механизмът за комуникация със заинтересованите страни.  В рамките на дискусията ще бъде представена актуална информация за хода на преговорния процес. В срещата участие ще вземе и Йоаким Руквид, президент на германската асоциация на фермерите и президент на КОПА.  \r\nСъбитието ще се проведе от 10.00 часа в зала „Европа“ на хотел Рамада.", "date": "2019.07.24", "title": "Министър Десислава Танева ще открие първата дискусия с бранша за новата ОСП 2021-2027 г."}
{"url": "http://www.focus-news.net/news/2019/07/24/2683453/pravitelstvoto-odobri-kandidaturata-na-mariya-gabriel-za-chlen-na-evropeyskata-komisiya-ot-imeto-na-balgariya.html", "text": "Министерският съвет одобри кандидатурата на Мария Габриел за член на Европейската комисия от името на Република България. Това съобщиха от  правителствената информационна служба. \r\nОт юли 2017 година Мария Габриел е европейският комисар по цифрова икономика и цифрово общество. В рамките на мандата й тя създава първата, изцяло цифрова програма „Цифрова Европа“ с бюджет 9,2 милиарда евро за следващия седемгодишен бюджет на Европейския съюз. Автор е на инициативата за безплатен безжичен интернет за общините в Европа „WIFI4EU“, както и на схемата за платен трансграничен стаж за студенти „Цифрова възможност“. Мария Габирел създава първата Цифрова програма на ЕС за Западните Балкани и още през юли 2019 г. са намалени драстично таксите за роуминг между шестте балкански държави. Под ръководството на Габирел е изработено ново европейско законодателство за киберсигурност, включващо засилване на Европейската агенция за киберсигурност и за първи път рамка за сертифициране на продукти и услуги в тази сфера.  \r\nМария Габриел е два пъти член на Европейски парламент и два пъти става „Евродепутат на годината“ - през 2016 г. в категория „Развитие“ и през 2013 г. в категория „Равенство между половете“ . Като член на Европейския парламент тя става най-младият ръководител на мисия на ЕС за наблюдение на избори в трети страни. Докладчик е по 1/3 от всички споразумения на ЕС за либерализиране на визовия режим с трети страни. Създава и работна група по пчеларство в Европейския парламент.", "date": "2019.07.24", "title": "Правителството одобри кандидатурата на Мария Габриел за член на Европейската комисия от името на България"}
{"url": "http://www.focus-news.net/news/2019/07/24/2683447/obyaveno-e-bedstveno-polozhenie-v-oblast-razgrad-zaradi-opasnost-ot-vaznikvane-na-ognishta-na-afrikanska-chuma-po-svinete.html", "text": "Областният управител на Разград Гюнай Хюсмен откри и ръководи заседание на Областния щаб при бедствия и аварии във връзка с ограничаване и ликвидиране на болестта африканска чума по свинете и с цел постигане на пълна координация и взаимодействие за предотвратяване възможността от възникване на огнища на африканска чума по свинете. Това съобщиха от пресцентъра на  Областната администрация . В края на заседанието след решение на щаба Гюнай Хюсмен подписа Заповед ОМП-005/24.07.2019 г. за обявяване на бедствено положение поради реалната опасност от възникване на огнища на африканска чума по свинете в Разградска област. В заседанието участваха представители на седемте общини в областта и на институции, ангажирани с ограничаването на африканска чума по свинете, всички единодушно подкрепиха предложението за обявяване на бедствено положение в областта.  \r\n„Обстановката се усложнява, областта е в окото на бурята, около нас вече има огнища в Русенско, Търговищко и Силистренско, това е достатъчно тревожен сигнал, за да вземем спешни мерси и да сме адекватни към ситуацията, която може да се промени във всеки момент. Затова събрах Областния щаб при бедствия и аварии да съгласуваме необходимите решения и мерки“, заяви Гюнай Хюсмен в началото на заседанието.  \r\nОт Областната дирекция по безопасност на храните обясниха, че в момента, през лятото, е пикът на заболяването и ако в този период не допуснем заболяване на територията на областта, през есента и зимата опасността намалява. Бедственото положение в Разградска област влиза в сила от днес (24 юли) и продължава до 30 юли включително. Според заповедта координацията по изпълнението ѝ ще се извършва от директора на ОДБХ - Разград, от ОДМВР - Разград имат ангажимент да организира охраната на входно-изходните пътища на населените места, които са гранични зони на огнища на заболяването и да подпомагат ОДБХ - Разград с информация за наличието на свине в дворовете на стопани в населените места в област Разград. Съвместните проверки на ветеринари и полиция по имоти с информация за наличие на нерегламентирано отглеждане на прасета от типа „заден двор“ стартират от община Исперих, целта е унищожаване на нерегистрираните животни.  Със заповедта се забранява достъпа  на дървосекачи, на хора, които събират трюфели, гъби, билки и други горски продукти, тъй като могат да се превърнат в евентуални преносители на заболяването.", "date": "2019.07.24", "title": "Обявено е бедствено положение в област Разград заради опасност от възникване на огнища на африканска чума по свинете"}
{"url": "http://www.focus-news.net/news/2019/07/24/2683454/za-pomoshti-za-detsa-shte-se-kandidatstva-i-po-elektronen-pat.html", "text": "Заявления за получаване на всички видове семейни помощи за деца ще може да се подават и по електронен път или чрез лицензиран пощенски оператор. Това предвиждат промени в Правилника за прилагане на Закона за семейни помощи за деца, които бяха одобрени от правителството, съобщиха от  правителствената информационна служба.  Досега документи се подаваха само лично в дирекция „Социално подпомагане“ според настоящия адрес на заявителя. С промяната се цели намаляване на административната тежест и улесняване на гражданите при кандидатстване за помощи. \r\nПромените в правилника са свързани с направените изменения в Закона за семейни помощи за деца, които влизат в сила от 1 август 2019 г. В съответствие със Закона за семейни помощи за деца се урежда редът за предоставяне на еднократната помощ за ученици, записани в първи клас, на два пъти. Урежда се и редът за промяна на предоставянето на тази помощ от пари в натура и обратно в съответствие с възникналите или отпаднали обстоятелства.", "date": "2019.07.24", "title": "За помощи за деца ще се кандидатства и по електронен път"}
{"url": "http://www.focus-news.net/news/2019/07/24/2683455/gd-granichna-politsiya-intenziven-e-trafikat-na-granitsite-s-gartsiya-rumaniya-i-sarbiya.html", "text": "Интензивен е трафикът на границите с Гърция, Румъния и Сърбия. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската граница на ГКПП „Калотина“ трафикът е интензивен на вход за леки автомобили. На българо-гръцката граница на ГКПП „Кулата“ трафикът е интензивен на изход за товарни автомобили, а на ГКПП „Маказа“ за леки автомобили. На българо-румънската граница на ГКПП „Дунав мост“, ГКПП „Кардам“ и ГКПП „Дуранкулак“ трафикът е интензивен и в двете посоки за леки автомобили. \r\nНа българо-турската и на границата със Северна Македония трафикът е нормален на всички гранични контролно-пропускателни пунктове. \r\nФериботът Свищов - Зимнич е с преустановена дейност поради техническа неизправност.", "date": "2019.07.24", "title": "ГД „Гранична полиция“: Интензивен е трафикът на границите с Гърция, Румъния и Сърбия"}
{"url": "http://www.focus-news.net/news/2019/07/24/2683445/parlamentat-otmeni-mashinnoto-glasuvane-za-mestnite-izbori.html", "text": "Парламентът прие промените в Изборния кодекс на второ четене, предаде репортер на  Агенция \"Фокус\" . \"За\" текстовете гласуваха 129 народни представители, \"против\" - 69 и \"въздържали се\" - 1, с което те бяха приети. Първоначалното предложение на ГЕРБ бе машинният вот да бъде отменен за местни и парламентарни избори и да се провежда за президентски и европейски вот. Текстът претърпя промяна по време на второто четене в Правна комисия. От ГЕРБ предложиха отмяната да важи само за местния вот, което бе утвърдено от пленарна зала.  \r\n \r\n Агенция \"Фокус\"  припомня:   \r\nНа 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  \r\n \r\nДеница КИТАНОВА", "date": "2019.07.24", "title": "Парламентът отмени машинното гласуване за местните избори"}
{"url": "http://www.focus-news.net/news/2019/07/24/2683457/balgariya-otpuska-humanitarna-pomosht-ot-200-000-evro-za-spravyane-s-migratsiyata.html", "text": "Министерският съвет одобри решение за Споразумение между Европейската икономическа банка и правителството на България за принос към Фонда на Инициативата за икономическа устойчивост. По силата на това споразумение България отпуска хуманитарна помощ на стойност 200 000 евро за намаляване на миграционните потоци към Европа. Това съобщиха от  правителствената информационна служба. \r\nТака България се включва в Инициативата за икономическа устойчивост, която осигурява и финансирането на проекти в страните от Западните Балкани за преодоляване на причините за засилена миграция към европейския континент. \r\nИнициативата за икономическа устойчивост е проект на Европейската инвестиционна банка в сътрудничество с Европейската комисия в отговор на искане от Европейския съвет за бързо мобилизиране на допълнително финансиране в подкрепа на страните от южното съседство и Западните Балкани. Хърватия, Италия, Литва, Люксембург, Полша, Словакия, Словения и Великобритания са обещали да се включат в инициативата, която има за цел да повиши икономическата устойчивост в страните, от които идват мигрантите. \r\nИнициативата ще подпомогне Западните Балкани, както и Алжир, Египет, Йордания, Ливан, Либия, Мароко, Палестина и Сирия чрез осигуряване на инвестиции в критична инфраструктура и насърчаване на подобрено предоставяне на обществени услуги и социална защита. \r\nЕИБ се стреми да увеличи финансирането си с 6 млрд. евро за период от 5 години (те ще бъдат добавени към вече предвидените 7.5 млрд. евро) и да насърчи допълнителни инвестиции до 15 млрд. евро. \r\nВключването на България в инициативата представлява солидарен принос за справяне с най-сериозните предизвикателства, свързани с развитието, хуманитарните и миграционни процеси, възникнали в съседство на Европейския съюз. \r\nСредствата ще бъдат осигурени от бюджета на МВнР, предназначен за официална помощ за развитие и хуманитарна помощ.", "date": "2019.07.24", "title": "България отпуска хуманитарна помощ от 200 000 евро за справяне с миграцията"}
{"url": "http://www.focus-news.net/news/2019/07/24/2683458/sliven-490-kgdka-e-sredniyat-dobiv-ot-pshenitsa-v-oblastta.html", "text": "490 кг/дка е средният добив от пшеница в областта. Добивите при ечемика са 448 кг/дка. Това съобщи пред  Радио „Фокус“ – Сливен  Тодор Братанов, директор на ОД „Земеделие“ –  Сливен. На 88% е приключила жътвата в областта. В общините Сливен и Нова Загора са приключили с прибирането на реколтата, а в Котел и Твърдица са към края на жътвената кампания. \r\n„Зърнената реколта тази година е с много добро качество, добивите в Сливенска област също са добри, дори в сравнение с минали години и въпреки наличието на пропаднали площи заради лошите метеорологични условия\", посочи Братанов. \r\n„За Сливенска област 1 393 декара са пропадналите на 100% площи с трайни насаждения от сланата и паднала градушка. Най-много те са в община Нова Загора, където при зърнените култури 600 декара са съсипани от градушката“, добави Братанов. \r\nНа територията Сливенска област са били засети 417 хил. декара пшеница, 73 800 декара ечемик и 27 200 декара маслодайна рапица. \r\nЛюдмила ЙОРГОВА", "date": "2019.07.24", "title": "Сливен: 490 кг/дка е средният добив от пшеница в областта"}
{"url": "http://www.focus-news.net/news/2019/07/24/2683459/nek-shte-prodade-na-aets-kozloduy-chast-ot-nalichnoto-oborudvane-na-ploshtadka-belene.html", "text": "„Национална електрическа компания“ ЕАД ще може да продаде на АЕЦ „Козлодуй“ ЕАД част от наличното старо оборудване, което се намира на площадката на АЕЦ „Белене“, съобщиха от  правителствената информационна служба.  Това е регламентирано в решение на Министерския съвет, взето на днешното му заседание. Става въпрос за филтри, вентилатори и други детайли, които са от съществено значение за изпълнение на програмите за продължаване на срока на експлоатация на 5 и 6 блок на АЕЦ „Козлодуй“ и за увеличаване на мощността на реакторната установка до 104%. Стойността на предвиденото за продажба оборудване е близо 2.8 млн. лв. Продажбата ще бъде извършена чрез пряко договаряне между двете дружества. \r\nВъзможността за подобна сделка е регламентирана в Правилника за реда за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител, след прието решение на Министерския съвет. \r\nИзпълнението на програмите за продължаване на експлоатационния срок на 5 и 6 блок на АЕЦ „Козлодуй“ изисква доставка на резервни части за ремонт или доставка на ново оборудване с цел поддържане в изправно състояние на съоръженията. Наличното на площадката на АЕЦ „Белене“ оборудване е аналогично с проектно-монтираното в АЕЦ „Козлодуй“ и позволява взаимната им замяна. Използването на аналогично оборудване от площадката на АЕЦ „Белене“ ще спести на АЕЦ „Козлодуй“ време и разходи за допълнителни изследвания и проекти за адаптиране към съществуващите системи.", "date": "2019.07.24", "title": "НЕК ще продаде на АЕЦ „Козлодуй“ част от наличното оборудване на площадка „Белене“"}
{"url": "http://www.focus-news.net/news/2019/07/24/2683462/pravitelstvoto-prie-promeni-v-spisaka-na-reguliranite-profesii-v-balgariya.html", "text": "Министерският съвет прие изменение и допълнение в Списъка на регулираните професии в Република България. Това съобщиха от  правителствената информационна служба.  По предложение на Министерството на туризма и въз основа на решение на Комисията за осъществяване на процедура по изготвяне на предложения за включване или изключване на професии от Списъка на регулираните професии в Република България, създадена със заповед на министъра на образованието и науката, бяха включени в Списъка на регулираните професии в Република България професията „Екскурзовод“ и професията „Планински водач“. \r\nСпазени са условията и изискванията за регулирана професия, съгласно Закона за туризма и Закона за признаване на професионални квалификации по отношение на професията „Екскурзовод“ и професията „Планински водач“.", "date": "2019.07.24", "title": "Правителството прие промени в списъка на регулираните професии в България"}
{"url": "http://www.focus-news.net/news/2019/07/24/2683461/pravitelstvoto-predlaga-na-narodnoto-sabranie-da-otpusne-darzhavna-parichna-nagrada-na-stoyanka-nasteva.html", "text": "Правителството внася предложение до Народното събрание за отпускане на държавна парична награда на Стоянка Настева - детска музикална учителка, за изключителни постижения и цялостния й принос в областта на образованието. Това съобщиха от  правителствената информационна служба. \r\nЗа високата професионална и всеотдайна педагогическа дейност на Стоянка Настева, за нейната отдаденост към поколения български ученици и за цялостния й принос в областта на образованието, правителството предлага да й бъде предоставена пожизнено държавна парична награда чрез изплащане на месечна сума в размер на 500 лева. \r\nПредложението за награждаването е постъпило от инициативен комитет от гр. Русе, съставен от народни представители, ректор и преподаватели във висши училища, директори на училища и детски градини и други дейци в сферата на образованието. \r\nСтоянка Настева работи в областта на народното творчество, издирва произведения, подходящи за децата, включително по темата „Народни игри за деца“. Участва активно в експериментирането и приемането на програми за обучение и възпитание на децата от предучилищна възраст. Изнася множество открити уроци и работи по експерименталната тема „Детското творчество“. \r\nЗаедно с ученици от Националното училище по изкуствата „Проф. Веселин Стоянов“ в гр. Русе Стоянка Настева поставя на сцена спектакли за деца като „Лешникотрошачката“ - балът на цветята“, „Спящата красавица“, „Цар Лъв“ и др. Превежда и адаптира за деца песни от световния фестивал за детски песни „Златната монета“ в Италия. \r\nЗа професионалната си и всеотдайна педагогическа дейност Стоянка Настева получава много награди, сред които орден „Св. Св. Кирил и Методий“ - втора степен, „Отличник на Министерството на образованието и науката“, наградата „Русе“ - за образование.", "date": "2019.07.24", "title": "Правителството предлага на Народното събрание да отпусне държавна парична награда на Стоянка Настева"}
{"url": "http://www.focus-news.net/news/2019/07/24/2683451/faz-anegret-kramp-karenbauer-polozhi-kletva-kato-nov-ministar-na-otbranata-na-frg.html", "text": "Новият министър на отбраната на ФРГ Анегрет Крамп-Каренбауер положи клетва на извънредно заседание в Бундестага, съобщава германският национален ежедневник  Die Frankfurter Allgemeine Zeitung . \r\nНа специалната сесия тя се закле да посвети силите си на германския народ, за да увеличи полезността на армията и да минимализира щетите в нея. Лидерът на ХДС завърши клетвата със собствените си думи „нека Бог ми помогне\".  \r\nИзданието подчертава, че за събитието бяха повикани 709 депутати, които бяха заставени да прекъснат лятната си почивката си заради церемонията в Бундестага, която продължи около 90 минути. По-рано от редиците на Свободната демократическа партия (СвДП) и „Зелени“ изразиха съмнения в необходимостта от провеждането на специално заседание по повода. \r\nЛидерът на ХДС Анегрет Крамп-Каренбауер наследява поста от Урсула фон дер Лайен, която миналата седмица бе избрана за нов председател на Европейската комисия. Ден след това тя подаде оставка от поста в Берлин, за да се посвети изцяло на новата си длъжност. Избирането на Крамп-Каренбауер бе изненада за мнозина, тъй като само допреди десетина дни тя бе категорична, че няма да поема пост в кабинета на канцлера Ангела Меркел. \r\n \r\n Тереза Герова", "date": "2019.07.24", "title": "FAZ: Анегрет Крамп-Каренбауер положи клетва като нов министър на отбраната на ФРГ"}
{"url": "http://www.focus-news.net/news/2019/07/24/2683464/natali-petrova-12-te-filma-ot-lyatnata-filmomaniya-v-bansko-sa-snimani-na-razlichno-myasto-i-razkazvat-otdelni-istorii.html", "text": "Всички 12 филма от Лятната филмомания в Банско са снимани на различно място и разказват различна история. Това каза за  Радио „Фокус“ - Пирин  Натали Петрова, организатор на инициативата. Тя отбеляза, че третият ден ще стартират с немския филм „Лед и палми“, където с двама фрийрайдъри ще направят едно страхотно пътуване с велосипеди от Германия през Западните Алпи до Средиземно море. Организаторът посочи, че следва един много сложен френски филм „Магнетичните планини“, който задава много въпроси и не дава всички отговори, но публиката трябва сама да се опита да си отговори какво е да поемаш рискове в планината и струва ли си наистина. По думите ѝ след това с испанския филм „Неизвестната Патагония“ веднага зрителите ще се пренесат на огнена земя на запад от остров Назарино. „Последният ден от филмоманията започваме с невероятния белгийски филм „Балканско колоездачно приключение“, чрез който през очите на главния герой ще погледнем и почувстваме по друг начин мястото, на което живеем. Ще завършим с филма „Ама Даблам – Свещената планина“, в който главни герои са Питър Хилъри, сина на първия човек, изкачил се на Еверест, с Месмер и с другите герои, голяма част от които са наши гости. Този филм е първият носител на наградата за сценарий на Петър Атанасов – другият човек, който създаде кинофестивала и който си отиде точно преди една година“, добави още Натали Петрова. \r\nНатали СТЕФАНОВА", "date": "2019.07.24", "title": "Натали Петрова: 12-те филма от Лятната филмомания в Банско са снимани на различно място и разказват отделни истории"}
{"url": "http://www.focus-news.net/news/2019/07/24/2683456/mariya-belova-gerb-prizovavame-da-ne-se-politizira-problemat-s-chumata-po-svinete.html", "text": "Призоваваме да не се политизира проблемът с чумата по свинете. Това каза по време на брифинг в Народното събрание председателят на Комисията по земеделие и народен представител от ПГ на ГЕРБ Мария Белова, предаде репортер на  Агенция „Фокус“ . Според нея по тази тема всички трябва да се борят за спасението на свиневъдния сектор у нас. „Причината да сме тук с колегите са опитите на опозицията да политизира един проблем, който касае цялото общество. Става въпрос за африканската чума по свинете. Днес беше обявено от Българска агенция по безопасност на храните (БАБХ), че във втори голям свинекомплекс е открит вируса на африканска чума. Министерство на земеделието, храните и горите (МЗХГ) съвместно с Министерство на отбраната и МВР са предприели всички необходими действия във връзка с вируса“, каза още Белова. По думите й, от вчера БАБХ проследява готова продукция 35 дни назад от всички регистрирани свинеферми в страната и постоянно се извършват лабораторни изследвания. „Всички знаем, че този вид заболяване няма ваксина и съвместно с МЗХГ и ресорните министерства МВР и отбраната  и ние като Комисията по земеделие призоваваме политиците да не политизират темата“, каза Белова. Тя призова всички с каквото могат да помагат на властите. Белова призова и хората, които отглеждат животни в своите задни дворове да бъдат достатъчно отговорни да предприемат необходимите действия, за които МХЗГ и БАБХ призовават.  \r\nДеница КИТАНОВА", "date": "2019.07.24", "title": "Мария Белова, ГЕРБ: Призоваваме да не се политизира проблемът с чумата по свинете"}
{"url": "http://www.focus-news.net/news/2019/07/24/2683466/fond-menidzhar-na-finansovi-instrumenti-v-balgariya-ead-shte-uchastva-v-alternativni-investitsionni-fondove.html", "text": "Правителството даде съгласие за участие на „Фонд мениджър на финансови инструменти в България“ ЕАД в алтернативни инвестиционни фондове. Това съобщиха от  правителствената информационна служба.  Това е възможност при изпълнение на финансовите инструменти за дялови и/или квази-дялови инвестиции, финансирани със средства по Оперативна програма „Иновации и конкурентоспособност“ 2014-2020 г., „Фонд мениджър на финансови инструменти в България“ ЕАД да участва като инвеститор в алтернативни инвестиционни фондове - по смисъла на Директива 2011/61 /ЕС на Европейския парламент и на Съвета от 8 юни 2011 година относно лицата, управляващи алтернативни инвестиционни фондове и за изменение на директиви 2003/41 /ЕО и 2009/65/ЕО и на регламенти (ЕО) № 1060/2009 и (ЕС) № 1095/2010. \r\nАлтернативните инвестиционни фондове ще бъдат учредявани в съответствие с мандата, възложен на Фонда, по силата на финансово споразумение с Управляващия орган на Оперативна програма „Иновации и конкурентоспособност“ 2014-2020 г. и приложимите към него инвестиционна стратегия и бизнес план, с оглед реализацията на финансови инструменти по програмата. По този начин ще се осигурят условия за ефективна реализация на дялови и/или квази-дялови инвестиции, свързани с предоставените за управление средства от Европейския съюз по изпълняваните оперативни програми на „Фонд мениджър на финансови инструменти в България“ ЕАД, който изпълнява функциите на Фонд на фондовете. Предложеното решение ще осигури навременното, ефективно и законосъобразно изпълнение на дяловите инструменти по Програмата предвид периода на допустимост на разходите по нея и по-дългия инвестиционен хоризонт, приложим за тези продукти. \r\n„Фонд мениджър на финансови инструменти в България“ ЕАД е търговско дружество със 100 % държавно участие в капитала. Правата на държавата в дружеството се упражняват от министъра на финансите. Дружеството е учредено с РМС № 3 от 22.07.2015 г. и е с основен предмет на дейност управление на финансовите инструменти, които се прилагат по програмите, съфинансирани от Европейския фонд за регионално развитие, Европейския социален фонд и Кохезионния фонд, както и по Европейския земеделски фонд за развитие на селските райони и Европейския фонд за морско дело и рибарство в България.", "date": "2019.07.24", "title": "„Фонд мениджър на финансови инструменти в България” ЕАД ще участва в алтернативни инвестиционни фондове"}
{"url": "http://www.focus-news.net/news/2019/07/24/2683468/kyustendil-obshtina-dupnitsa-finansira-arheologichesko-prouchvane-na-obekt-v-selo-cherven-breg.html", "text": "За поредна година Община Дупница финансира археологическо проучване на обект в село Червен брег. Това съобщи за  Радио „Фокус” – Кюстендил  Анелия Геренска, директор на Общински исторически музей – Дупница. Обектът носи името „Раннохристиянска базилика при средновековна църква „Св. Спас”. Научен ръководител e д-р Светла Петрова от Националният археологическият институт с музей при БАН. Целта на петия археологически сезон е продължаване на проучването в северната част на обекта и северната стена на базиликата, паднала при земетръс. Другите двама ръководители на разкопките са директорът на Исторически музей - Дупница Анелия Геренска и археологът към музея Емил Севдин. В самото начало на този археологически сезон вече има и находки – монети и керамика. Към момента на обекта работят 8 души, но ще се присъединят още. Финансирането е в размер на 10 000 лева от Община Дупница. Проучването ще продължи до 6 август. \r\nВенцеслав ИЛЧЕВ", "date": "2019.07.24", "title": "Кюстендил: Община Дупница финансира археологическо проучване на обект в село Червен брег"}
{"url": "http://www.focus-news.net/news/2019/07/24/2683467/pravitelstvoto-se-razporedi-s-imoti.html", "text": "Правителството одобри отчуждаването на имоти и части от имоти - частна собственост за изграждане на пътни надлези за жп участък Пловдив - Бургас. Това съобщиха от  правителствената информационна служба.  Те попадат в землищата на гр. Кермен и на селата Коньово, Стоил Войвода, Събрано и Съдиево в община Нова Загора, област Сливен. Средствата за обезщетяване на собствениците, респективно правоимащите лица на засегнатите имоти - частна собственост, са за сметка на Национална компания „Железопътна инфраструктура“. Решението може да се обжалва пред административния съд по местонахождение на имотите в 14-дневен срок от съобщаването му на заинтересуваните лица по реда на Административнопроцесуалния кодекс. \r\nВ капитала на „Национална Компания Индустриални Зони“ ЕАД ще бъдат внесени като непарична вноска седем имота - частна държавна собственост, находящи се в гр. София, район „Красна поляна“. Имотите представляват незастроени и застоени терени с обща площ от 85 668 кв. м., чието местонахождение, добри транспортни комуникации и наличие на квалифицирана работна ръка, ги прави подходящи за реализиране на инвестиционни проекти. На министъра на икономиката е възложено да осъществи дейностите по увеличаването на капитала на дружеството със стойността на правото на собственост върху недвижимите имоти.  \r\nОт публична в частна държавна собственост се променя статутът на два имота, управлявани от Националната компания „Железопътна инфраструктура“. Единият от имотите се намира в гр. Гълъбово и е с площ 1627 кв. м. Другият имот с площ 1 544 кв. м се намира на бул. „Съединение“ в гр. Хасково. Промяната на статута на двата имота ще създаде възможност за извършване на разпоредителни дейности, в резултат на което ще се реализират допълнителни приходи за компанията. \r\nНа община Рудозем се прехвърля собствеността върху поземлен имот в м. „Елидже“ за изграждане на водоем при ГКПП Елидже - с. Чепинци. Той ще захранва с питейна вода населението на с. Чепинци, служителите и преминаващите през ГККП „Рудозем – Ксанти“.  \r\nМинистерският съвет прие също така Решение за даване на съгласие за продажба на обособена част от лечебно заведение - недвижими имоти, собственост на „Специализирана болница по пневмофтизиатрични заболявания за продължително лечение и рехабилитация - Цар Фердинанд“ ЕООД, с. Искрец. Лечебното заведение е търговско дружество със 100 на сто държавно участие в капитала, като правата на държавата се упражняват от министъра на здравеопазването. Обособената част от лечебното заведение представлява 12 недвижими имота в местност Санаториумът, с. Искрец, общ. Своге. Имотите са с отпаднала необходимост за лечебното заведение и генерират само разходи, поради което ръководството на лечебното е заявило желание за освобождаване чрез продажба. Паричният ресурс, получен от продажбата на имотите, ще остане в лечебното заведение и ще се използва в съответствие със Закона за лечебните заведения и Закона за приватизация и следприватизационен контрол, като 20 на сто от цената на сделката ще бъдат внесени в централния бюджет.", "date": "2019.07.24", "title": "Правителството се разпореди с имоти"}
{"url": "http://www.focus-news.net/news/2019/07/24/2683471/pravitelstvoto-odobri-sedem-razresheniya-za-prouchvane-na-podzemni-bogatstva.html", "text": "„Грома Холд“ ЕООД ще проучва строителни материали в площ „Вельов камък“, разположена в землищата на селата Клисура и Дренково, област Благоевград, съобщиха от  правителствената информационна служба.  Това е регламентирано в решение на Министерския съвет, взето на днешното му заседание. Разрешението за проучване се предоставя за една година. За този срок титулярят ще вложи минимум 32 хил. лв. в проучвателните дейности. \r\nЗа срок от една година „Баластриери“ ЕООД ще проучва строителни материали в площ „Просото“, разположена в землището на село Веринско, община Ихтиман. Предвижда се титулярят да вложи минимум 37 хил. лв. в проучвателните дейности. \r\nВ площ „Тополите“, разположена на територията на община Лом, област Монтана, „Пътища М“ ЕООД ще проучва строителни материали. Разрешението за проучване се предоставя за една година, като за този срок ще бъдат инвестирани минимум 35.9 хил. лв. в проучвателните дейности. \r\n„Инмат“ ЕООД ще проучва строителни материали в площ „Било“, разположена в землищата на селата Студена и Боснек, област Перник. Минимум 48 хил. лв. ще бъдат вложени в проучвателните дейности в рамките на една година, за какъвто срок се предоставя разрешението.   \r\n„Агро култури 2014“ ЕООД ще проучва строителни материали в площ „Бялата чука“, разположена в землището на с. Ветрен дол, общ. Септември, обл. Пазарджик. Разрешението за проучване се предоставя за 1 година. За този срок титулярят ще вложи минимум 55 хил. лева в проучвателните дейности.  \r\nЗа срок от две години „МК-719“ ЕООД ще проучва скалнооблицовъчни материали в площ „Костадин“, разположена в землището на с. Долен, общ. Сатовча, обл. Благоевград. Разрешението за проучване се предоставя за две години, като се предвижда за този срок да бъдат вложени минимум 13.4 хил. лв. в проучвателните дейности. \r\nМинимум 33 хил. лв. ще бъдат инвестирани в проучване на скалнооблицовъчни материали в площ „Арабка“, разположена в землищата на селата Дъбница, Крушево и Хвостяне, област Благоевград. Разрешението за проучване се предоставя за срок от 2 години на „Евроколд“ ООД.  \r\n„РИДЖ КОНСУЛТАНТС“ ЕООД ще търси и проучва метални полезни изкопаеми в площ „Възел“, разположена на територията на община Черноочене и община Кърджали, област Кърджали. Разрешението за търсене и проучване се предоставя за срок от 3 години. За този период ще бъдат вложени минимум 387 хил. лева в търсещо-проучвателни дейности.  \r\nСъгласно друго правителствено решение, врачанското дружество „Булстоун“ ЕООД ще добива скалнооблицовъчни материали - варовици, от находище „Требежа“, община Мездра. Концесионната площ е с размер от 245,3 дка. На база на количествата утвърдени запаси и предвидения средногодишен добив, концесията се предоставя за срок от 35 години. През този период се очаква постъпленията от концесионни плащания да надхвърлят 1.9 млн. лв. без ДДС. По закон приходите от тях постъпват в държавния бюджет и в бюджета на общината по местонахождение на концесионната площ - в случая това е община Мездра. За обезпечаване на производствената си дейност от „Булстоун“ ЕООД предвиждат инвестиции в размер на повече от 1 млн. лв.", "date": "2019.07.24", "title": "Правителството одобри седем разрешения за проучване на подземни богатства"}
{"url": "http://www.focus-news.net/news/2019/07/24/2683465/georgi-stankov-gerb-nay-adekvatnite-i-nay-barzite-sa-merkite-sreshtu-chumata-po-svinete-predprieti-ot-babh.html", "text": "Най-адекватните и най-бързите са мерките срещу чумата по свинете, предприети от БАБХ. Това каза народният представител от ПГ на ГЕРБ Георги Станков по време на брифинг в Народното събрание, предаде репортер на  Агенция „Фокус“ . \"Като ветеринарен лекар и като бивш директор на ОДБХ - Хасково мога да ви уверя, че мерките, които се взимат от страна на БАБХ са най-адекватните  и най-бързите, които трябва да бъдат взети. Предвид, че срещу това заболяване няма ваксина, единственият начин, по който трябва да се действа убиване на прасетата и по този начин да се спре разпространяването на заразата. Всички колеги ветеринарни лекари са абсолютно наясно за сериозността на проблема и колежката Мария Белова каза да не се политизира това заболяване. Да не трупаме дивиденти на база на заболяването. Надявам се, че това са го разбрали колегите от БСП и няма да се получи това, което се получи по отношение на чумата по овцете. Да се надяваме, че в най-скоро време ще потушим заразата\", допълни още Станков.  \r\nДеница КИТАНОВА", "date": "2019.07.24", "title": "Георги Станков, ГЕРБ: Най-адекватните и най-бързите са мерките срещу чумата по свинете, предприети от БАБХ"}
{"url": "http://www.focus-news.net/news/2019/07/24/2683472/veliko-tarnovo-6-pati-sa-se-uvelichili-chuzhdestrannite-studenti-karashti-letni-stazhove-v-sotsialnite-uslugi-na-obshtinata.html", "text": "6 пъти са се увеличили чуждестранните студенти, които карат летни стажове в социалните услуги на Великотърновска община. През 2017 г. те са били 5-има, а през 2019 г. са 30. Това каза за  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. Тя припомни, че в момента на посещение в града е втората група от младежи, които са общо 13. Първата си тръгна на 12 юли. Всички те са студенти в 5 различни британски университета, като повечето учат „Психология“. „Всички те посещават десет социални услуги на територията на община Велико Търново. По-голямата част от тях са за деца без увреждания, както и Центърът ни за настаняване от семеен тип за младежи с увреждания, Кризисният център за деца жертва на трафик и насилие в Балван, Центърът за обществена подкрепа и Общностният център за деца и родители „Царевград“. Другите им посещения са в услуги за възрастни. Става въпрос за двата дома за стари хора – в Търново и Балван, както и в някои структури, които не са под шапката на Общината“, обясни Росица Димитрова.  \r\nТя уточни, че всички студенти са завършили първи курс и за много от тях това е било или ще бъде първото реално посещение „на терен“. „Това е много полезно за тях, защото запознаването с целевите групи на социалните услуги, в които са, им дава възможност по-лесно да изберат с кой точно тип искат да се занимават в бъдеще“, коментира още Росица Димитрова. Тя допълни, че младежите са оценили престоя си в старата столица като изключително полезен и ползотворен. тя посочи, че летните стажове вероятно ще продължат и през следващата година. \r\nЛуиза ТРАНЧЕВА", "date": "2019.07.24", "title": "Велико Търново: 6 пъти са се увеличили чуждестранните студенти, каращи летни стажове в социалните услуги на Общината"}
{"url": "http://www.focus-news.net/news/2019/07/24/2683473/narodnoto-sabranie-prie-promeni-v-zakona-za-vodite-na-vtoro-chetene.html", "text": "Народното събрание прие промени в Закона за водите на второ четене, предаде репортер на  Агенция „Фокус“ . С промените се цели отстраняването на констатирани противоречия и запълване на съществуващи празноти в нормативната уредба. Със законопроекта се урежда възможността правата на собственост върху язовирите, публична общинска собственост, да се прехвърля безвъзмездно на държавата. Със закона се урежда прехвърлянето на собствеността. Според текстовете тя се извършва чрез договор за дарение, сключен между кмета на общината, чиято собственост е язовирът и областния управител. Договорът между областния управител и кмета на общината се сключва в 14-дневен срок от уведомяването. Препис от вписания договор се предоставя и на изпълнителния директор на Държавно предприятие „Управление и стопанисване на язовири“. За язовир, безвъзмездно прехвърлен на държавата, областният управител съставя акт за публична държавна собственост с предоставени права за управление на Държавно предприятие „Управление и стопанисване на язовири“.  Текстовете гласят, че публична държавна собственост са и язовирите, прехвърлени безвъзмездно от общините  на държавата по реда на този закон. Промените предвиждат правота на собственост върху язовир – публична собственост, да се прехвърля безвъзмездно на държавата при условията и реда на този закон след решение на общинския съвет. Решението се приема от общинския съвет по мотивирано предложение на кмета на общината. Не се прехвърля правото на собственост върху язовир, общинска собственост, отдаден на концесия.  \r\nДеница КИТАНОВА", "date": "2019.07.24", "title": "Народното събрание прие промени в Закона за водите на второ четене"}
{"url": "http://www.focus-news.net/news/2019/07/24/2683474/pravitelstvoto-odobri-otcheta-za-izpalnenieto-na-nay-mashtabniya-paket-ot-merki-za-namalyavane-na-administrativnata-i-regulatorna-tezhest.html", "text": "Правителството одобри доклада на заместник министър-председателя Томислав Дончев за изпълнение на решението на правителството за трансформация на модела на административното обслужване.  Това съобщиха от  правителствената информационна служба. \r\nТова е най-мащабният досега пакет за намаляване на административната и регулаторната тежест върху гражданите и бизнеса. В него са включени 1443 мерки, от които над 60% са вече изпълнени. За останалите кабинетът удължава крайния срок за изпълнение до 31 декември 2019г. \r\nОбщо 183 услуги са отпаднали от Административния регистър, а облекчение от намаляването на административната и регулаторната тежест се очаква скоро при промяна в регистрацията на моторни превозни средства, при придобиването на недвижими имоти, както и при режимите, свързани е инвестиционни дейности и удостоверенията за характеристиката на имоти във връзка с данъчната им оценка. \r\nДокладът отчита и позитивния ефект от проведеното проучване по метода „таен клиент“ на 15 масови услуги, предоставяни от централните и местните администрации. Поради тази причина се предвижда организирането и на втора проверка за проследяване на изпълнението на всички мерки за намаляване на административната тежест върху гражданите и бизнеса, приети от правителството от 2016 г. до сега. \r\nВицепремиерът Дончев е отправил покана към членовете на работодателските, бизнес и браншови организации да се включат в новото проучване.", "date": "2019.07.24", "title": "Правителството одобри отчета за изпълнението на най-мащабния пакет от мерки за намаляване на административната и регулаторна тежест"}
{"url": "http://www.focus-news.net/news/2019/07/24/2683469/andrian-raykov-gerb-pencho-milkov-ot-bsp-da-ne-izpolzva-chumata-po-svinete-za-nachaloto-na-kampaniyata-si-za-mestniya-vot.html", "text": "Пенчо Милков от БСП да не използва чумата по свинете за началото на предизборната си кампания за местния вот. Това каза народният представител от ПГ на ГЕРБ Андриан Райков по време на брифинг в Народното събрание, предаде репортер на  Агенция \"Фокус\" . \"Изправени сме пред едно много сериозно заболяване и всички мерки, които се предприемат от страна на държавата, включително и от колегите, които се намират в Русенска област, са напълно адекватни и навременни. Да, ситуацията е много сериозна. За пръв път сме изправени пред такова заболяване. Мерките, които се предприемат трябва да са много бързи предвид това, че инкубационния период е много кратък и животните трябва да се умъртвяват по възможно най-бързия начин. Съответно там, където има обявено огнище, както е в свинекомплекса в Николово и Бръшлен, изпълнителният директор издава съответните заповеди по възможно най-бързия начин от датата на установяване на вируса на заболяването с цел по-бърза организация и мобилизация както на силите на Министерство на отбраната, така и на МВР и областните управители и всички държавни институции, които имат и могат да подпомагат за справяне с това заболяване\", заяви Райков.  \r\nДеница КИТАНОВА", "date": "2019.07.24", "title": "Андриан Райков, ГЕРБ: Пенчо Милков от БСП да не използва чумата по свинете за началото на кампанията си за местния вот"}
{"url": "http://www.focus-news.net/news/2019/07/24/2683476/pleven-blizo-200-kg-nezakonen-tyutyun-e-izzet-ot-kashta-v-s-opanets.html", "text": "Близо 200 кг незаконен тютюн е иззет от частен имот на 23 юли при проверка в с. Опанец. Това съобщиха от пресцентъра на  МВР . При извършено претърсване на къща, собственост на 45-годишен мъж, са открити и иззети малко повече от 107 кг нарязана суха жълтокафява тревиста маса, наподобяваща по цвят и вид на тютюн и близо 86 кг жълто-кафява листна маса тютюн, метална машина за нарязване на тютюн и електронна везна. Предстои назначаване на физико-химическа експертиза. Уведомен е прокурор в Районна прокуратура-Плевен. Образувано е досъдебно производство за извършено престъпление.", "date": "2019.07.24", "title": "Плевен: Близо 200 кг незаконен тютюн е иззет от къща в с. Опанец"}
{"url": "http://www.focus-news.net/news/2019/07/24/2683478/odobreni-sa-rezultatite-ot-zasedanieto-na-saveta-na-evropeyskiya-sayuz-po-zaetost-i-sotsialna-politika.html", "text": "Правителството одобри резултатите от участието на българската делегация в заседанието на Съвета на Европейския съюз по заетост и социална политика, което се състоя на 8 юли в Брюксел. Това съобщиха от  правителствената информационна служба. \r\nВ рамките на заседанието се проведе дебат по ключовата за Финландското председателство на Съвета на ЕС тема за икономиката на благосъстоянието. Съгласно дневния ред на заседанието бяха одобрени Препоръките относно националните програми за реформи за 2019 г. към всяка държава-членка, в частта за заетостта и социалната политика. \r\nПо време на заседанието Съветът проведе дебат относно дългосрочната визия за преход към неутрална по отношение на климата икономика с аспекти в сферата на заетостта, въз основа на насочващ документ, подготвен от Председателството.", "date": "2019.07.24", "title": "Одобрени са резултатите от заседанието на Съвета на Европейския съюз по заетост и социална политика"}
{"url": "http://www.focus-news.net/news/2019/07/24/2683477/varna-okrazhnata-prokuratura-predade-na-sad-mazh-obvinen-v-ubiystvo-na-saprugata-si.html", "text": "За убийството на съпругата си Кремена, извършено по особено мъчителен начин и с особена жестокост, Окръжната прокуратура във Варна ще изправи пред съда 41-годишния Борислав Н. Това съобщиха от пресцентъра на  Апелативна прокуратура - Варна . Бившият рулеви, който работел в златарско ателие на пазара във Варна, пребивал системно съпругата. Първият побой на жена си нанесъл дни след сватбата им през ноември 2013 г.  \r\nЗа проблемите в брака Кремена споделяла с родителите и брат си, подавала и жалби в полицията. Пред своя състудентка от Софийския университет и приятелки разкривала, че тя има интелектуално надмощие в семейството, а Борислав – физическо. \r\nБрачният живот, изпълнен с побои, физическо и психическо насилие над жертвата, довел до решение за разтрогването му. Съпрузите подали молби за прекратяване на брака си на 8 февруари тази година. Бракоразводното дело било насрочено за 26 февруари 2019 г. във Варненския районен съд – само ден след убийството на Кремена.  \r\nЗаради физическото насилие, което Борислав упражнявал над Кремена, родителите ѝ се тревожели за нея и баща ѝ настоявал тя да му звъни всяка сутрин до 10.00 часа, за да е сигурен, че е жива.  \r\nНа 24 февруари тази година около 16.15 часа Борислав се обадил на Кремена и поискал да говори с нея във връзка с предстоящия развод. Върнал се в обитавания от тях апартамент в 17 часа. Около 19 часа разговорът прераснал в скандал. Борислав счупил мобилния телефон на Кремена. Удрял я с юмруци по главата и лицето, блъскал главата ѝ в стената на хола, в ръба на комина, с всякакви предмети, които му били под ръка. Започнал да я души. Писъците на младата жена били чути от хазяите им.   \r\nОколо 20.20 часа Кремена успяла да се откопчи от подсъдимия, изтичала на етажа на хазяите и поискала от тях да повикат полиция. Мъжът предложил тя да отиде в Първо РУ на МВР, но пребитата жена отказала. Окото, устата и носът й били подути и окървавени. Кремена се върнала в жилището, а хазяйнът слязъл и предупредил Борислав да спрат скандала. \r\nДомашният насилник повикал майка си, за да му помогне да се изнесе. Взел лични вещи, телевизор и лаптоп и с майка си напуснал апартамента с такси. След тръгването им тя заключила входната метална врата и пуснала резето.  \r\nНа 25 февруари след 12.00 часа майката на Кремена започнала да я търси по телефона. След като не успяла да се свърже с нея, към 14.00 часа отишла в апартамента. Никой не отворил на позвъняванията ѝ. Тогава подала сигнал в полицията. За да влязат в жилището, бил извикан екип на гражданска защита. \r\nТялото на Кремена било намерено в една от стаите след влизане в апартамента през балкона. В хола масата била обърната, имало и счупени предмети.  \r\nСмъртта на 40-годишната Кремена настъпила в периода от 4.30 до 7.30 часа на 25 февруари тази година, била причинена от притискане на мозъка от масивен вътрешен кръвоизлив, причинен от травматичните увреждания по главата и лицето ѝ. Развитието на вътрешния мозъчен кръвоизлив ставало бавно, за часове, до появата на животозастрашаващите признаци и настъпването на смъртта. При аутопсията на тялото съдебните медици описали травми и по шията, гърба, поясно-хълбочната област, краката и ръцете, получени чрез удари върху или с твърди предмети. \r\nКъм момента на извършване на убийството Борислав е бил в състояние на обикновено алкохолно опиване – лека степен, но е могъл да ръководи постъпките си. Единственото смекчаващо вината му обстоятелство според прокуратурата е чистото му съдебно минало.  \r\nПредстои делото срещу 41-годишния подсъдим да бъде насрочено за разглеждане във Варненския окръжен съд. Ако бъде признат за виновен, го очаква наказание лишаване от свобода от 15 до 20 години, доживотен затвор или доживотен затвор без замяна. Борислав Н. е приведен в затвора.", "date": "2019.07.24", "title": "Варна: Окръжната прокуратура предаде на съд мъж, обвинен в убийство на съпругата си"}
{"url": "http://www.focus-news.net/news/2019/07/24/2683460/the-washington-post-tramp-podkrepya-razgovorite-s-turtsiya-za-sanktsiite.html", "text": "Президентът на САЩ Доналд Тръмп отхвърли идеята за налагане на санкции срещу Турция заради закупуването на руските зенитно-ракетни системи С-400 и вместо това се застъпи за преговори по време на среща със сенатори от Републиканската партия във вторник (местно време), съобщава американският вестник  The Washington Post , цитирайки източници, присъствали на срещата. \r\nТурция вече получи първите компоненти за С-400. В САЩ се опасяват, че ако Турция разположи системите заедно с новите изтребители F-35, които правителството в Анкара иска да закупи от американската фирма Lockheed Martin, това ще позволи на Русия да получи достъп до чувствителна информация за самолетите и да ги направи уязвими в битки.  \r\nСАЩ отговориха на сделката между Анкара и Москва, като изключиха Турция от съвместната програма за производство на части за F-35. Тръмп обяви, че САЩ ще спрат доставката на 100 самолета F-35, които Турция е поръчала, но увери, че не са предприети стъпки за налагане на санкции срещу Анкара. В Конгреса на САЩ има двупартийна подкрепа за предприемане на допълнителни наказателни мерки срещу Турция. \r\nВместо това миналата седмица президентът покани сенаторите от Републиканската партия на среща, за да обсъдят конкретно санкциите срещу Турция. Тръмп обаче изглеждаше незаинтересован от въпроса и пожела да говори за здравеопазването, имиграцията и други теми, твърдят от изданието, цитирайки няколко служители, запознати с проведената среща. \r\nДжон Корнин, един от 40-те сенатори, срещнали се с Тръмп, разкри, че американският президент е разочарован от липсата на възможности за справяне със ситуацията с Турция. \r\nНа срещата е пристъствал и Джеймс Риш, председател на комисията по външни отношения, който е призовал Тръмп да не се отказва от задължителните санкции срещу Турция. \r\n„Тръмп изглежда се застъпва за преговори с Турция, вместо за санкции\" и открито оспорва налагането им, твърдят източниците на вестника.  \r\n„Това, което президентът се опитва да направи, е много по-широк подход към проблема\", коментира сенатор Дейвид Пердю след срещата. Вместо санкции, казва Пердю, „може да има нещо като споразумение за свободна търговия\".  \r\n \r\n . \r\n \r\n Тереза Герова", "date": "2019.07.24", "title": "The Washington Post: Тръмп подкрепя разговорите с Турция за санкциите"}
{"url": "http://www.focus-news.net/news/2019/07/24/2683463/kathimerini-ek-reagira-na-komentarite-na-chavushoglu-za-sporazumenieto-za-migrantite.html", "text": "Европейската комисия реагира на коментарите на турския външен министър Мевлют Чавушоглу, който по-рано тази седмица заяви, че Анкара ще отмени споразумението за реадмисия на мигранти с Европейския съюз, ако Брюксел не изпълни обещанието си за безвизово пътуване за турските граждани, съобщава електронното издание на атинския ежедневник  Kathimerini . \r\nВ отговор на въпрос на журналист по време на брифинг в Брюксел Наташа Берто, заместник-главен говорител на Европейската комисия, заяви, че двете страни все още са ангажирани с прилагането на документа, като добави, че прилагането на сделката остава условие за либерализиране на визовия режим за турците. \r\nВ интервю за телевизията TGRT Haber в понеделник, Чавушоглу предупреди: „Няма да чакаме на вратата на ЕС. Споразумението за реадмисия и безвизовото споразумение ще бъдат приложени едновременно\". \r\n \r\n Тереза Герова", "date": "2019.07.24", "title": "Kathimerini: ЕК реагира на коментарите на Чавушоглу за споразумението за мигрантите"}
{"url": "http://www.focus-news.net/news/2019/07/24/2683470/ria-nov-den-makron-e-gotov-da-podkrepi-razdelyaneto-na-kosovo.html", "text": "Държавният глава на Франция Еманюел Макрон може да подкрепи разделянето на Косово. Това мнение бе изразено от журналиста на France24 Лоран Руи, който, анализирайки визитата на Макрон в Сърбия от миналата седмица, отбеляза, че френският лидер иска сериозно да разгледа въпроса за Косово, предава руската информационна агенция   РИА „Нов ден“ . \r\nСпоред Руи в новите преговори американците ще бъдат на страната на Прищина, а интересите на сърбите ще бъдат представени от френския президент Макрон. „Това не е нищо ново. Съответното е ясно от момента, в който Вучич и Тачи обявиха публиучно идеята за демаркация, но след това въведоха мита върху сръбските стоки и всичко беше забравено. Сега въпросът е кога ще продължат преговорите”, обясни Руи. \r\nЖурналистът отбеляза също, че „в Сърбия идеята за демаркация е все още жива\". Освен това Франция не се е отказала от тази идея. Това показва разлика с мнението на Германия, която дори не иска да чува за подобна идея. Ето защо е важно двете страни първо да се споразумеят. За Макрон ще бъде много трудно да координира позицията си с Меркел в това отношение”, казва Руи. \r\nКоментирайки прогнозите на френския журналист, бившият сръбски външен министър Владислав Йованович отбеляза, че това е труден процес, който може да доведе до добри крайни резултати за Сърбия. Първо, необходимо е да се определи какво означава разграничение. Би било чудесно, ако това означава Косово се раздели на две основни части. „Но ако ни се предложи малка символична територия на север в замяна на признаване на независимостта, това е капитулация. Надявам се, че и други световни и европейски служители ще участват в процеса, защото често само Америка издава окончателнара присъда за Балканите“, коментира Йованович. \r\nОт своя страна, политическият анализатор Елена Вукоичич отбеляза, че Европейският съюз и Франция са под постоянен натиск от Вашингтон, когато става въпрос за Косово. „В този смисъл е необходимо да се разбере какво е предизвикало европейската „толерантност” към това квазидържавно творение (Косово), което е епицентър на престъпността на Стария континент. Логично, Европа и Франция, като една от най-силните държави в Европейския съюз, се интересуват от стабилни и проспериращи Балкани. Това, разбира се, е невъзможно с такива политици като Тачи и Харадинай, и с проекти като този за Велика Албания“, подчерта Вукоичич. \r\n \r\n Тереза Герова", "date": "2019.07.24", "title": "РИА „Нов ден“: Макрон е готов да подкрепи разделянето на Косово"}
{"url": "http://www.focus-news.net/news/2019/07/24/2683481/pravitelstvoto-odobri-proektodogovora-za-zastrahovka-obshta-grazhdanska-otgovornost-na-aets-kozloduy.html", "text": "Министерският съвет одобри проекта на нов договор за застраховка „Обща гражданска отговорност“ на АЕЦ „Козлодуй“. Това съобщиха от  правителствената информационна служба.  Застрахователният договор ще бъде сключен с Гражданско дружество „Български национален застрахователен ядрен пул“ за срок от една година. Срокът на досегашния договор изтича на 31 юли 2019 г. \r\nОт 2002 г. „АЕЦ Козлодуй“ ЕАД сключва ежегодно договор за застраховка „Обща гражданска отговорност“, покриваща отговорността на централата за ядрена вреда. Уредбата на застраховката „Обща гражданска отговорност“ за АЕЦ се съдържа във Виенската конвенция за гражданска отговорност за ядрена вреда и в глава десета „Гражданска отговорност за ядрена вреда“ от Закона за безопасно използване на ядрената енергия (ЗБИЯЕ). \r\nСъгласно чл. 129, ал. 2 от ЗБИЯЕ експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго. \r\nАЕЦ „Козлодуй“ е определена за дружество, експлоатиращо ядрената инсталация, която включва ядрените реактори и другите съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие „Радиоактивни отпадъци“.", "date": "2019.07.24", "title": "Правителството одобри проектодоговора за застраховка „Обща гражданска отговорност“ на АЕЦ „Козлодуй“"}
{"url": "http://www.focus-news.net/news/2019/07/24/2683479/angel-radev-kmet-na-selo-livada-14-15-kashti-v-seloto-sa-zasegnati-sled-kato-reka-rusokastrenska-e-izlyazla-ot-koritoto-si-zaradi-poroen-dazhd.html", "text": "14 - 15 къщи в село Ливада са засегнати, след като река Русокастренска е излязла от коритото си заради пороен дъжд. Това потвърди за  Радио „Фокус“ - Бургас  Ангел Радев, кмет на селото. По думите му паднало то количество дъжд е 130 л/кв. м. „Имаше пороен дъжд. За кратко време се изсипаха много литри дъжд и стана наводнение. Щети има върху няколко къщи. На някои са засегнати само дворовете“, отбеляза кметът. Той добави, че разчистването продължава и ще привършим до 1 - 2 часа. „Не е приятно, но обстановката се нормализира“, коментира Ангел Радев.  \r\nДеница ДИМИТРОВА", "date": "2019.07.24", "title": "Ангел Радев, кмет на село Ливада: 14 - 15 къщи в селото са засегнати, след като река Русокастренска е излязла от коритото си заради пороен дъжд"}
{"url": "http://www.focus-news.net/news/2019/07/24/2683480/prie-promeni-v-kontsesionniya-dogovor-za-dobiv-na-mineralna-voda-v-nahodishte-velingrad-chepino.html", "text": "Министерски съвет прие предложението, отправено от концесионера „Акварекс- В“ АД, за изменение на концесионния договор, сключен 3 май 2000 г. за добив на минерална вода - изключителна държавна собственост, разкрита от сондаж № 5 „Горски пункт“ на находище „Велинград – Чепино“, община Велинград, област Пазарджик. Това съобщиха от  правителствената информационна служба. \r\nС изменението се увеличава общият годишен експлоатационен ресурс по концесията от 10 000 кубически метра минерална вода на 108 000 кубически метра минерална вода при средноденонощен, средногодишен и върхов експлоатационен дебит до 3,42 л/сек., считано от датата на подписаното от страните допълнително споразумение.", "date": "2019.07.24", "title": "Министерски съвет прие промени в концесионния договор за добив на минерална вода в находище „Велинград – Чепино“"}
{"url": "http://www.focus-news.net/news/2019/07/24/2683483/pravitelstvoto-odobri-dopalnenie-na-reshenieto-za-taksite-za-kandidatstvane-i-obuchenie-v-darzhavnite-visshi-uchilishta.html", "text": "Правителството одобри допълнение на РМС №233/2019 за утвърждаване на таксите за кандидатстване и за обучение в държавните висши училища за учебната 2019/2020 година. Това съобщиха от  правителствената информационна служба. \r\nС РМС №233/2019 през април бяха утвърдени таксите за кандидатстване и за обучение на студентите и докторантите - граждани на Република България, на друга държава членка на Европейския съюз или на друга държава - страна по Споразумението за Европейското икономическо пространство, или на Конфедерация Швейцария, в държавните висши училища през следващата академична година. \r\nСлед приемането му в Министерството на образованието и науката постъпи предложение от проф. д-р Магдалена Миткова - ректор на Университета „Проф. д-р Асен Златаров“ - Бургас, за допълнение на таксите за кандидатстване и обучение във връзка с откриването на Медицински факултет в структурата на Университета. \r\nВ Решението за утвърждаване на броя на приеманите за обучение студенти и докторанти във висшите училища и научните организации на Република България през учебната 2019-2020 година определеният брой студенти за Университета „Проф. д-р Асен Златаров“ - Бургас, по специалността „Медицина“ е 40 (четиридесет). С допълнението се предвижда размерът на годишната такса за обучение за един студент да е 1100,00 лв. , а таксата за кандидат-студентските изпити по биология и по химия - по 70,00 лв. на изпит.", "date": "2019.07.24", "title": "Правителството одобри допълнение на решението за таксите за кандидатстване и обучение в държавните висши училища"}
{"url": "http://www.focus-news.net/news/2019/07/24/2683482/sitel-makedoniya-napadenieto-sreshtu-prevozno-sredstvo-na-nato-v-kabul-postradali-sa-trima-harvatski-voynitsi.html", "text": "Трима хърватски военнослужещи са пострадали при атаката срещу превозно средство на силите на НАТО, което бе взривено в сутрешните часове на деня в афганистанската столица Кабул, предава македонската телевизия  „Сител“ . \r\nСъответното обяви хърватският министър на отбраната Дамир Кръстичевич на извънредна пресконференция в Загреб.  \r\n„Според последната информация, един войник е получил тежки телесни наранявания по главата си и животът му е в опасност, другите двама имат сериозни наранявания, но са извън опасност“, поясни Кръстичевич. Единият от двамата с по-леки наранявания има рани по крака, а другият – по ръката.  \r\nБригаден генерал Кресимир Тускан представи подробности за нападението, показвайки снимки от мястото, където е взривен хърватският военен автомобил. Той е бил част от конвой, пътуващ към летището. Във всяко едно превозно средство е имало по трима военнослужещи. \r\n \r\n . \r\n \r\n Тереза Герова", "date": "2019.07.24", "title": "„Сител“ (Македония): Нападението срещу превозно средство на НАТО в Кабул: Пострадали са трима хърватски войници"}
{"url": "http://www.focus-news.net/news/2019/07/24/2683484/ek-rezultati-ot-obshtiya-reglament-za-zashtitata-na-dannite.html", "text": "Малко повече от година след влизането в сила на Общия регламент относно защитата на данните, Европейската комисия публикува доклад, в който разглежда въздействието на правилата на ЕС за защита на данните и възможностите за допълнително подобряване на неговото изпълнение, се казва в  прессъобщение от ЕК. \r\nВ доклада се стига до заключението, че повечето държави членки са създали необходимата нормативна уредба и че новата система за укрепване на прилагането на правилата за защита на данните започва да функционира добре. Предприятията развиват култура на спазване на изискванията, а гражданите стават все по-осведомени за своите права. В същото време сближаването в посока високи стандарти за защита на данните напредва в международен план.  \r\nВъпреки че новите правила за защита на данните постигнаха много от своите цели, съобщението на Комисията също така съдържа конкретни стъпки за по-нататъшно засилване на тези правила и тяхното прилагане.  \r\nВ съответствие с Общия регламент относно защитата на данните Комисията ще докладва за неговото изпълнение през 2020 г., за да оцени постигнатия напредък след две години на прилагане, включително за прегледа на 11-те решения относно адекватното ниво на защита, приети съгласно директивата от 1995 г.", "date": "2019.07.24", "title": "ЕК: Резултати от Общия регламент за защитата на данните"}
{"url": "http://www.focus-news.net/news/2019/07/24/2683490/internet-stranitsite-na-institutsiite-i-na-dostavchitsite-na-obshtestveni-uslugi-stavat-dostapni-za-hora-s-uvrezhdaniya.html", "text": "Кабинетът ще предложи на Народното събрание проект на Закон за изменение и допълнение на Закона за електронното управление. Това съобщиха от  правителствената информационна служба. \r\nС промените се гарантира по-голяма достъпност за хора с увреждания до интернет страниците и мобилните приложения на обществените организации и на доставчиците на обществени услуги – в т.ч. образователни, здравни, водоснабдителни, топлоснабдителни, телекомуникационни, пощенски, банкови и т.н. Също така се създават норми и стандарти за постигане на универсален дизайн, гарантиращ достъпност до информация и услуги на публичните сайтове. \r\nЧрез измененията ще се обезпечи разработването, внедряването и надграждането на необходимите информационни ресурси на електронното управление при спазване на изискванията за мрежова и информационна сигурност и оперативна съвместимост, както и прилагане на устойчив модел за дългосрочното им управление и поддръжка. \r\nДруга промяна е свързана с подобряване на комуникацията между администрациите, гражданите и бизнеса чрез регламентиране на изпращането на електронните документи и заявяване на електронни административни услуги.  \r\nЩе бъдат създадени условия за ефективна системна интеграция на информационните системи на административните органи, с цел гарантиране на тяхната сигурност и работоспособност.", "date": "2019.07.24", "title": "Интернет страниците на институциите и на доставчиците на обществени услуги стават достъпни за хора с увреждания"}
{"url": "http://www.focus-news.net/news/2019/07/24/2683485/pravitelstvoto-odobri-proekt-za-izmenenie-i-dopalnenie-na-zakona-za-stokovite-borsi-i-tarzhishtata.html", "text": "Правителството одобри проект за изменение и допълнение на Закона за стоковите борси и тържищата /ЗСБТ/, които са свързани и се отнасят до дейността на „клиринговата къща“. Това съобщиха от  правителствената информационна служба. \r\nВ ЗСТБ е предвиден лицензионен режим за осъществяване на дейност като клирингова къща, който режим не е вписан в административния регистър. В тази връзка се предлага по преценка на административния орган да се допълни списъка или режимът да премине в регистрационен. Предлага се също така, ако лицензионният режим за клирингова къща се запази, да се посочат изчерпателно основанията за отказ за издаване на лиценз, особените правила по издаване, спиране, прекратяване и отнемане на лиценза, както и да се приеме Наредба за устройството и правилата за дейността на клиринговата къща. \r\nВ Европа правилата за клирингов механизъм са установени в борсовите правилници на съответните стокови борси и клиринговането се осъществява чрез самите тях, а не чрез отделна клирингова финансова институция. Към момента, анализът на бъдещите потенциални пазарни възможности в Република България и Черноморския регион не очертава нива на търсенето и предлагането на борсови стоки, които да обосновават необходимостта от наличието на клирингова къща като самостоятелна институция. Поради гореизложеното и в следствие на пазарния анализ в краткосрочен и дългосрочен план, не е необходимо прилагането на лицензионен режим за създаване на отделна финансова клирингова институция, а е достатъчно клиринговият механизъм да бъде уреден в борсовия правилник на съответната стокова борса. \r\nС предвидените промени се създават условия за осъществяване на реална срочна борсова търговия и отпада до сега съществуващ излишен лицензионен режим, което ще доведе до намаляване на административната тежест върху бизнеса.", "date": "2019.07.24", "title": "Правителството одобри проект за изменение и допълнение на Закона за стоковите борси и тържищата"}
{"url": "http://www.focus-news.net/news/2019/07/24/2683486/veliko-tarnovo-16-godishen-mladezh-e-katastrofiral-v-selo-dimcha-nyama-postradali.html", "text": "Неправоспособен водач се е ударил в електрически стълб в село Димча. Това съобщават от  Областна дирекция на МВР – Велико Търново . Пострадали няма. Произшествието е станало тази нощ около 00.30 часа. По първоначална информация 16-годишният водач на лек автомобил „Фолксваген Венто“ е загубил управление над возилото и се е ударил в електрически стълб. На местопроизшествието е извършен оглед. По случая е започнато досъдебно производство.", "date": "2019.07.24", "title": "Велико Търново: 16-годишен младеж е катастрофирал в село Димча, няма пострадали"}
{"url": "http://www.focus-news.net/news/2019/07/24/2683489/v-narodnoto-sabranie-beshe-predstavena-izlozhba-koyato-razkazva-70-godishnata-istoriya-na-diplomaticheskite-otnosheniya-mezhdu-balgariya-i-kitay.html", "text": "Изложба от документи и снимки разказва 70-годишната история на дипломатическите отношения между България и Китай. Това съобщиха от пресцентъра на  Народното събрание . Експозицията „Щрихи от близостта между две далечни страни: 70 години от установяването на дипломатическите отношения между Република България и Китайската народна република“ беше открита на 24 юли 2019 г. от председателя на Народното събрание Цвета Караянчева. На представянето присъстваха посланикът на Китай в България Дун Сяоцзюн, предишните председатели на парламента проф. Огнян Герджиков и Михаил Миков, председателят на Групата за приятелство България – Китай Димитър Бойчев, дипломати и народни представители.  \r\nПредседателят на Народното събрание Цвета Караянчева посочи, че изложбата свидетелства за една 70-годишна дружба, която се развива и доказва, че не разстоянията са важни, а отношенията. България е втората държава, признала Китайската народна република, а присъствието на двама председатели на Народното събрание на откриването на експозицията показва, че ние продължаваме традицията на добри отношения с Китай, подчерта тя. Нека си пожелаем сътрудничеството между нашите две страни да продължи в същия приятелски дух и всички ние да работим за развитие на отношенията ни, добави председателят на Народното събрание. Цвета Караянчева посочи, че е много важно освен в политически план, да се развиват икономическите и туристическите връзки между България и Китай.  \r\nПредседателят на парламента и посланикът на Китай Дун Сяоцзюн потвърдиха подкрепата на двете страни за инициативите \"Един пояс, един път\" и „17+1“. Българското правителство активно участва в инициативите, с което ясно ги определи като приоритет в дипломатическата си работа, на свой ред каза китайският посланик. Той добави, че страната ни е добър приятел и партньор на Китай.  \r\nДун Сяоцзюн изрази благодарност за подкрепата и голямото влияние на Народното събрание за развитието на българо-китайските отношения. Представените в експозицията документи и снимки показват задълбочен и интересен прочит на 70-те години дипломатически отношения между България и Китай, подчерта той и добави, че това е фундамент, на който могат да се градят бъдещите отношения между двете страни.  \r\nЕкспозицията „Щрихи от близостта между две далечни страни: 70 години от установяването на дипломатическите отношения между Република България и Китайската народна република“ разкрива дълбоките корени на приятелските връзки между двете страни. Тя е подготвена със съдействието на Държавна агенция \"Архиви\" и Националната архивна администрация на Китай.", "date": "2019.07.24", "title": "В Народното събрание беше представена изложба, която разказва 70-годишната история на дипломатическите отношения между България и Китай"}
{"url": "http://www.focus-news.net/news/2019/07/24/2683487/sport-tezhka-kontuziya-vadi-marko-asensio-za-edna-godina.html", "text": "Крилото на Реал Мадрид Марко Асенсио вкара гол при равенството 2:2 с Арсенал от турнира International Champions Cup, но след това беше изнесен на носилка заради контузия в коляното. Според информация на \"Марка\" това може да означава край на сезона за него още преди да са започнали официалните мачове. 23-годишният полузащитник почти сигурно има скъсване на кръстна връзка на коляното, което означава продължително възстановяване.   \r\nВсе още се чака официална информация за състоянието му от клуба.", "date": "2019.07.24", "title": "Спорт: Тежка контузия вади Марко Асенсио за една година"}
{"url": "http://www.focus-news.net/news/2019/07/24/2683488/prekratyavat-se-kontsesionnite-dogovori-za-dobiv-na-stroitelni-materiali-ot-nahodishtata-zimnitsa-i-venelin.html", "text": "Концесионният договор за добив на строителни материали - пясъци и чакъли, от находище „Зимница“ ще бъде прекратен по взаимно съгласие на страните. Това реши Министерският съвет, одобрявайки поисканото от концесионера прекратяване, съобщиха от  правителствената информационна служба.  Находище „Зимница” се намира на територията на община Мъглиж, област Стара Загора. През месец юни 2006 г. за него е сключен концесионен договор с „Инермат“ АД, гр. Стара Загора. В искането си за прекратяване на договора дружеството посочва, че бъдещото разработване на находището е икономически неизгодно.  \r\nСъщо по взаимно съгласие ще бъде прекратен концесионният договор за добив на строителни материали - пясъци, от находище „Венелин“. Находището се намира на територията на община Долни чифлик, област Варна. През месец юли 2011 г. за него е сключен концесионен договор с варненското дружество „Ескана“ АД. В искането си за прекратяване на договора дружеството посочва, че пазарната конюнктура, характеризираща се с изключително свито потребление на естествени пясъци за строителство, налага преструктуриране на активите на концесионера и ограничаване на разходите за поддържането им. \r\nСъгласно друго правителствено решение, с 15 години ще бъде удължен концесионният договор за находище „Овчарово“, разположено на територията на област Хасково. Промяната е по искане на концесионера - „Ватия Холдинг“ АД. От дружеството мотивират искането си с наличието на запаси в находището, които биха останали неиззети. Концесионният договор за находище „Овчарово“ е сключен през 2006 г. за срок от 20 години, но е влязъл в сила от датата на прехвърляне на собствеността по приватизационния договор - 8 декември 1998 г. От находището се добиват неметални полезни изкопаеми - индустриални минерали.", "date": "2019.07.24", "title": "Прекратяват се концесионните договори за добив на строителни материали от находищата „Зимница“ и „Венелин“"}
{"url": "http://www.focus-news.net/news/2019/07/24/2683493/odobreni-sa-pozitsiyata-i-sastavat-za-chetvartata-sesiya-na-mezhdupravitelstvenata-balgaro-turkmenistanska-komisiya-za-ikonomichesko-satrudnichestvo.html", "text": "Министерският съвет одобри позицията и състава на официалната българска делегация за четвъртата сесия на Междуправителствената българо-туркменистанска комисия за икономическо сътрудничество. Това съобщиха от  правителствената информационна служба. \r\nСесията ще се състои в периода 10-12 август в Туркменистан. Ще бъдат обсъдени въпроси в основните области на двустранното сътрудничество: взаимна търговия, регионално развитие и благоустройство, туризъм, селско стопанство, транспорт, информационни технологии и съобщения, енергетика и др.  \r\nПредвижда се Комисията да набележи съгласувани мерки за разширяване на сътрудничеството и деловите връзки между двете страни в областите от взаимен интерес.", "date": "2019.07.24", "title": "Одобрени са позицията и съставът за четвъртата сесия на Междуправителствената българо-туркменистанска комисия за икономическо сътрудничество"}
{"url": "http://www.focus-news.net/news/2019/07/24/2683494/petar-vitanov-bsppes-mnogo-raboteshti-v-mezhdunarodniya-transport-mozhe-da-ostanat-bez-rabota.html", "text": "„Обезпокоен съм, че много от работещите в сферата на международния транспорт в различни страни може да останат без работа заради фалит на предприятията. Това са предимно малки, средни предприятия или семеен бизнес и единствен източник на приходи за много домакинства“. Това заяви ръководителят на Делегацията на българските социалисти в Европейския парламент Петър Витанов по време на изслушване на  министъра на транспорта на Финландия Сана Марин в Комисията по транспорт и туризъм в Брюксел, съобщиха от пресцентъра на  БСП . „Надявам се да бъдете честен посредник в рамките на предстоящите преговори по Пакет „Мобилност“ I. Знаете колко е чувствителна тази тема в редица държави членки, сред които е и България. Надявам се с финландското председателство да отпадне усещането сред гражданите ни, че можем да бъдем изхвърлени от вътрешния пазар на ЕС“, допълни Витанов. \r\nГ-жа Марин представи пред членовете на ЕП приоритетите на финландското председателство в сектор \"Транспорт\". Основен акцент бе поставен върху автоматизацията на транспорта, дигитализацията в транспортните услуги и намаляването на въглеродните емисии чрез подобряване на енергийната ефективност на транспортните системи.  \r\nПо-късно комисарят по транспорта Виолета Булц ще отговаря на въпроси на депутати.", "date": "2019.07.24", "title": "Петър Витанов, БСП/ПЕС: Много работещи в международния транспорт може да останат без работа"}
{"url": "http://www.focus-news.net/news/2019/07/24/2683491/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с кмета на община Белово инж. Костадин Варев за летните ремонти и за работата по проекти, а също и за предстоящото саниране на четири читалища в общината. Ще чуете повече и за грижата за чистотата в община Белово и новите съдове за събиране на отпадъци, които закупи общината. Във втората част на предаването ще ви върнем назад във времето, за да си спомним за присъствието на Апостола в Беловския край. По темата ще разговаряме със Севдалина Попова, старши експерт „Музейно дело“ в община Белово. Поводът е отбелязването през месец юли на 182 години от рождението на Васил Левски.  \r\nПредаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.07.24", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/07/24/2683492/sliven-na-informatsionna-sreshta-v-grada-byaha-obsadeni-problemite-na-horata-s-malak-rast.html", "text": "Информационна среща под наслов „Равен шанс за малките хора в България“ се състоя в Областна администрация – Сливен, предаде репортер на  Радио „Фокус“ – Сливен . Целта на срещата бе представяне пред обществото и местните власти на трудностите, които срещат малките хора и търсенето на съмишленици, с които да се работи за тяхното преодоляване.  \r\nСветослав Чернев, президент на Национална организация „Малки български хора“, представи основните проблеми пред хората с малък ръст. Това са основно достъпността на архитектурната среда и дискриминация при търсене на работа. „Около 60% от членовете ни са без работа. Работодателите не ни дават шанс и възможност, оценяват качествата на труд на базата на ръста ни и така осъществяват непряка дискриминация спрямо нас. Нямат мотиви да не ни вземат на работа\", посочи Чернев. \r\nМалките хора се опитват да реализират програми за приобщаване на децата с нисък ръст в училище. Малките хора могат да получат психологическа подкрепа, помощ за достъп до качествени здравни услуги както и много други вид услуги и консултации в Центъра по проблемите на малките хора, които се намира в столицата. \r\nВ организацията „Малките български хора“ членуват 160 човека, като четирима от тях са жители на Сливенска област.", "date": "2019.07.24", "title": "Сливен: На информационна среща в града бяха обсъдени проблемите на хората с малък ръст"}
{"url": "http://www.focus-news.net/news/2019/07/24/2683495/haskovo-v-regionalnata-biblioteka-se-provede-zanyatie-ot-programata-lyato-v-bibliotekata.html", "text": "Днес ученици от града се учиха да печатат поставки за телефон с 3D Принтер в Детският отдел на регионалната библиотека.  Това съобщи за  Радио „Фокус“  Марта Аврамова, специалист от РБ „Христо Смирненски“-Хасково. „Принтерите 3D печатат с консуматив от биоразградима пластмаса, от него могат да се изработят различни предмети, например поставка за телефон. Ние това имаме разработено и всъщност обучението с 3D принтера се ръководи от IT- специалист ”, допълни Марта Аврамова, завеждащ Детския отдел и добави, че лятната програма на библиотеката от 17 юли ще се повтори на 14-ти август в занятието “Учение и игри във виртуалния свят на интерактивния под“. „Нашата библиотека е първата, която в Хасковска област има интерактивен под в Детския отдел. Компютърът е монтиран на тавана и проектор проектира интерактивни игри на пода. Има три игри за умножение, деление, събиране и изваждане за малките ученици. Примерно, осем минус пет и трябва да кажат децата верния отговор, като го настъпят с крак -  това е едната игра. В другата има фигури на къртичета, които изскачат и отново децата трябва да ги настъпят на пода, и така печелят и така печелят“, обясни Марта Атанасова, специалист в библиотека „Хр. Смирненски“ \r\nТова лято регионална библиотека „Христо Смирненски“ има специална програма за ваканционните месеци юли и август под наименование „Лято в библиотеката“, със занятия в два модула – за по-малките под формата на интерактивни игри и занятия, а за по-големите ученици ще се чете цикъл образователни лекции с тема „Средновековие“. Първият модул се води от Детски отдел, а вторият от отдел „Краезнание“. Всяка сряда се провеждат срещите в Детския отдел през юли и август. А тематичните лекции по история „Средновековието в родния край“ в отдел „Краезнание“ се четат всеки вторник от Ана Щилянова, специалист в библиотеката.   \r\nДарина ДЕЕНИЧИНА", "date": "2019.07.24", "title": "Хасково: В регионалната библиотека се проведе занятие от програмата „Лято в библиотеката“"}
{"url": "http://www.focus-news.net/news/2019/07/24/2683496/odobren-e-proekt-na-tipova-nota-za-prisaedinyavane-kam-tehnicheskite-sporazumeniya-otnosno-osiguryavane-na-poddrazhka-ot-strana-domakin-na-silite-na-nato-s-mnogo-visoka-stepen-na-gotovnost.html", "text": "Правителството одобри проект на типова Нота за присъединяване /Изявление за намерение към Техническите споразумения между Върховното главно командване на силите на НАТО в Европа (SHAPE) и Кралство Белгия, Кралство Дания, Република Чехия, Република Хърватия, Република Словения, Словашката република, Република Исландия, Кралство Нидерландия, Италианската република, Република Турция, Кралство Испания и Кралство Норвегия, относно осигуряване на поддръжка от страна домакин на Силите на НАТО с много висока степен на готовност. Това съобщиха от  правителствената информационна служба. \r\nС Решението на Министерския съвет Република България ще бъде в състояние да изпълни поетите военни ангажименти, произтичащи от пълноправното членство на страната в НАТО, с което ще бъдат повишени отбранителните способности за гарантиране на националната сигурност и интегриране към колективната отбрана.", "date": "2019.07.24", "title": "Одобрен е проект на типова нота за присъединяване към Техническите споразумения относно осигуряване на поддръжка от страна домакин на Силите на НАТО с много висока степен на готовност"}
{"url": "http://www.focus-news.net/news/2019/07/24/2683501/burgas-v-grada-shte-se-provede-street-food-art-festival-ot-7-do-11-avgust.html", "text": "STREET FOOD културата печели все повече почитатели в цял свят. У нас тя също има многобройни фенове. Затова България се нарежда до всички европейски страни, които ще излъчат свой представител за най-голямото street food състезание в Европа - European Street Food Awards. Това съобщиха от пресцентъра на  Общината .  \r\nНационалният кръг ще протече в рамките на Street food & Art Festival, който ще се проведе от 7 до 11 август в Бургас, в зоната за обществен достъп на Пристанище Бургас. Посетителите ще могат да опитат кулинарни предложения на най-добрите български кухни на колела. \r\nА на 11 август специално подбрано жури ще избере кой заслужава да се окичи с титлата \"Най-добър street food готвач на България\", за да представи страната ни на Големия финал на European Street Food Awards в Малмьо, Швеция, в края на септември. \r\nЖурито включва добре познатия на всички шеф Андре Токев, най-добрия млад готвач на България за 2018 г. - Васил Якимов, както и кулинарния консултант Луис Монтеро. \r\n\"Променя се не само начинът, по който се храним, но и начинът, по който общуваме, хранителните ни навици. STREET FOOD културата вече е част от съвременните тенденции на общуване в целия свят, затова нашата цел е да покажем, че изкуството и кулинарията са неразривно свързани в тази нова градска култура\", споделя Николай Тодоров, автор на Street food & Art идеологията. \r\nАко сте в Бургас от 7 до 11 август, не пропускайте Street food & Art Festival, за да се насладите на умело забъркания фюжън от няколко вида изкуство в напълно автентична градска среда - кулинария, лятно кино, музика, литература, театър. \r\nКулинарни блогъри и влогъри ще покажат умения на живо пред феновете си, артисти и музиканти ще влязат в ролята на готвачи, професионални кулинари ще демонстрират уменията си, популярни лица от ТВ предавания ще се срещнат с почитателите си, докато се наслаждавате на дегустации и кулинарни демонстрации. \r\nЧаст от програмата на събитието включва срещи и демонстрации със Станислав Райчев - победител в MasterChef 2018, Кристиана Лазарова и Карина Попова - участници в MasteChef, и  кулинарните блогъри Адриана Гюзелева и Станка Стоянова. Филип Аврамов също ще сготви някои от любимите си ястия малко преди концерта си с група \"Джинджифил\". Ще видим кулинарни демонстрации на виетнамска, ориенталска, испанска и мексиканска кухня, а любимецът на малки и големи - Бате Енчо - ще направи японска кулинарна работилница за деца. \r\nФестивалните вечери ще завършват със специална селекция филми, концерти и диджей партита. \r\nФестивалът е с вход свободен, а на 9 и 10 август достъпът ще е безплатен само за притежатели на билети за SPICE Music Festival.", "date": "2019.07.24", "title": "Бургас: В града ще се проведе Street food & Art Festival от 7 до 11 август"}
{"url": "http://www.focus-news.net/news/2019/07/24/2683500/plovdiv-zavisheni-niva-na-uran-ima-vav-vodata-v-selata-bryagovo-byala-reka-karadzhalovo-i-padarsko.html", "text": "Завишени нива на уран има във водата в селата Брягово, Бяла река, Караджалово и Пъдарско. Това сочи справка в сайта на  Регионална здравна инспекция - Пловдив . В тези населени места питейната вода от централното водоснабдяване е забранена за питейни цели и приготвяне на храна, като може да се използва за битови цели. \r\nОтменена е забраната за пиене и приготвяне на храна в село Драгойново. Там констатираните стойности на естествен уран вече са под максималната стойност, определена в Наредба №9 за качеството на водата. \r\nЗа предприетите мерки своевременно са уведомени кметовете на населените места и водоснабдителното дружество.", "date": "2019.07.24", "title": "Пловдив: Завишени нива на уран има във водата в селата Брягово, Бяла река, Караджалово и Пъдарско"}
{"url": "http://www.focus-news.net/news/2019/07/24/2683498/mashtabni-merki-sled-obyavenoto-bedstveno-polozhenie-v-tri-oblasti-zaradi-afrikanskata-chuma-po-svinete-obzor.html", "text": "В сряда бе обявено бедствено положение в Разград и Плевен заради огнищата на африканската чума по свинете. От вчера бедствено положение заради разпространението на заболяването е в сила и в област Русе. На брифинг  Българската агенция по храните (БАБХ) представиха актуална информация във връзка с усложнената епизоотична обстановка в страната по отношение на заболяването африканска чума по свинете. Д-р Александра Митева, експерт от БАБХ коментира, че ситуацията е доста сериозна и изисква внимание. Открити са нови огнища на африканска чума в с. Бръшлен, Русе. Освен домашните стопанства, засегнати от вируса са и индустриални ферми. Предприети са мащабни мерки за изтегляне на останало месо, за предотвратяване на разпространението на заболяването. От вчера е стартирала проверка, чиято цел е да се идентифицират броя заболели животни, добитото трупно месо и продукти от него и да се идентифицира къде са отишли. Замърсяването на околната среда с трупове на животни и хората и са сред основните фактори за разпространение на заболяването. Битовите отпадъци, които изхвърляме също са важен фактор за разпръскване на вируса. Бездомните и диви животни, които имат достъп до изхвърлени отпадъци са сред разпространителите на заболяването при животните.  Експертите потвърждават, че животинските продукти и вирусът не са опасни за здравето на  хората. Въведени са всички мерки, които са съгласно стратегията за борба с африканската чума по свинете на Европейския съюз още при появата на заболяването миналата година във Варненско. Мерките  не касаят само хората, които работят във фуражната верига, а и всички стопани, които отглеждат животни. Така че се отнасят за личните стопанства, за задния двор, в който се отглеждат и прасета. Всички фуражни предприятия, които произвеждат комбинирани фуражи и реализират същите на територията на Република България и не само на територията на България, са подложени на засилен официален контрол именно по отношение спазване на тези мерки.  \r\nМеждувременно от ПГ „БСП за България“ заявиха, че ще търсят  политическа отговорност за навлизането с бързи темпове и за разрастването на чумата по свинете. Според опозицията отговорни лица са министърът на земеделието, началника на БАБХ, председателят на Централния епизоотичен съвет. От БСП заявиха, че последните две години са алармирали с парламентарен контрол, въпроси, питания и обсъждания в Земеделска комисия. От партията посочиха, че националният епизоотичен съвет не е заседавал почти година. От ПГ ГЕРБ отговориха, че мерките срещу чумата по свинете, предприети от БАБХ са най-адекватните и най-бързите. От управляващата партия уточниха, че липсата на ваксина срещу заболяването, единственият начин, по който да се действа е чрез убиване на прасетата и по този начин да се спре разпространяването на заразата.  \r\nВиолета СИМЕОНОВА", "date": "2019.07.24", "title": "Мащабни мерки след обявеното бедствено положение в три области заради африканската чума по свинете (ОБЗОР)"}
{"url": "http://www.focus-news.net/news/2019/07/24/2683497/alsat-m-makedoniya-sled-chas-pri-zatvoreni-vrati-kakvo-zayavi-haradinay-sled-kraya-na-izslushvaneto-mu-v-hagai.html", "text": "В Специализирания съд в Хага завърши изслушването на министър-председателя на Косово в оставка Рамуш Харадинай, предава излъчващият на албански език скопски телевизионен канал   „Алсат-М“  . \r\nВ изявление за медиите Харадинай каза, че е бил призован в съда като заподозрян и че се е защитавал пред прокуратурата с мълчание. \r\n„Изпълних законовото си задължение като заподозрян. Получих правни съвети да не отговарям на въпросите, които ще ме питат”, поясни Харадинай и добави, че не знае за какво точно е бил призован в съда. \r\nИзслушването в Хага бе проведено при затворени врати.  \r\nПрипомня се, че миналия петък, след като получи поканата от Специализирания съд в Хага, Харадинай напусна поста си като премиер на Косово, като заяви, че иска да се яви пред трибунала като гражданин, а не като министър-председател на най-младата държава на Балканите. \r\n \r\n Тереза Герова", "date": "2019.07.24", "title": "„Алсат-М“ (Македония): След час при затворени врати: Какво заяви Харадинай след края на изслушването му в Хага?"}
{"url": "http://www.focus-news.net/news/2019/07/24/2683504/sport-viktoriya-tomova-se-klasira-za-vtoriya-krag-na-turnira-v-praga.html", "text": "Виктория Томова се класира за втория кръг на турнира на червени кортове в чешката столица Прага. Българката постигна победа с 6:2, 6:2 над французойката Манон Арканжоли, която влезе в основната схема като „щастлива губеща\" от квалификациите на мястото на отказалата се заради травма поставена под номер едно представителка на домакините Барбора Крейчикова. \r\nЗа място на четвъртфиналите тя ще играе срещу чешката квалификантка Барбора Миклова. \r\nТомова е в серия от шест поредни победи, след като миналата седмица спечели надпреварата на клей във френския град Биариц.", "date": "2019.07.24", "title": "Спорт: Виктория Томова се класира за втория кръг на турнира в Прага"}
{"url": "http://www.focus-news.net/news/2019/07/24/2683506/blagoevgrad-zapochva-izpalnenieto-na-proekt-po-rehabilitatsiya-na-ulitsi-v-bansko-i-dobrinishte.html", "text": "На 25 юли в 10.00 часа ще състои официална церемония по откриване на строителна площадка в рамките на проект „Рехабилитация на улична мрежа в гр. Банско на ул. „Цар Симеон\" между кръстовищата с ул. „България\" и ул. „Патриарх Евтимий\" (път II-19), ул. „Глазне\" между кръстовищата с ул. „Пирин до ул. „Патриарх Евтимий\" (път II-19) и ул. „България\" между кръстовищата с ул. „Цар Симеон\" до ул. „Патриарх Евтимий\" (път II-19) и рехабилитация на улична мрежа в гр. Добринище - ул. „Георги Темелков\", ул. „Александър Стамболийски\" и ул. „Паисий Хилендарски\". Това съобщиха от пресцентъра на  Община Банско . Церемонията ще се състои на кръстовището при ул. „Цар Симеон” и „Патриарх Евртимий” \r\nВ 10.30 ч. ще бъде открита и строителната площадка  ул. „Г. Темелков“ в гр. Добринище. \r\nГлавната цел на проекта е да се подобри средата на живот чрез рехабилитация на улична мрежа в т.ч. изграждане на озеленени участъци от уличното платно и ремонт на  тротоари. Чрез подобряване на съществуващата инфраструктура се създава устойчиво социално-икономическо развитие на селските райони и качеството на предлаганите услуги за населението.  \r\nОбща стойност на проекта е 1 955 800,00 лева, от които 1 605 640 лева европейско финансиране, 283 348 лева национално съфинансиране и  66 811,03 лева частно финансиране. \r\nПроектът се осъществява с финансовата подкрепа на Програмата за развитие на селските райони 2014-2020 г., съфинансирана чрез Европейски земеделски фонд за развитие на селските райони.", "date": "2019.07.24", "title": "Благоевград: Започва изпълнението на проект по рехабилитация на улици в Банско и Добринище"}
{"url": "http://www.focus-news.net/news/2019/07/24/2683510/burgas-apelativnata-prokuratura-razporedi-izvarshvaneto-na-proverka-za-dopusnati-narusheniya-v-rabotata-na-hospisi-v-chernomorets-i-pomorie.html", "text": "Апелативна  прокуратура - Бургас разпореди извършването на проверка за допуснати нарушения в работата на хосписи в гр. Черноморец, Общ. Созопол и в гр. Поморие, както и дали са налице данни за осъществени престъпления от общ характер от длъжностни лица, работещи в тези здравни заведения. Това съобщиха от пресцентъра на  Апелативна прокуратура - Бургас .  \r\nВъв връзка със статии, публикувани на 22-23.07.2019 г. в информационен сайт \"Флагман\" с изнесени данни за нарушения във функционирането на хосписи в гр. Черноморец, Общ. Созопол и в гр. Поморие, Апелативна прокуратура Бургас разпореди незабавна проверка по случая, която е възложена по компетентност на Окръжна прокуратура - Бургас. \r\nПредмет на проверката ще бъде както законосъобразното функциониране на описаните здравни заведения по смисъла на Закона за лечебните заведения, така и дали са налице данни за осъществени престъпления от общ характер от длъжностни лица, работещи в същите.", "date": "2019.07.24", "title": "Бургас: Апелативната прокуратура разпореди извършването на проверка за допуснати нарушения в работата на хосписи в Черноморец и Поморие"}
{"url": "http://www.focus-news.net/news/2019/07/24/2683502/vladislav-antonov-lrs-midzhur-chuprene-lovnite-druzhinki-pravyat-ezhednevni-obikolki-na-teritoriite-si-za-da-sledyat-za-martvi-divi-praseta.html", "text": "Ловните дружинки правят ежедневни обиколки на териториите си, за да следят за мъртви диви прасета, каза за  Радио „Фокус“ – Видин  Владислав Антонов, специалист по лова в ловно-рибарско сдружение (ЛРС) „Миджур“ - село Чупрене. Той посочи, че обиколките са приети като превантивни мерки за недопускане на разпространението на болестта африканска чума по свинете на територията на региона. „Нямаме открити мъртви диви прасета, но обстановката е много динамична. Ловците са обучени как да взимат проби за изследване ако открият мъртви диви прасета“, обясни Владислав Антонов. Той допълни, че още от миналата година населението в региона е предупредено за болестта, когато огнища на болестта имаше в Северна Румъния. Навсякъде са разпространени информационни материали. \r\nНа територията на ЛРС „Миджур“ се ловува предимно за диви прасета. През миналата година ловът на едър дивеч започна за сдружението с отстрелването на 20 животни, като целта е популацията им да бъде намалена. \r\nАнна ЛОЗАНОВА", "date": "2019.07.24", "title": "Владислав Антонов, ЛРС „Миджур“ – Чупрене: Ловните дружинки правят ежедневни обиколки на териториите си, за да следят за мъртви диви прасета"}
{"url": "http://www.focus-news.net/news/2019/07/24/2683499/ruse-uslozhnena-e-epizootichnata-obstanovka-v-oblastta.html", "text": "Областният управител на област Русе г-н Галин Григоров и неговите заместници г-н Свилен Иванов и г-н Валентин Колев проведоха заседание на Постоянно действащата междуведомствена епизоотична комисия във връзка с изключително тревожната и динамично променяща се обстановка по отношение на болестта Африканска чума по свинете в област Русе. Това съобщиха от пресцентъра на  Областна администрация - Русе .  \r\nГ-н Свилен Иванов припомни, че от 24 юли е въведено бедствено положение на територията на цялата област. От своя страна областният управител г-н Галин Григоров предупреди, че няма да бъдат толерирани прояви на разпространение на невярна информация, възпрепятстване на мерките или тяхното неизпълнение и на нарушителите ще бъде търсена наказателна отговорност. Според заповедта за обявяването на бедствено положение, координацията на всички институции ще се осъществява от д-р Георги Дяков, директор на ОДБХ Русе. \r\nД-р Дяков съобщи за потвърдено ново огнище на заразата в свинекомплекса в с. Бръшлен.  \r\nГ-н Свилен Иванов обърна внимание, че всички заложени мерки от предходните заседания на комисията се изпълняват стриктно. \r\nАкцент на заседанието беше представянето на информация и становище от страна на Експертния консултативен съвет по Африканска чума по свинете относно заболяването, причините, разпространението му, биосигурността и биобезопасността. \r\nПо време на оживената дискусия се подчерта многократно, че източник на заразата е човекът със своите действия, използването на хранителни отпадъци при храненето на домашни свине, изхвърлянето на остатъчни животински продукти на нерегламентирани места, движението на хора от участъци с диви животни към личните стопанства.  \r\nЕкспертите от Консултативния съвет заявиха, че фуражите, с които се хранят животните в големите свинекомплекси се произвеждат промишлено (преминават термична обработка, което изключва наличието на вируса в тях) и подлежат на строг контрол. \r\nКъм използването на фуражи от прясно окосена растителност следва да се премине поне след 60 дни на отлежаването му. Срок, който минимизира риска от наличието на вируса.  \r\nФактор, на който трудно може да се влияе е движението на диви и домашни животни, както и разпространението на АЧС сред дивите свине. В този смисъл усилията трябва да са насочат в ограничаване на достъпа до огнищата. \r\nПрипомняме, че заседания на комисията ще бъдат провеждани ежеседмично, а отговорните институции са в постоянна връзка помежду си и изпълняват стриктно своите ангажименти.", "date": "2019.07.24", "title": "Русе: Усложнена е епизоотичната обстановка в областта"}
{"url": "http://www.focus-news.net/news/2019/07/24/2683508/redzhep-tayip-erdogan-nikakva-zaplaha-ot-sanktsii-ne-mozhe-da-vazpre-turtsiya-ot-sledvaneto-neynata-spravedliva-kauza.html", "text": "По повод отбелязването на 96-та годишнина от подписването на Лозанския договор, документът, който признава съвременната турска държава, държавният глава на страната Реджеп Тайип Ердоган подчерта устойчивостта на страната пред външните заплахи, съобщава вестник  Hurriyet . \r\n„Днес сме горди да отпразнуваме 96-та годишнина от подписването на Лозанския договор, учредителния документ на Република Турция\", подчерта в изявлението си Ердоган, като подчерта, че тази година страната отбелязва 100-годишнината от началото на турската борба за независимост от 1919-1923 година. \r\n„Турската война за независимост се води срещу най-силните армии в света и е увенчана с Лозанския договор, печата на независимостта на нашата страна... Никаква заплаха от санкции, нито скрити, нито явни, може да възпрат Турция от нейната справедлива кауза\", подчерта Ердоган. \r\n„Република Турция, както преди един век, има силата и решимостта да премахне всяка заплаха, насочена към нейната независимост, оцеляване, мир и сигурност и безопасност на нейните граждани\", добави държавният глава на съседката ни. \r\nЕрдоган също така подчерта, че неотдавнашните стъпки на Турция в Източното Средиземноморие и Северна Сирия - включително сондирането за природни ресурси и операции за борба с тероризма - ясно демонстрират решимостта на Анкара да защитава правата както на страната, така и на турските киприоти в Кипър. \r\nЛозанският договор, подписан от Турция от една страна и от Великобритания, Франция, Италия, Гърция и техните съюзници от друга, признава съвременната турска държава и замества Договора от Севър от 1920 г., наложен на Османската империя след Първата световна война. \r\n \r\n Тереза Герова", "date": "2019.07.24", "title": "Реджеп Тайип Ердоган: Никаква заплаха от санкции не може да възпре Турция от следването нейната справедлива кауза"}
{"url": "http://www.focus-news.net/news/2019/07/24/2683512/obshtina-sliven-momchil-karailiev-specheli-desetata-si-titla-na-balgariya-v-troyniya-skok-za-mazhe.html", "text": "Момчил Караилиев спечели десетата си титла на България в тройния скок за мъже, след като се наложи в сектора по време на националния шампионат в София. Това съобщиха от спортният отдел на  Община Сливен . \r\nКараилиев се приземи на 16.33 м (+1.9 м/сек) в единствения си успешен опит в надпреварата. 37-годишният атлет изпревари в подреждането Георги Начев (ЛК Радио 999-Ямбол), който регистрира 15.60 м (+2.7 м/сек), и Румен Димитров (Локомотив-Пловдив) – също с 15.60 м (+1.3 м/сек).", "date": "2019.07.24", "title": "Община Сливен: Момчил Караилиев спечели десетата си титла на България в тройния скок за мъже"}
{"url": "http://www.focus-news.net/news/2019/07/24/2683503/tass-tereza-mey-shte-prodalzhi-da-raboti-kato-deputat-v-kamarata-na-obshtinite.html", "text": "В последното си обръщение пред парламента след оставката си от премиерския пост, Тереза Мей обяви, че ще продължи да изпълнява задълженията си на депутат от Камарата на общините, предава  TACC . \r\n„След изпълняване на задълженията си ще имам аудиенция при кралица Елизабет II, след това ще продължа работата си в камарата в качеството си на обикновен депутат“, поясни Мей в хода на последната си премиерска сесия.  \r\nМей обяви оставката си на 24 май, първо от поста лидер на управляващата Консервативна партия, а с избирането на нов лидер на торите и от поста министър-председател, поради невъзможността да се осъществи оттеглянето на страната от ЕС. Оставката бе предшествана от три неуспешни опити на премиера да привлече подкрепата на Камарата на общините за нейната сделка за Брекзит, постигната с Брюксел. \r\n \r\n Тереза Герова", "date": "2019.07.24", "title": "ТАСС: Тереза Мей ще продължи да работи като депутат в Камарата на общините"}
{"url": "http://www.focus-news.net/news/2019/07/24/2683513/rositsa-dimitrova-obshtina-veliko-tarnovo-obshtinata-razpolaga-s-pochti-vsichki-sotsialni-uslugi-vklyucheni-v-balgarskoto-zakonodatelstvo.html", "text": "Община Велико Търново разполага с почти всички профили на социални услуги, които са включени в българското законодателство. Те са насочени както към деца и младежи, така и към възрастни хора в риск или в нужда. За тези, за които все още няма разкрити структури, се работи това да се случи чрез осигуряване на проектно финансиране. Това каза за  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. Тя посочи също, че Общината ще продължи да организира социални услуги в подкрепа на хората, които имат нужда от тях.  \r\n„Ние продължаваме да сме един от най-големите работодатели като доставчик на социални услуги на специалистите по социална работа, социална педагогика, психология. Към момента имаме достатъчен набор, а за в бъдеще се очертава ситуация, в която ще имаме нужда и от нови специалисти. Затова искам да призова Великотърновският университет, който е наш много добър партньор, да продължи да подготвя кадри, които да са ни в помощ“, каза още Росица Димитрова. \r\nЛуиза ТРАНЧЕВА", "date": "2019.07.24", "title": "Росица Димитрова, Община Велико Търново: Общината разполага с почти всички социални услуги, включени в българското законодателство"}
{"url": "http://www.focus-news.net/news/2019/07/24/2683514/ek-evropeyskata-komisiya-prizovava-za-po-dobro-prilagane-na-pravilata-za-borba-s-izpiraneto-na-pari-i-finansiraneto-na-terorizma.html", "text": "Европейската комисия прие съобщение и четири доклада, които ще помогнат на европейските и националните органи да се борят по-ефективно с рисковете от изпиране на пари и финансиране на тероризма. В докладите се подчертава нуждата от цялостно изпълнение на директивите и от отстраняване на редица структурни слабости в прилагането на правилата на ЕС за борба с изпирането на пари и финансирането на тероризма, се казва в  прессъобщение от ЕК.  \r\nВ съобщението „Към по-добро прилагане на нормативната уредба на ЕС за борба с изпирането на пари и финансирането на тероризма“ се прави преглед на публикуваните днес четири доклада: докладът за наднационална оценка на рисковете съдържа актуализация на секторните рискове, свързани с изпирането на пари и финансирането на тероризма. Докладите относно оценката на неотдавнашни случаи на изпиране на пари във финансовата сфера с широк отзвук, звената за финансово разузнаване и взаимосвързаността между централизираните регистри на банковите сметки анализират недостатъците на настоящия надзор и сътрудничеството в сферата на изпирането на пари и посочват начини за отстраняване на тези недостатъци.  \r\nВъз основа на публикувания пакет от документи ще бъдат взети бъдещите решения за това как допълнително да се укрепи нормативната уредба на ЕС за борба с изпирането на пари.", "date": "2019.07.24", "title": "ЕК: Европейската комисия призовава за по-добро прилагане на правилата за борба с изпирането на пари и финансирането на тероризма"}
{"url": "http://www.focus-news.net/news/2019/07/24/2683507/shumen-epizootichnata-komisiya-prie-dopalnitelni-merki-za-nedopuskane-na-razprostranenieto-na-afrikanska-chuma-po-svinete-v-oblastta.html", "text": "Областната епизоотична комисия прие нови допълнителни превантивни мерки за недопускане на разпространението на африканска чума по свинете (АЧС) на територията на област Шумен, предаде репортер на  Радио „Фокус“-Шумен . Участниците в заседанието, под ръководството на Петко Шаренков, заместник областен управител, приеха да не се недопускат продажби на живи свине, прясно свинско месо и местни продукти от свинско месо на нерегламентирани пазари на територията на областта, както и да се засили режимът на транспорт на животни. Д-р Катя Райкинска, директор на Областната дирекция по безопасност на храните (ОДБХ), представи обявените в последната седмица нови огнища на заболяването – на 17 юли в кв. „Въбел“ в Търговище, на 18 юли - първично възникнал случаи на АЧС при диви свине в село Горно Абланово, област Русе, Враца, ДУ „Дъбник, в Държавно ловно стопанство „Черни Лом“, Попово, на 19 юли е обявено първично възникнал случай при дива свиня в землището на община Дулово, на 20 юли първично огнище в свинекомплекс в село Николово, област Русе. Д-р Райкинска посочи, че днес има издадени заповеди за възникване на първично огнище в свинекомплекс с. Бръшлен, област Русе и при домашна свиня, намерена мъртва в землището на село Морава, област Велико Търново. „Положението е изключително тревожно, апелирам за повишено внимание и отговорност от всички“, призова д-р Райкинска.  \r\nД-р Наташа Баева от ОДБХ обобщи, че ситуацията е динамична, като област Шумен  попада в нова зона, която е в близост до огнища, което налага предприемането на допълнителни мерки във връзка с гаранциите за движение на свине към кланици, за доотглеждане в други населени места, извън област Шумен. „Завишава се режимът на транспорт на животни, при нас той все още не е забранен, тъй като засега сме все още в чиста от заразата зона“, каза д-р Баева.  \r\nД-р Нели Маринова от ОДБХ запозна присъстващите на заседанието със  заповед по отношение на месото, което се добива  определени територии. „Това касае особен режим на одобрение на кланици на територията на цялата страна. Определени са условия и правила как тези кланици ще бъдат одобрени и ще могат да извършват такива кланета - от свободни  и от опасни зони. Дали ще може да гарантират разделно колене от приема до съхранението при редовното клане и от опасните зони. Процедурата касае и транжорни, и месопреработвателни предприятия, които изявят желание на преработват месо от опасните зони. Това касае операторите, те трябва да заяват дали искат да покриват изискванията на тази заповед“, обясни д-р Маринова.  \r\n„БАБХ иска да гарантира безопасността на това, което стига до магазините и до крайните потребители“, допълни д-р Райкинска. На територията на област Шумен има две кланици и един кланичен пункт, към голям свинекомплекс. Доц. д-р Владимир Петров и д-р Койчо Коев от  Ветеринарномедицински факултет на Тракийски университет в  Стара Загора, представиха пред присъстващите научни становища за болестта Африканска чума по свинете. Следващото заседание на областната епизоотична комисия ще се проведе на 1 август. \r\nИвелина ИВАНОВА", "date": "2019.07.24", "title": "Шумен: Епизоотичната комисия прие допълнителни мерки за недопускане на разпространението на африканска чума по свинете в областта"}
{"url": "http://www.focus-news.net/news/2019/07/24/2683517/sport-gergana-topalova-se-klasira-za-vtoriya-krag-na-turnira-v-polsha.html", "text": "Гергана Топалова се класира за втория кръг на турнира на червени кортове в полския град Битом. Българката се наложи над преминалата през квалификсациите представителка на домакините Даря Кучер с 6:1, 6:4 в двубой, продължил 89 минути. \r\nЗа място на четвъртфиналите Гергана играе срещу третата в схемата Чихиро Мурамацу от Япония. \r\nПо-късно днес Топалова и Петя Аршинкова ще играят на двойки срещу третите поставени Кристина Ене от Румъния и Нина Поточник от Словения.", "date": "2019.07.24", "title": "Спорт: Гергана Топалова се класира за втория кръг на турнира в Полша"}
{"url": "http://www.focus-news.net/news/2019/07/24/2683516/burgas-festivalat-med-more-i-slantse-shte-se-provede-v-pomorie-ot-26-yuli-do-18-avgust.html", "text": "Фестивалът „Мед, море и слънце” ще се проведе на централната пешеходна алея в Поморие от 26 юли до 18 август 2019 г. Това съобщиха от пресцентъра на  Община Поморие . Пчелари от цялата страна ще представят над 20 вида мед и пчелни продукти – цветен прашец, пчелно млечице и прополис. Изложбата – базар ще бъде отворена всеки ден, от 09.30 до 21.30 часа.  \r\nУчастие тази година ще вземат производители от 16 населени места: Поморие, Несебър, София, Левски, Кюстендил, Ахелой, село Винарско, Пловдив, Гоце Делчев, Габрово, Средец, село Вакарел, Враца, Видин, Хасково и Радомир. Събитието е организирано от Община Поморие със съдействието на „Клуб на пчеларите № 1 в България”, с медийната подкрепа на вестник „Пчела и кошер”, единственото в България Национално сдружение на жените пчелари и Областен пчеларски съюз – Бургас.  \r\nЗаповядайте да дегустирате и да се запознаете с богатството на прекрасните български пчелни продукти.", "date": "2019.07.24", "title": "Бургас: Фестивалът „Мед, море и слънце” ще се проведе в Поморие от 26 юли до 18 август"}
{"url": "http://www.focus-news.net/news/2019/07/24/2683505/prof-emiliya-drumeva-protsedurata-po-ratifitsirane-na-mezhdunarodnite-dogovori-za-f-16-ne-e-protekla-spored-konstitutsiyata.html", "text": "Процедурата по ратифициране на международните договори за F-16 не е протекла според Конституцията. Това каза правният секретар на президента проф. Емилия Друмева по време на разискванията по  президентското вето за международните договори за F-16, предаде репортер на  Агенция \"Фокус\" . Проф. Друмева представи пред Комисията по отбрана мотивите на държавния глава за връщането за ново обсъждане на ратификацията на международните договори за закупуване на изтребителите. Тя се позова на практиката на Конституционния съд по договорите за ратификация. Проф. Друмева изтъкна, че е наясно, че народните представители не могат да изменят нищо в международните договори и отчете, че при договорите могат да се приемат резерви. \r\n\"На обществото се дължи категоричен и ясен отговор по редица въпроси, които засягат предмета на ратификацията и това е било целта, поводът, разбирането, с което е упражнено ветото като един класически инструмент на финала на законодателния процес в рамките на балансите на властите\", заяви още проф. Друмева.  \r\nДеница КИТАНОВА", "date": "2019.07.24", "title": "Проф. Емилия Друмева: Процедурата по ратифициране на международните договори за F-16 не е протекла според Конституцията"}
{"url": "http://www.focus-news.net/news/2019/07/24/2683511/kyustendil-tri-semeyni-fermi-za-otglezhdane-na-svine-sa-registrirani-na-teritoriyata-na-oblastta.html", "text": "Три семейни ферми за отглеждане на свине са регистрирани на територията на област Кюстендил. Това каза пред  Радио „Фокус” – Кюстендил  д-р Емил Гъгнев, началник на отдел „Здравеопазване при животните” към Областна дирекция по безопасност на храните – Кюстендил. По думите му тези ферми са от тип А. Индустриални ферми на територията на областта няма. Няма ферми и за източнобалкански свине, забранено е отглеждането на тази порода животни.  \r\n„Регистрираните ферми са семейни, с осигурени условия на биосигурност. Това са малки ферми. Това са възможностите на животновъдите в областта”, каза д-р Емил Гъгнев. По думите му всяка седмица заседават областната и общинските епизоотични комисии на територията на Кюстендилска област. \r\nВенцеслав ИЛЧЕВ", "date": "2019.07.24", "title": "Кюстендил: Три семейни ферми за отглеждане на свине са регистрирани на територията на областта"}
{"url": "http://www.focus-news.net/news/2019/07/24/2683520/pleven-do-30-yuli-prodalzhava-rannata-registratsiya-za-uchastie-v-hi-evropeyski-kongres-po-robotizirana-hirurgiya-s-domakin-meditsinskiya-universitet.html", "text": "Европейският Годишен Конгрес по роботизирана гинекологична хирургия (11th Annual Meeting of Society of European Robotic Gynaecological Surgery (SERGS) ще се проведе от 26 до 28 септември 2019 г. в Аулата на Софийски Университет „Св. Климент Охридски“ под мотото Beyond Borders („Отвъд границите“). Заложеното послание на форума е заедно да „прескочим границите“ на стандартното мислене, на класическата медицина и конвенционалната хирургия. Това съобщиха от  Медицински университет - Плевен .  \r\nСъбитието се организира под егидата на Медицински Университет – Плевен (МУ-Плевен) и Българската Асоциация по Минимално Инвазивна Гинекологична Хирургия (БАМИГХ). Проф. Славчо Томов, Ректор на МУ-Плевен, член за втори мандат на Съвета на Европейската Асоциация по роботизирана гинекологична хирургия SERGS, е председател на научния комитет на форума. Проф. Григор Горчев, Почетен Ректор на МУ-Плевен, е президент на конгреса в България. Форумът ще привлече в нашата страна цяла плеяда от най-изтъкнатите хирурзи от САЩ и Европа в сферата на минимално инвазивната и робот-асистираната хирургия, които ще изнесат пленарни доклади, споделяйки своя опит и визия за развитието на новите технологии и роботиката. Очаква се в конгреса да вземат участие над 300 специалисти от цял свят, както и много български лекари и студенти по медицина. За първи път в европейския форум по роботика ще участва т. нар. Световен Отбор (SLS World Team) от топ хирурзи на Световната Лапароскопска Асоциация със специална интерактивна сесия „Хирургически изненади“ в научната програма (https://sofia.sergs.org/scientific-programme/). Преди Конгреса те ще посетят Медицински Университет – Плевен за провеждане на предконгресен обучителен курс на 24 и 25 септември 2019 г.  \r\nПленарни лекции на европейския форум по роботика в София ще изнесат водещи хирурзи от САЩ и Европа, като Camran Nezhat (USA), Pedro Ramirez (USA), Robert Holloway (USA), Richard Satava (USA), Jan Persson (Sweden), Angelo Maggioni (Italy), Rainer Kimmig (Germany) и др. Научният форум ще предостави на българската академична и студентска общности невероятната възможност да се запознаят с най-новите тенденции в оперативното лечение на злокачествените и доброкачествените гинекологични тумори, ендометриозата и заболяванията на женската полова система. Специално внимание е отделено на бъдещите тенденции в развитието на роботизираната хирургия.  \r\nСпециално за българските студенти, специализанти и лекари-специалисти организационният комитет е предвидил преференциални такси за регистрация: https://sofia.sergs.org/registration/ \r\n \r\n•\tРанна регистрация до 30 юли 2019 – 150 ? специалист; 50 ? стажант и медицинска сестра \r\n•\tРегистрация до 20 септември 2019 – 200 ? специалист; 70 ? стажант и медицинска сестра \r\n•\tРегистрация на място – 250 ? специалист; 100 ? стажант и медицинска сестра \r\nПо време на ХI Европейски Конгрес по роботизирана хирургия в София в периода 26-28 септември 2019 г. Медицински университет – Плевен (МУ-Плевен) ще реализира специална демонстрация на 3D обучение чрез излъчване на 3D Хирургия на живо. Демонстрацията ще се реализира с обучителна цел по европейски проект BG05M2OP001-1.002-0010-C01 \"Център за компетентност по персонализирана медицина, 3D и телемедицина, роботизирана и минимално инвазивна хирургия“, финансиран от Оперативна програма „Наука и образование за интелигентен растеж“ и Европейския фонд за регионално развитие. \r\nВ рамките на ХI Европейски Конгрес по роботизирана хирургия в София паралелно ще бъдат представени две операции на живо, излъчвани в 3D формат. Едната ще бъде робот-асистирана операция, която ще извърши екипът на проф. д-р Григор Горчев, а втората - фокусирана ултразвукова хирургия на живо чрез прилагане на ХАЙФУ технологията от екипа на доц. д-р Добромир Димитров.  \r\nЦялата информация за конгреса можете да намерите на сайта на SERGS: https://sofia.sergs.org/", "date": "2019.07.24", "title": "Плевен: До 30 юли продължава ранната регистрация за участие в  ХI Европейски Конгрес по роботизирана хирургия с домакин  Медицинския университет"}
{"url": "http://www.focus-news.net/news/2019/07/24/2683509/ministar-krasimir-karakachanov-debatat-v-obshtestvoto-za-samoletite-prodalzhava-da-se-vodi-na-politicheska-osnova.html", "text": "Дебатът в обществото за самолетите продължава да се води на политическа основа. Това каза министърът на отбраната Красимир Каракачанов по време на разискванията по  президентското вето за международните договори за  F-16, предаде репортер на  Агенция \"Фокус\" . \"Президентът е използвал своето конституционно право да наложи вето. Аз мога да кажа мотивите. Какво ще реши комисията и народното представителство, е суверенно право на българския парламент, който е най-висш орган в тази държава. С част от мотивите, които прочетох не мога да се съглася примерно, че е бил необходим широк обществен консенсус, подкрепа, обществено съгласие, че не били изяснени много въпроси. Мисля, че това поне по мое мнение не отговаря на истината. По тази тема дали самолетът да бъде \"Грипен\" или F-16 се коментира още преди нашето правителство да бъде съставено\", подчерта министърът. \"Ако говорим за широк консенсус, по кой въпрос в България има широк консенсус. Макар че аз винаги съм апелирал по националните въпроси да имаме консенсус като нация, за съжаление това не е факт. Няма широк консенсус по темата за циганската престъпност и как да подходим към този проблем, който е бич за всеки български гражданин, очакваме да има консенсус по един въпрос като закупуването на нови самолети\", допълни още Каракачанов.  \r\nСпоред него една част от обществото ни още смята, че купуваме американски самолети, за да нападаме Русия. \"В нашето общество по тази тема няма как да има консенсус. Друг е въпросът, че никой не купува самолети F-16, за да напада някой. Имаше един политически лидер, който твърдеше, че ние купуваме нападателни самолети. Не знам с какво \"Грипен\" са отстъпателни\", уточни още министърът.  \r\nДеница КИТАНОВА", "date": "2019.07.24", "title": "Министър Красимир Каракачанов: Дебатът в обществото за самолетите продължава да се води на политическа основа"}
{"url": "http://www.focus-news.net/news/2019/07/24/2683521/api-ot-10-ch-na-26-yuli-do-18-ch-na-30-yuli-shte-se-ogranichi-dvizhenieto-po-pat-ii-86-srednogortsi-rudozem-za-izvarshvaneto-na-vzrivni-raboti.html", "text": "От 10.00 ч. на 26 юли, петък, до 18.00 ч. на 30 юли, вторник, ще се ограничи движението по път II-86 Средногорци - Рудозем за извършването на взривни работи. Те ще са в участък, който е в средата на трасето между двете населени места. Това съобщиха от пресцентъра на  Агенция \"Пътна инфраструктура\" . Обходният маршрут е по направлението Средногорци - Смолян (кв. „Устово“ - кв. „Райково“) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.07.24", "title": "АПИ: От 10 ч. на 26 юли до 18 ч. на 30 юли ще се ограничи движението по път II-86 Средногорци - Рудозем за извършването на взривни работи"}
{"url": "http://www.focus-news.net/news/2019/07/24/2683525/sofiya-tir-e-avariral-v-rayona-na-27-km-am-hemus-nyama-postradali.html", "text": "ТИР е аварирал в района на 27 км в посока София на АМ „Хемус“. Това съобщиха за  Агенция „Фокус“  от  ОДМВР – София . Сигнал за произшествието е подаден към 15.00 часа. Тежкотоварният автомобил е аварирал в активната лента. Към мястото на инцидента е изпратен полицейски екип, който да регулира движението и да обезопаси мястото до изтегляне на превозното средство. Няма пострадали хора.", "date": "2019.07.24", "title": "София: ТИР е аварирал в района на 27 км АМ „Хемус“, няма пострадали"}
{"url": "http://www.focus-news.net/news/2019/07/24/2683526/blagoevgrad-vandali-povrediha-novite-podzemni-konteyneri-v-grada.html", "text": "Пореден акт на вандализъм бе извършен в Благоевград. Това съобщиха от пресцентъра на  Общината . Злосторници повредиха един от подземни контейнери, намиращи се до сградата на Камерна опера. Той е с изкривен капак, което води до намаляване на ефективността на съоръжението.  \r\nОбщина Благоевград предприе незабавни мерки по възстановяване на щетите.  \r\nПодземните контейнери бяха пуснати в експлоатация само преди 3 седмици.  \r\nПри забелязване на нередности, сигнали могат да бъдат подавани на „Горещия телефон“ на общината 073/ 88 44 34, както и на тел. 073 88 44 06, и на номер 112. \r\nОбщина Благоевград призовава за опазване на общинското имущество!", "date": "2019.07.24", "title": "Благоевград: Вандали повредиха новите подземни контейнери в града"}
{"url": "http://www.focus-news.net/news/2019/07/24/2683515/d-r-georgi-mitev-odbh-burgas-prodalzhavat-da-se-izvarshvat-prevantivni-merki-sreshtu-afrikanska-chuma-po-svinete-v-oblastta.html", "text": "Продължават да се извършват превантивни мерки срещу африканска чума по свинете в областта. Това съобщи за  Радио „Фокус“ – Бургас  д-р Георги Митев, директор на Областната дирекция по безопасност на храните (ОДБХ). По думите му към момента няма опасност от разпространението на африканска чума по свинете в региона. „Продължават да се взимат кръвни проби, обстановката се следи, за да бъде болестта хваната навреме“, заяви д-р Георги Митев и посочи, че към момента направените проверки не са установили нищо обезпокоително. \r\nДеница ДИМИТРОВА", "date": "2019.07.24", "title": "Д-р Георги Митев, ОДБХ – Бургас: Продължават да се извършват превантивни мерки срещу африканска чума по свинете в областта"}
{"url": "http://www.focus-news.net/news/2019/07/24/2683524/burgas-edin-ot-posetitelite-na-burgas-jam-2019-shte-poluchi-kitara.html", "text": "Един от посетителите на   ще получи китара с метални струни Kremona М10. Това съобщиха от пресцентъра на  Община Бургас . Всеки, който желае да я притежава, трябва да си вземе номерче на входа на фестивалната зона. То няма да е част от билета, а на отделен хартиен носител. По-късно вечерта името на щастливеца ще бъде съобщено от сцената след тегленето на томбола.  \r\nЕто и повече за инструмента: сглобка тип „лястовича опашка“; дреднът форма на корпуса; масивен капак от смърч/кедър (M10C); мървена розетка; стандартно Х оребряване на капака; дъно от ламиниран махагон; царги от ламиниран махагон; гриф от африкански махагон; горно прагче TUSQ; масивна плочка на лопатката от индийско розово дърво; грифбрет от масивно индийско розово дърво; сатенено лаково покритие; специално изработени за модела никелирани механизми сатен 1:18; столче от индийско розово дърво; долно прагче и пинове за столчето TUSQ; две хромирани копчета за захващане на колан; прозрачен протектор.", "date": "2019.07.24", "title": "Бургас: Един от посетителите на Burgas jam '2019 ще получи китара"}
{"url": "http://www.focus-news.net/news/2019/07/24/2683527/afp-sasht-i-kitay-shte-provedat-dvudnevni-pregovori-v-shanhay-sledvashtata-sedmitsa.html", "text": "САЩ и Китай ще проведат двудневни преговори в Шанхай следващата седмица в опит да сложат край на продължилата повече от година търговска война, предава  AFP , като се позовава на изказване, направено от Стивън Мнучин, американският финансов министър.  \r\n \r\nСпоред разпространеното съобщение, самият Мнучин и търговският представител на САЩ Робрът Лайтцигер ще бъдат начело на американската делегация. Това ще бъде първата подобна среща от месец май насам. \r\n \r\nМнучин изрази надеждата си за постигне на напредък по въпроса, но според него има „твърде много проблеми“, така че според него ще има поне още един кръг преговори.  \r\n : Цанко Цолов", "date": "2019.07.24", "title": "AFP: САЩ и Китай ще проведат двудневни преговори в Шанхай следващата седмица"}
{"url": "http://www.focus-news.net/news/2019/07/24/2683522/mashinnoto-glasuvane-za-mestni-izbori-be-otmeneno-obzor.html", "text": "Парламентът прие промените в Изборния кодекс на второ четене. \"За\" текстовете гласуваха 129 народни представители, \"против\" - 69 и \"въздържали се\" - 1, с което те бяха приети. Първоначалното предложение на ГЕРБ бе машинният вот да бъде отменен за местни и парламентарни избори и да се провежда за президентски и европейски вот. Текстът претърпя промяна по време на второто четене в Правна комисия. От ГЕРБ предложиха отмяната да важи само за местния вот, което бе утвърдено от пленарна зала.  \r\nПреди приемане на промените трябваше машинен вот да бъде осъществено в най-малко 6000 избирателни секции за предстоящите местни избори.  \r\n Председателят на ПГ на ГЕРБ д-р Даниела Дариткова  заяви, че управляващите ще направят всичко възможно да отворим отново Изборния кодекс след местните избори.  \"Може да обсъдим темата за машинно преброяване или за коректно отчитане на изборните резултати. Ще отстраним всички проблеми, които във времето са се създали в Изборния кодекс. Той многократно е бил поправян, кърпен, за да се получи нещо, което в момента наистина трябва да преосмислим, преразгледаме, но в рамките на спокойна процедура след проведени местни избори, за които ние трябва да гарантираме протичане по начин, който да не доведе до безкрайно оспорване на резултата и до съмнение за тяхната легитимност. Призовавам всички национално отговорни политически сили наистина да поемат нашата протегната ръка за консенсусно преразглеждане на Изборния кодекс след провеждането на местните избори и сега да подкрепят отхвърлянето на употребата на машини в гласуването за избори за местни представители през тази година\", допълни Дариткова. \r\nОт своя страна  заместник-председателят на ПГ на \"БСП за България\" Драгомир Стойнев  изтъкна, че основната цел на ГЕРБ е служебна победа на местните избори. \"Разбирам основния мотив на ГЕРБ за отмяна на машинното гласуване - именно рискът от провал на местните избори. Нека се върнем към предишните, тези на 2015 г., които не бяха провал за ГЕРБ. Как дойде успехът и как бе предотвратен именно провалът. Според асоциация \"Прозрачност без граници\" е имало една четвърт повече нарушения\", изтъкна Стойнев. По думите му тогава е имало химикалки с изчезващо мастило. \"Искаме да предложим алтернатива на чувалите и на драскането на протоколите. Било скъпо, не колеги, не е скъпо. Тази ваша теза, че било скъпо, а хартиената бюлетина струвала стотинки, не издържа\", подчерта още Стойнев.  \r\nДеница КИТАНОВА", "date": "2019.07.24", "title": "Машинното гласуване за местни избори бе отменено (ОБЗОР)"}
{"url": "http://www.focus-news.net/news/2019/07/24/2683529/dobrich-poradi-remontni-deynosti-na-25-yuli-shte-bade-zatvorena-za-dvizhenie-chast-ot-ulitsa-georgi-kirkov.html", "text": "Община Добрич информира гражданите, че на 25 юли,четвъртък, от 8.30 до 17.00 часа ще бъде затворена за движение на автомобили част от улица  „Георги Кирков“ в участъка от улица „Страцин“ до блок „Пирин“. Това съобщиха от пресцентъра на  Общината . Община Добрич призовава водачите на МПС да не паркират в посечения участък, за да не възпрепятстват строително–ремонтните дейности.", "date": "2019.07.24", "title": "Добрич: Поради ремонтни дейности на 25 юли ще бъде затворена за движение част от улица „Георги Кирков“"}
{"url": "http://www.focus-news.net/news/2019/07/24/2683530/sofiya-vremenno-dvizhenieto-pri-km-27-na-am-hemus.html", "text": "Временно движението при км 27 на АМ \"Хемус\" в посока София се осъществява в изпреварващата лента поради аварирал камион. Това съобщиха от пресцентъра на  Агенция „Пътна инфраструктура“ .Шофьорите да се движат с повишено внимание и съобразена скорост, като спазват указанията на \"Пътна полиция\". \r\n--", "date": "2019.07.24", "title": "София: Временно движението при км 27 на АМ \"Хемус\" се осъществява в изпреварващата лента"}
{"url": "http://www.focus-news.net/news/2019/07/24/2683518/ostana-vazmozhnostta-za-otvoreno-finansirane-na-partiite-obzor.html", "text": "Остана възможността за отворено финансиране на партиите. Това се случи след като със 129 гласа \"за\", 84 \"против\" и 1 \"въздържал се\" парламентът прие повторно Закона за държавния бюджет и преодоля президентското вето върху възможността за отворено финансиране на политическите партии. \"За\" повторното приемане на Закона за държавния бюджет за 2019 г., с който се измени Законът за политическите партии, гласуваха 129 народни представители, \"против\" - 84 и \"въздържал се\" - 1. С това ветото бе преодоляно. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. След гласуването остава възможността за отворено финансиране на партиите, т.е. чрез дарения от юридически лица и еднолични търговци, на които се противопостави държавният глава.  \r\nВ мотивите си за ветото президентът посочва, че чрез тези промени се подменя политическата система на България като демократична парламентарна република и се дава възможност бизнесът да влезе в политиката.  \r\nВ рамките на дебата народният представител от ПГ на ГЕРБ и председател на Бюджетна комисия Менда Стоянова заяви, че президентът не казва след като 1 лв. е достатъчна субсидия как ще се запази политическия плурализъм, ако се забрани и ограничи финансиране от юридически лица и еднолични търговци. Според нея, когато се каже \"А\", трябва да се каже и \"Б\". \"Аз не обвинявам президента. Той не е законодателен орган. Няма законодателна инициатива и целта на неговото вето е да каже с какво не е съгласен, но той нито по Конституцията, е задължен да ни дава алтернативни предложения. Голяма част от преждеговорещите от тази трибуна се обявиха за президентското вето\", каза още Стоянова и посочи, че обаче не са дали алтернатива. \r\nОт своя страна  секретарят на ПГ на \"БСП За Бългтария\" Филип Попов  посочи, че с отвореното финансиране на партиите на практика се узаконява корупцията. \"Ще започна с това, че подкрепяме ветото на президента\", каза още Попов. Той посочи, че финансирането на партиите и размерът на субсидиите се намират в причинно-следствена връзка. \"Било е решено партиите да се финансират от държавата, за да се избегне тяхната зависимост от частни интереси\", каза още секретарят на ПГ на \"БСП за България\".  \r\nОт ДПС изтъкнаха, че не са съгласни с по-голямата част от мотивите на президента за вето срещу отвореното финансиране на партиите. От ВМРО изразиха мнение, че ветото и законът за отвореното финансиране на партиите са повърхностни и създават проблеми.  \r\nДеница КИТАНОВА", "date": "2019.07.24", "title": "Остана възможността за отворено финансиране на партиите (ОБЗОР)"}
{"url": "http://www.focus-news.net/news/2019/07/24/2683523/makfaksmakedoniya-haradinay-se-zashtitaval-s-malchanie-v-haga.html", "text": "Рамуш Харадинай заяви, че по време на разпита си пред Съда за военни престъпления в Косово е изслушал внимателно дадените му юридически съвети и се е защитавал с мълчание, предава македонската агенция  “Макфакс“ .  \r\n \r\nПред косовски медии, подалият оставка миналата седмица премиер обяви, че след разпита няма други задължение към съдилището и ще се завърне в Прищина, подготвен за предстоящите през септември предсрочни парламентарни избори.  \r\n \r\n„Приех юридическият съвет да не отговарям на въпросите. С това моите задължения към съда приключиха, а други такива нямам. Това е всичко, което мога да кажа в момента“, каза Харадинай. „Връщам се, както и всички други политици, за да се доближа до гражданите по тези въпрос, които са в техен интерес. Подготвен съм за всичко“, категоричен е доскорошният премиер.  \r\n \r\n : Цанко Цолов", "date": "2019.07.24", "title": "„Макфакс“(Македония): Харадинай се защитавал с мълчание в Хага"}
{"url": "http://www.focus-news.net/news/2019/07/24/2683532/sliven-zapochna-saniraneto-na-blok-10-v-kvartal-sini-kamani.html", "text": "Стартира санирането на блок номер 10 в кв. „Сини камъни“ в Сливен. Предстои той да бъде обновен по Националната програма за енергийна ефективност на многофамилни жилищни сгради. Това съобщиха от пресцентъра на  Община Сливен . \r\nКметът Радев пожела на жителите на блока търпение и добро взаимодействие с изпълнителите на обекта. Той ги призова да проявяват разбиране и да полагат усилия за всеобщо разбирателство, за да могат накрая да се поздравят с по-модерни и функционални жилища. \r\nОт своя страна живущите благодариха на кмета за отзивчивостта и добрата комуникация, които са получили по време на изготвянето на документацията по Програмата. \r\nСтроително-ремонтните дейности по сградата включват топлоизолация на външните стени, хидро и топлоизолация на покрива, ламаринена обшивка и гръмоотвод. Ще бъде извършена цялостна подмяна на вратите на входовете, както и на тази част от дограмата на жилищата и общите части, която не отговаря на изискванията за енергийна ефективност. \r\nИзпълнител на обекта е „Суперстрой – Инженеринг“ ЕООД, а строителният надзор е поверен на „Геодет“ ЕООД. Срокът за изпълнение е 175 календарни дни.", "date": "2019.07.24", "title": "Сливен: Започна санирането на блок № 10 в квартал „Сини камъни“"}
{"url": "http://www.focus-news.net/news/2019/07/24/2683534/api-vazstanoveno-e-dvizhenieto-pri-km-27-na-am-hemus-v-posoka-sofiya.html", "text": "Възстановено е движението при км 27 на автомагистрала (АМ) \"Хемус\" в посока София. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.07.24", "title": "АПИ: Възстановено е движението при км 27 на АМ \"Хемус\" в посока София"}
{"url": "http://www.focus-news.net/news/2019/07/24/2683535/afp-sasht-ofitsialno-nalozhiha-rekordnata-globa-ot-pet-miliarda-dolara-na-feysbuk.html", "text": "САЩ официално завършиха процедурата за налагане на рекордната глоба в размер на пет милиарда долара на социалната мрежа „Фейсбук“ заради нарушение на конфиденциалността на личните данни на голям брой потребители на платформата, предава  AFP .  \r\n \r\nФедералната търговска комисия на страната заяви, че това е най-голямата санкция наложена на компания по подобни нарушения и е една от най-големите глоби в историята на САЩ въобще.  \r\n \r\n„Въпреки повтаряните обещания към милиардите си потребители от целия свят, че ще бъде осигурен контрол върху това как техните лични данни са споделяни, „Фейсбук“ подкопа доверието на ползващите платформата“, каза Джо Саймънс, председател на комисията. Според други от Федералната комисия обаче, глобата е недостатъчно, информира още агенцията.  \r\n \r\n : Цанко Цолов", "date": "2019.07.24", "title": "AFP: САЩ официално наложиха рекордната глоба от пет милиарда долара на „Фейсбук“"}
{"url": "http://www.focus-news.net/news/2019/07/24/2683528/dps-shte-podkrepi-povtornoto-ratifikatsirane-na-mezhdunarodnite-dogovori-f-16.html", "text": "ДПС ще подкрепи повторното ратификациране на международните договори F-16. Това каза народният представител от ПГ на ДПС Джейхан Ибрямов по време на дебатите по президентското вето върху международните договори за изтребителите в рамките на Комисията по отбрана, предаде репортер на  Агенция \"Фокус\" . Според Ибрямов, когато има плурализъм, не винаги има консенсус. \"Днес разглеждаме мотивите за президента по наложеното вето. Ще оставя на страна техническите палраметри. Чухме много аргументи, разбира се, внимателно изслушах и представителите на президентската институция в лицето на г-жа Друмева. Вие сте уважаван юрист, имате дългогодишна практика\", допълни още Ибрямов.  \r\nДеница КИТАНОВА", "date": "2019.07.24", "title": "ДПС ще подкрепи повторното ратификациране на международните договори F-16"}
{"url": "http://www.focus-news.net/news/2019/07/24/2683537/burgas-sedmoto-evropeysko-transkontinentalno-sastezanie-s-koleleta-shte-startira-ot-panteona-v-morskata-gradina.html", "text": "В събота в 6.00 на изгрев слънце, 300 от най-добрите колоездачи в света ще се отправят по пътя на седмото Европейско Трансконтинентално състезание или Transcontinental Bike Race. Това съобщиха от пресцентъра на  Община Бургас . Стартът е на пантеона в Морската градина в Бургас. За първи път Бургас е домакин на най-голямото самостоятелно състезание, което прекосява цяла Eвропа – Transcontinental Bike Race. Състезанието има маршрут от близо 4000 километра от Бургас в България до град Брест, Франция, като ще премине през 4 задължителни пункта – Бузлуджа, Бесна Кобила в Сърбия, Пасо Гардена в Италия и Алп Дюез във Франция с финал в град Брест Франция. Състезанието е самостоятелно за всеки участник, което означава че участниците сами са длъжни да осигуряват храна, престой както и ремонт на велосипедите си по пътя, като спазват законите за движение по пътищата. През 2018 рекорда на състезанието направи Джеймс Хейдън, който покори дистанцията за 8 дни и 23 часа през цяла Европа. Интересното е че за първи път състезанието се движи от Изток на Запад, като организаторите са избрали Бургас за стартова точка и се надяват догодина отново да стартира от града. Състезанието е основано от покойният ултра-колоездач Майк Хол, а в момента се организира от неговата жена Ана Хаслок, с помощта на Спортен клуб Бегач от София, които организират пунктовете и старта в България.", "date": "2019.07.24", "title": "Бургас: Седмото Европейско Трансконтинентално състезание с колелета ще стартира от Пантеона в Морската градина"}
{"url": "http://www.focus-news.net/news/2019/07/24/2683519/nikolay-tsonkov-bsp-pravitelstvoto-obyavi-che-reshenieto-za-f-16-e-politichesko-i-s-tova-podtseni-voennata-ekspertiza.html", "text": "Правителството обяви, че решението за F-16 е политическо и с това подцени военната експертиза. Това каза народният представител от ПГ на \"БСП за България\" Николай Цонков по време на дебатите по президентското вето върху международните договори за самолетите F-16 в Комисията по отбрана, предаде репортер на  Агенция \"Фокус\" . \"Както се очаква, ще подкрепим ветото на президента. Аргументите, които изказахме миналата седмица в зала, са и причината, поради която ние ще подкрепим ветото\", заяви Цонков. Той обърна внимание на думите на министъра на отбраната, че дебатът е бил на политическа основа. \"Самото правителство в един момент каза, че всъщност това е политическо решение\", посочи още Цонков. Той попита и защо е трябвало да работи военната експертиза, когато се е оказало накрая, че решението е политическо и за пореден път е била подценена експертизата. Цонков изтъкна, че има доклад на работна група, която е разглеждала договорите, според която има рискове както за реализация на проекта, така и за повишаване на отбранителните способности. \r\nДеница КИТАНОВА", "date": "2019.07.24", "title": "Николай Цонков, БСП: Правителството обяви, че решението за F-16 е политическо и с това подцени военната експертиза"}
{"url": "http://www.focus-news.net/news/2019/07/24/2683539/sadat-dade-hod-na-deloto-sreshtu-bivshiya-rayonen-prokuror-na-knezha-za-dlazhnostno-prestaplenie.html", "text": "На 24 юли 2019 г., Специализираният наказателен съд даде ход на съдебния процес за длъжностно престъпление срещу бившия ръководител на Районната прокуратура в Кнежа, доскоро прокурор в Софийската градска прокуратура, Красимир Кирилов. Това съобщиха от  Апелативна специализирана прокуратура .  \r\nНа 26 юни 2019 г. Специализираната прокуратура внесе срещу него обвинителен акт за това, че от 6 април 2015 г. до 22 декември 2015 г., в условията на продължавано престъпление, в качеството му на длъжностно лице, нарушил служебните си задължения: с 2 постановления разпоредил връщането на два багера-товарача \"KOMATSU\" на лица, които не са техни собственици. С това той набавил за тях облага и нанесъл вреда на собственика – лизингово дружество, в размер на 119 750,55 лева. \r\nЕдиният от багерите бил предаден на неправоимащо лице по негово искане, но при при липса на доказателства за собственост и при наличие на депозирана молба в Районната прокуратура за връщане на машината от реалния й собственик. Молбата на лизингодателя била оставена без разглеждане, той не бил и уведомен за произнасянето на прокурора. Претендиращото без правно основание лице получило на ръка постановлението за връщане на Кирилов и владението върху вещественото доказателство. \r\nДругият багер бил предаден на друго неправоимащо лице, въпреки че собствеността му не била неизяснена, тъй като номерът на рамата е бил пренабиван.", "date": "2019.07.24", "title": "Съдът даде ход на делото срещу бившия районен прокурор на Кнежа за длъжностно престъпление"}
{"url": "http://www.focus-news.net/news/2019/07/24/2683531/bbc-filip-hamand-podade-ostavka-ot-posta-finansov-ministar-na-velikobritaniya.html", "text": "Филип Хамънд изпълни обещанието си и подаде оставка от поста финансов министър на Великобритания, преди Борис Джонсън да влезе на „Даунинг стрийт“ №10, предава  BBC .  \r\nПо-рано Хамънд, който е отявен противник на Брекзит без сделка заяви, че новият премиер трябва да бъде свободен да избере финансов министър „който е напълно отдаден на неговата политическа позиция“.  \r\n \r\nВ официалното си писмо до вече бившия премиер Тереза Мей, Хамънд пише, че „въпреки несигурността, създадена от наразрешения проблем Брекзит, ние успяхме да постигнем забележителен успех при възстановяването на обществените финанси и подготовката на британската икономика за предстоящите възможности“. \r\n \r\nПо-рано в сряда Тереза Мей завърши последното си парламентарно заседание, оглавено от нея в ролята й на министър-председател, след което ще бъде приета от кралицата в Бъкинганския дворец, където официално ще й представи своята оставка.  \r\n : Цанко Цолов", "date": "2019.07.24", "title": "BBC: Филип Хамънд подаде оставка от поста финансов министър на Великобритания"}
{"url": "http://www.focus-news.net/news/2019/07/24/2683540/miroslav-yotov-darzhavna-agentsiya-za-metrologichen-i-tehnicheski-nadzor-399-obekta-sa-provereni-v-ramkite-na-kampaniyata-bezopasno-lyato.html", "text": "399 обекта във Варна и цялата страна са проверили инспекторите на Държавната агенция за метрологичен и технически надзор в рамките на кампанията „Безопасно лято“. Това съобщи в интервю за  Радио „Фокус“ – Варна  Мирослав Йотов, директор на Дирекция „Надзор на пазара“ в Държавната агенция за метрологичен и технически надзор (ДАМТН) по повод двуседмичната кампания „Безопасно лято 2019“, която приключи преди дни. По думите му, кампанията се провежда за пета поредна година и се фокусира върху различни групи продукти, като тази година това са били слънчевите очила и детските играчки изстрелващи предмети. Той допълни, че в тазгодишната кампания проверяващите екипи са извършвали проверки в търговската мрежа в места различни от тяхната месторабота. „Проверките се извършиха на територията на цялата страна. Обхванаха всички търговски обекти. Знаете, че слънчевите очила се предлагат дори и на щендери, на пешеходни зони, на сергии. Така, че важно е да обхванем възможно най-много търговски обекти и следствие на нашите проверки са проверени общо 399 обекта в рамките на 2 седмици“, коментира Мирослав Йотов.  \r\nОбщо са проверени 677 продукта, от които 477 слънчеви очила и 220 вида играчки. Директорът на звеното обясни, че при детските играчки в несъответствие са констатирани 48 продукта. Три от тях не са разполагали с изискваната от закона СЕ маркировка, а 24 продукта са били без инструкция за употреба на български език. При 33 от проверените детски играчки не са били налични име и адрес на отговорния икономически оператор, който пуска продукта на пазара – вносител, прозиводител или и двете. По думите на Мирослав Йотов, това налага и допълнителна и по-сериозна работа между ДАМТН и Агенция „Митници“, така че подобни продукти да бъдат спрени още на граница. „Ние имаме ежедневно контакти с тях, имаме уведомления, но знаете, че 100% контрол не може да бъде извършен на митница. Така, че се опитваме и в тази посока да работим с взаимодействие с колегите от Агенция „Митници“, за да можем да предотвратяваме вноса и пускането на пазара на продукти, които са несъответсващи“, каза още Мирослав Йотов. Той допълни, че продуктите с липсваща СЕ маркировка са изтеглени от пазара, а на тези с липсващи инструкции се позволява да бъдат окомплектовани отново, да преминат повторна проверка и могат да бъдат пуснати отново в търговската мрежа. \r\nБояна АТАНАСОВА", "date": "2019.07.24", "title": "Мирослав Йотов, Държавна агенция за метрологичен и технически надзор: 399 обекта са проверени в рамките на кампанията „Безопасно лято“"}
{"url": "http://www.focus-news.net/news/2019/07/24/2683533/burgas-preskonferentsiya-po-povod-obyavenata-protsedura-za-podbor-na-proektni-predlozheniya-po-prerabotvane-na-produktite-ot-ribolov-i-akvakulturi-shte-se-provede-na-25-yuli.html", "text": "Пресконференция по повод обявената процедура за подбор на проектни предложения № BG14MFOP001- „Преработване на продуктите от  риболов и аквакултури” ще се проведе на 25 юли, четвъртък, от 11.00 ч. в Община Бургас. Това съобщиха от пресцентъра на  Община Бургас . Сред участниците ще бъдат кметът на града Димитър Николов и заместникът му Руска Бояджиева.  \r\n   \r\n Цели на процедурата   \r\nПрилагането на мярката е насочено към изграждането на нови и модернизация на съществуващи предприятия, а именно:  \r\n - Модернизация на предприятията, чрез която да се намали вредното въздействие върху околната среда – емисии на парникови газове, опасни вещества, намаляване на отпадъците и т. н.;  \r\n - Разработване и/или внедряване на нови продукти, процеси, услуги, технологии; системи за управление на производство и/или организация;  \r\n - Разширяване на асортимента от обработени/преработени продукти на риболова и аквакултурата;  \r\n - Подобряване условията на труд в предприятията;  \r\n - Добавяне на стойност и по-пълното оползотворяване на произведената в страната аквакултура съгласно МНСПА.  \r\n   \r\n Териториален обхват   \r\nПроектите по настоящата процедура трябва да се изпълняват на територията на Местната инициативна рибарска група Бургас – Камено, която обхваща:  \r\n - Част от град Бургас, включваща настоящите квартали от землищата на „Крайморие“, „Меден рудник“ и Рибарското селище (Ченгене скеле);  \r\n - Община Бургас: с. Маринка, с. Извор, с. Твърдица и с. Димчево;  \r\n - Община Камено: гр. Камено и селата: Кръстина, Винарско, Вратица, Трояново, Желязово, Русокастро, Ливада, Тръстиково, Константиново, Полски извор, Черни връх, Свобода.  \r\n   \r\nДопустими кандидати по мярката са малки и средни предприятия – юридически лица или еднолични търговци, регистрирани по Търговския закон или Закона за кооперациите. Кандидатите трябва да имат седалище на територията на МИРГ Бургас – Камено.", "date": "2019.07.24", "title": "Бургас: Пресконференция по повод обявената процедура за подбор на проектни предложения по „Преработване на продуктите от  риболов и аквакултури” ще се проведе на 25 юли"}
{"url": "http://www.focus-news.net/news/2019/07/24/2683541/ministar-mladen-marinov-zamina-na-rabotni-poseshteniya-v-sarbiya-i-cherna-gora.html", "text": "В Белград министър Маринов ще проведе разговори с Небойша Стефанович, заместник министър-председател и министър на вътрешните работи на Република Сърбия. Това съобщиха от пресцентъра на  МВР . Предстои двамата да подпишат междуправителствено споразумение за сътрудничество в областта на защитата от природни и предизвикани от човека бедствия на 25 юли.  \r\nВ Черна гора е предвидена среща с Мевлудин Нуходжич, министър на вътрешните работи на Черна гора. Там на 26 юли ще бъде подписано Споразумение между правителството на Република България и правителството на Черна гора за сътрудничество при бедствия.  \r\nВ българската делегация са още главният секретар на МВР главен комисар Ивайло Иванов и директорът на Главна дирекция „Гранична полиция“ главен комисар Светлан Кичиков.", "date": "2019.07.24", "title": "Министър Младен Маринов замина на работни посещения в Сърбия и Черна гора"}
{"url": "http://www.focus-news.net/news/2019/07/24/2683544/koalitsionniyat-savet-na-obedineni-patrioti-provezhda-zasedanie-v-narodnoto-sabranie.html", "text": "Коалиционният съвет на „Обединени патриоти“ провежда заседание в Народното събрание, предаде репортер на  Агенция „Фокус“ . Коалиционният съвет се провежда в зала 118 в кабинета на Борис Ячев от НФСБ. На заседанието присъстват лидерът на НФСБ Валери Симеонов, заместник-председателя на партията Валентин Касабов, депутатът Христиан Митев и Юлиан Ангелов от ВМРО. Към тях се присъедини и лидерът на ВМРО и министър на отбраната Красимир Каракачанов.  \r\nДеница КИТАНОВА", "date": "2019.07.24", "title": "Коалиционният съвет на „Обединени патриоти“ провежда заседание в Народното събрание"}
{"url": "http://www.focus-news.net/news/2019/07/24/2683546/liderat-na-pp-ataka-volen-siderov-se-prisaedini-kam-koalitsionniya-savet-na-obedineni-patrioti.html", "text": "Лидерът на ПП \"Атака\" Волен Сидеров се присъедини към коалиционния съвет на \"Обединени патриоти\", предаде репортер на  Агенция \"Фокус\" . Заедно с него е заместник-председателят на партията Десислав Чуколов и Магдалена Ташева от партията. В кабинета на Борис Ячев вече са лидерът на ВМРО и министър на отбраната Красимир Каракачанов и лидерът на НФСБ Валери Симеонов и други представители на двете партии.  \r\nДеница КИТАНОВА", "date": "2019.07.24", "title": "Лидерът на ПП \"Атака\" Волен Сидеров се присъедини към коалиционния съвет на \"Обединени патриоти\""}
{"url": "http://www.focus-news.net/news/2019/07/24/2683545/obshtina-sliven-oshte-edna-detska-ploshtadka-shte-radva-nay-malkite-zhiteli-na-grada.html", "text": "ще една нова детска площадка ще зарадва най-малките ни съграждани“, заяви кметът Стефан Радев по време на среща с жители от кв. „Сини камъни“ в Сливен, съобщиха от пресцентъра на  Община Сливен . \r\nСъоръжението ще бъде изградено на мястото на премахнати незаконни гаражи, в близост до блок № 10. То ще разполага с пързалка, люлка, затревен кът за отдих, катерушка, морски шах и музикална игра – ксилофон. Очаква се площадката да заработи другия месец, след пълното й оборудване. Тя е изградена по инициатива на кмета Стефан Радев, във връзка с необходимостта от място за игра за най-малките в този район и в отговор на постъпили запитвания от страна на живущите в квартала. Изграждането на детски и спортни площадки е сред приоритетните дейности на общинското ръководство за благоустрояване на кварталите и подобряване на градската среда в Сливен.  \r\nДетското съоръжение в квартал „Сини камъни“ е подходящо и ще бъде достъпно за деца от 3 до 12 години.", "date": "2019.07.24", "title": "Община Сливен: Още една детска площадка ще радва най-малките жители на града"}
{"url": "http://www.focus-news.net/news/2019/07/24/2683542/dobrich-24-godishen-mazh-e-zadarzhan-za-grabezh-v-golemi-razmeri-na-obmenno-byuro-v-grad-kavarna.html", "text": "24-годишният Адриан А. е задържан за срок до 72 часа от Окръжната прокуратура в Добрич днес, след като е бил привлечен като обвиняем за грабеж в големи размери на обменно бюро в град Каварна по образуваното бързо производство. Това съобщиха от пресцентъра на  Апелативна прокуратура - Варна .  \r\nПрестъплението е извършено тази сутрин. 24-годишният обвиняем причакал служителката в бюрото, която носела две чанти с пари в различна валута на стойност около 55 000 лева. Докато отключвала офиса, жената била напръскана със спрей от маскиран мъж. След това нападателят успял да издърпа двете чанти с пари и направил опит да избяга.  \r\nСлучайни минувачи, станали очевидци на грабежа, заловили извършителя и подали сигнал в полицията.  \r\nОкръжната прокуратура в Добрич ще внесе искане в съда за определяне мярка за неотклонение „Задържане под стража“ на Адриан А.", "date": "2019.07.24", "title": "Добрич: 24-годишен мъж е задържан за грабеж в големи размери на обменно бюро в град Каварна"}
{"url": "http://www.focus-news.net/news/2019/07/24/2683536/gen-konstantin-popov-gerb-davame-li-si-smetka-kakav-efekt-ima-debatat-za-f-16-varhu-horata-vav-vvs.html", "text": "Даваме ли си сметка какъв ефект има дебатът за F-16 върху хората във ВВС? Това попита председателят на Комисията по отбрана ген. Константин Попов по време на дебатите по президентското вето върху международните договори за изтребителите в рамките на Комисията по отбрана, предаде репортер на  Агенция \"Фокус\" . Ген. Константин Попов попита какъв ефект от дебата има върху ВВС. \"Те разделени ли са на групи?\", попита още ген. Попов. \"Наистина се надявам, когато в петък разглеждаме тези неща в зала, когато хората са пред камерите, да се съобразяват. Всеки има право на мнение и всеки има право да се изказва. Това не беше ограничено в предишното заседание, когато разглеждахме този законопроект за ратификация\", посочи ген. Попов. Той обърна внимание, че час и половина е обсъждано ветото. \"Чухме много различни тези и това, което чухме беше много от същото\", допълни още ген. Попов.  \r\nДеница КИТАНОВА", "date": "2019.07.24", "title": "Ген. Константин Попов, ГЕРБ: Даваме ли си сметка какъв ефект има дебатът за F-16 върху хората във ВВС"}
{"url": "http://www.focus-news.net/news/2019/07/24/2683547/ministar-rosen-zhelyazkov-provede-seriya-ot-sreshti-v-ep-po-paketa-za-mobilnost-i.html", "text": "Министърът на транспорта, информационните технологии и съобщенията Росен Желязков се срещна с министрите на транспорта на Полша, Унгария, Литва и Латвия в Европейския парламент. Това съобщиха от пресцентъра на  Министерството . Обсъдени бяха позициите на единомислещите държави по Пакета за мобилност I, като представителят на румънската държава заяви, че Румъния категорично ще се присъедини към групата на единомислещите и ще участва активно в преговорите по пакета.  \r\nМинистрите се обединиха около позицията, че до момента по Пакета за мобилност I се действаше прибързано, без силни аргументи и анализи. Това налага започването на нов диалог, в който трябва да вземат активно участие всички членове на ЕП от единомислещите държави, независимо от коя политическа група принадлежат.  \r\nПо време на срещата със заместник-председателя на Групата на европейските консерватори и реформисти на ЕП Рафаеле Фито министър Росен Желязков бе категоричен, че приетите до момента текстове по Пакета за мобилност I се отклоняват съществено от първоначалните си цели. Подходът в пакета е променен значително и елементите, които са добавени ще окажат въздействие върху функционирането на автомобилния транспорт и конкурентоспособността като облагодетелстват определени държави членки за сметка на други. „Надяваме се, че новоизбраният Европейски парламент ще бъде отворен за нашите предложения“, подчерта министърът.  \r\nРосен Желязков разговаря с координатора по Пакета за мобилност I и член на Renew Europe Group на ЕП Хосе Рамон Бауса-Диаз. Двамата обсъдиха спорните текстове в Пакета за мобилност I. Министърът изтъкна опасенията на единомислещите държави, че така формулирани текстовете ще доведат до допълнителни часове управление и натрупване на умора у водачите, което е реална предпоставка за тежки инциденти. Той припомни, че задължителното връщане на превозните средства  до страните по установяване, ще увеличи ненужно трафика, вредните емисии и амортизирането на пътната инфраструктура. “Според проучване, публикувано от Европейската комисия, в ЕС липсват 400 000 безопасни и сигурни места за паркиране и почивка на водачите. Трябва да отпадне забраната за ползването на седмичната почивка в кабината, докато не бъдат изградени тези места\", категоричен бе българският транспортен министър.  \r\n„Решаването на проблемите в сектора не може да стане само с налагането на забрани и ограничения. Необходим е цялостен подход, който да гарантира равни условия за всички държави членки, както и достатъчно време за адаптация на бизнеса и превозвачите“, изтъкна Росен Желязков.  \r\nТемата беше обсъдена и с председателя на Групата „Идентичност и демокрация“ на ЕП Марко Зани. Министърът отбеляза, че част от аргументите на единомислещите държави се споделя и от други периферни държави като Португалия и Исландия. По думите му в началото Пакетът за мобилност I беше представян като социална политика, в подкрепа на шофьорите, но сегашният вариант на текстовете, разглеждани в ЕП, води до пряка намеса в конкурентостта на един огромен сектор в икономиката на ЕС. „Не виждам нищо социално в предложението камионите да се връщат на всеки четири седмици“, добави Росен Желязков.", "date": "2019.07.24", "title": "Министър Росен Желязков проведе серия от срещи в ЕП по Пакета за мобилност I"}
{"url": "http://www.focus-news.net/news/2019/07/24/2683550/nimh-s-31-sm-se-e-povishilo-nivoto-na-reka-mesta.html", "text": "През изминалото денонощие нивата на наблюдаваните реки във водосбора на река Струма са останали без съществени изменения, а на тези във водосбора на река Места са регистрирани повишения, вследствие на валежи, сочи справка в сайта на  Националния институт по метеорология и хидрология  (НИМХ). Регистрираните колебания на речните нива в Западнобеломорският басейн за водосбора на река Места са от -25 до +31 см, а за водосбора на река Струма от -9 см до +5 см. Водните количества на реките в басейна са под праговете за средни води. Днес и през следващите три дни речните нива в басейна ще останат без съществени изменения. Водните количества ще бъдат под праговете за внимание.", "date": "2019.07.24", "title": "НИМХ: С 31 см се е повишило нивото на река Места"}
{"url": "http://www.focus-news.net/news/2019/07/24/2683549/sport-igrayat-se-sedem-macha-ot-kvalifikatsionniya-krag-na-shampionska-liga.html", "text": "Тази вечер се играят седем мача от квалификациите за Шампионска лига.  \r\nОт 20:00 часа Бате Борисов приема Русенборг. От 21:00 часа започват мачовете ЧФР Клуж срещу Макаби (Тел Авив), а Фаренцварош приема Валета на стадион „Групама арена“ в Будапеща. За 21:45 часа са насрочени срещите:  \r\nМарибор – АИК; \r\nСелтик – Нъме Калю; \r\n„Цървена звезда“ – ХЯК Хелзинки; \r\nДъндолк – Карабах.", "date": "2019.07.24", "title": "Спорт: Играят се седем мача от квалификационния кръг на Шампионска лига"}
{"url": "http://www.focus-news.net/news/2019/07/24/2683552/afp-temperaturen-rekord-ot-389-gradusa-po-tselziy-be-otcheten-v-belgiya.html", "text": "Метеорологичната служба на Белгия регистрира в сряда рекордно висока температура от 38,9 градуса по Целзий, предава  AFP . Данните идват на фона на горещата вълна, която е обхванала цяла Западна Европа, принуждавайки властите да издадат различни по степен предупреждения за опасно време в редица държави. Това е най-високата температура в Белгия от 1833 г. насам, когато е първото документирано измерване. \r\n \r\nДруг рекорд също е счупен в сряда – Холандия обяви, че са отчетени 38,8 градуса по Целзий, което е най-високата стойност от 75 години насам в страната.  \r\n \r\nМиналата седмица предупреждения за опасно топло време бяха издадени в някои американски щати, като заради високите температури в САЩ шест души загубиха живота си.  \r\n : Цанко Цолов", "date": "2019.07.24", "title": "AFP: Температурен рекорд от 38,9 градуса по Целзий бе отчетен в Белгия"}
{"url": "http://www.focus-news.net/news/2019/07/24/2683543/the-guardian-tereza-mey-izpolzva-poslednoto-si-zasedanie-kato-premier-za-da-kazhe-na-dzheremi-korbin-da-podade-ostavka.html", "text": "В рамките на последното си парламентарно заседание като премиер на Великобритания, Тереза Мей бе обвинена от лидера на лейбъристката партия Джереми Корбин, че не е успяла да се справи с разпространението на фалшиви новини. В отговор Мей потвърди наблюдението на опозиционера, като заяви, че това личи от множеството фалшиви новини, с които Корбин си служи, пише вестник  Guardian  в статия, посветена на смяната на британския премиер в сряда. \r\n \r\nКорбин обвини Мей за някои от обратните завои, направени по редица проблеми в страната. В последната размяна на обвинения между двамата, Мей отвърна, че лидерът на опозицията продължава да нарушава обещание след обещание. Според Мей, двамата обаче са много различни, тъй като самата тя е прекарала почти цялата си кариера в опити да налага политики, в чиято правилност вярва. В същото време, подчерта тя, Корбин е прекарал времето си като политик на задните редове в Камарата на общините.  \r\nНо Мей не се ограничи само с това, коментира изданието. Като някой, който знае когато е времето да се откажеш, Мей призова Корбин най-сетне да осъзнае, че времето му да спре с политическата си кариера е дошло.  \r\n \r\n„Едно нещо по което си приличаме е ангажимента към нашите избиратели, видях това след терористичната атака във „Финсбъри Парк“, което е в неговия избирателен район“, заяви Мей. „Може би е редно да завърша своята размяна на думи с него като му кажа това: Като лидер на партия, който приема че времето му е изтекло, може би е време той да направи същото“, довърши тя.    \r\n : Цанко Цолов", "date": "2019.07.24", "title": "The Guardian: Тереза Мей използва последното си заседание като премиер за да каже на Джереми Корбин да подаде оставка"}
{"url": "http://www.focus-news.net/news/2019/07/24/2683551/prezidentat-rumen-radev-poseti-voenno-vazdushnata-baza-zemunik-v-harvatiya.html", "text": "Президентът Румен Радев посети в рамките на държавното си посещение в Република Хърватия 93-а военно-въздушна база „Земуник“ в град Задар. Това съобщиха от  прессекретариата на държавния глава . В базата се провежда съвместна инициатива за обучение на пилоти от авиацията за специални операции, в която участват четири държави от Централна и Източна Европа – България, Хърватия, Словения и Унгария. По време на посещението бяха откроени добрите традиции и отличното партньорство на България и Хърватия в обучението на силите за специални операции и борбата с тероризма.", "date": "2019.07.24", "title": "Президентът Румен Радев посети военно-въздушната база „Земуник“ в Хърватия"}
{"url": "http://www.focus-news.net/news/2019/07/24/2683554/kardzhali-tridnevno-obuchenie-za-mladezhi-na-tema-modernite-zavisimosti-se-provede-kray-ardino.html", "text": "Тридневно обучение за младежи на тема „Модерните зависимости“ се проведе край Ардино. Това съобщиха от пресцентъра на  Областна администрация - Кърджали . Младежи от 15- до 20-годишна възраст взеха участие в обучението в рамките на проекта „Мисия спорт“. „В Кърджали няма открити форуми, които да дават възможност на подрастващите да се информират за различните видове пристрастявания и начините за превенция, да говорят за тях и да разпознават  разликата между леките форми и хард-проявленията им“, посочиха участници в обучението. Чрез презентации и ролеви игри те „влязоха в обувките” на печелившите и губещите от хазарта, манията по социалните мрежи, интернет и другите модерни зависимости. Младежите се запознаха с капаните на хазарта и симптомите на пристрастяването към него. Що се касае до интернет, според проучванията 91% от младите хора го ползват между 3 и 6 часа дневно, което възпрепятства пълноценното общуване помежду им и ограничава двигателната активност. Авторите на проекта акцентираха върху ролята на спорта за превенция на рисковите фактори. В подкрепа на каузата „посланиците“ на здравословния начин на живот изиграха няколко приятелски мача по футбол.", "date": "2019.07.24", "title": "Кърджали: Тридневно обучение за младежи на тема „Модерните зависимости“ се проведе край Ардино"}
{"url": "http://www.focus-news.net/news/2019/07/24/2683558/lokalno-severna-makedoniya-aktsiya-burya-v-egeysko-more-se-provezhda-po-turisticheskite-mesta-v-gartsiya.html", "text": "Екипите на гръцкото Министерство на финансите проверяват туристическите обекти на гръцките острови. Акцията се нарича \"Буря в Егейско море\", a цивилни инспектори са под прикритие на островите през целия сезон, предава македонското електронно издание „Локално“. Те проверяват всичко, което може да се нарече \"практики на недобросъвестна търговия\". Изданието предава, че вече няколко нощни клуба са затворени за неиздаване на потребителски сметки. Островите Миконос и Санторини също следват необосновано високи цени в таверните. Проверява се качеството на храната, както и количеството. „Когато клиентите се оплакват, веднага реагираме“, казват инспекторите, цитирани от „Локално“. \r\n \r\nЕкипите включват и полицейски служители, които арестуват собственици, които отказват да предоставят цялата документация на инспекторите. Акцията ще продължи до края на туристическия сезон. \r\n \r\n : Милослава АНГЕЛОВА", "date": "2019.07.24", "title": "„Локално“ (Северна Македония): Акция „Буря в Егейско море“ се провежда по туристическите места в Гърция"}
{"url": "http://www.focus-news.net/news/2019/07/24/2683556/predstaviteli-na-nfsb-napusnaha-koalitsionniya-savet-na-obedineni-patrioti.html", "text": "Представители на НФСБ напуснаха коалиционния съвет на \"Обединени патриоти\", предаде репортер на  Агенция \"Фокус\" . Това се случи след като медиите бяха поканени на Съвета в кабинета на Борис Ячев \r\nДеница КИТАНОВА", "date": "2019.07.24", "title": "Представители на НФСБ напуснаха коалиционния съвет на \"Обединени патриоти\""}
{"url": "http://www.focus-news.net/news/2019/07/24/2683557/interfaks-zadarzhanite-v-kerchenskiya-protok-ukrainski-moryatsi-skoro-shte-badat-osvobodeni.html", "text": "Пълномощникът на Върховната рада за правата на човека Людмила Денисова заяви, че украинските моряци, които бяха задържани от руски части в Керченския проток през ноември миналата година, скоро ще се върнат в родината си, предава  “Интерфакс“ . \r\n \r\n„Постигнато е споразумение за връщането на моряците. Има и решение на Международния трибунал по морско право. В момента се оформят последните документи и смятам, че скоро ще посрещнем нашите моряци у дома“, заяви Денисова за украинска телевизия.  \r\n \r\nАдвокатът на украинския гражданин Николай Полозов, който е един от задържаните, обаче заяви, че няма такава информация. „Знам, че се водят политически преговори, но на какъв стадий са те или каква договорка е постигната – не ми е известно“, каза юристът пред руската агенция.  \r\n \r\nУкраинските моряци се намират под арест в Москва, като им е предявено обвинение за незаконно нарушаване на границата на Русия. В средата на юли от Кремъл обявиха, че не се водят преговори за освобождаването им, макар малко по-рано от Външното министерство да бе съобщено точно обратното.  \r\n : Цанко Цолов", "date": "2019.07.24", "title": "„Интерфакс“: Задържаните в Керченския проток украински моряци скоро ще бъдат освободени"}
{"url": "http://www.focus-news.net/news/2019/07/24/2683538/komisiyata-po-otbrana-preodolya-prezidentskoto-veto-varhu-mezhdunarodnite-dogovori-za-f-16-blok-70.html", "text": "Комисията по отбрана преодоля президентското вето върху международните договори за  F-16 блок 70, предаде репортер на  Агенция \"Фокус\" . Това се случи на извънредно заседание на комисията, която е  водеща по ратификацията и именно тя трябва да разгледа президентското вето. Проектите на международни договори бяха ратифицирани на първо и второ четене от 44-то Народно събрание на 19 юли 2019 г. след близо 8-часов дебат. Сред мотивите на президента са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Окончателното решение ще бъде взето от пленарна зала.\"За\" повторното приемане на ратификацията на договорите гласуваха 13 народни представители, \"против\" - 7 и \"въздържали се\" - 0, с което те бяха приети отново, а ветото преодоляно.  \r\nДеница КИТАНОВА", "date": "2019.07.24", "title": "Комисията по отбрана преодоля президентското вето върху международните договори за  F-16 блок 70"}
{"url": "http://www.focus-news.net/news/2019/07/24/2683553/vitsepremierat-krasimir-karakachanov-ot-vreme-na-vreme-v-obedineni-patrioti-sme-edinni-v-mnogoobrazieto.html", "text": "От време на време сме единни в многообразието. Това каза министърът на отбраната Красимир Каракачанов пред журналисти преди коалиционен съвет, предаде репортер на  Агенция \"Фокус\" . На въпрос дали е елиминирал Волен Сидеров, той посочи, че не го е елиминирал. \"Ако говорим за някакви нарушения, за морала, да се върнем няколко месеца назад и ако ми посочите един случай, в който аз съм казал нещо за него лошо или дори лека критика, елате и ми кажете. Свидетел съм и до ден днешен на това вече как три месеца, даже станаха четири месеца, на едно неспирно плюене по адрес на ВМРО\", коментира Каракачанов.  \r\nВъв връзка с мнението на коалиционните му партньори за самолетите, Каракачанов отговори: \"Моите коалиционни партньори са големи зрели мъже. Даже са ми батковци. Те имат право на свое мнение Аз не мога да си позволя на хора 10 години по-големи от мен да им давам акъл\", заяви още Каракачанов. На въпрос дали е имал разговори с държавния глава преди да наложи вето, Каракачанов заяви, че не е имал и че днес се е прибрал от Македония. \"Не намирам за резонни мотивите, че трябвало още да се обсъжда и че едва ли не, ако парламентът беше гласувал в едно пленарно заседание ратификацията, а го беше оставил за тази седмица, щяла да се родят нови мотиви\", посочи Каракачанов.  \r\nСпоред него две години и половина се говори по тази тема. \"Обществото и по този въпрос е на две различни мнения. Не малка част от хората като чуят, че самолетът е американски, са против. Ако беше руски, сигурно другата щяха да са против. За мен е по-важно какво мислят ВВС, а те подкрепят\", допълни още Каракачанов. Министърът отчете, че уважава мнението на президента Румен Радев и неговите професионални качества. \"Той е професионалист в тази област. Оттук нататък смятам, че всяко едно забавяне би довело само до оскъпяване на цената и по-неблагоприятни условия за един бъдещ договор\", уточни още министърът.  \r\nДеница КИТАНОВА", "date": "2019.07.24", "title": "Вицепремиерът Красимир Каракачанов: От време на време в \"Обединени патриоти\" сме единни в многообразието"}
{"url": "http://www.focus-news.net/news/2019/07/24/2683563/api-na-25-yuli-ot-730-ch-do-1900-ch-se-ogranichava-dvizhenieto-po-patnata-vrazka-sofiya-plovdiv-na-paten-vazel-plovdiv-iztok-pri-133-ti-km-na-am-trakiya-poradi-izvarshvane-na-remontni-deynosti.html", "text": "На 25 юли, от 7.30 ч. до 19.00 ч. се ограничава движението по пътната връзка София-Пловдив на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Това съобщиха от пресцентъра на  Агенция \"Пътна инфраструктура\" . Няма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север“ при км 126 и през с. Войводиново. \r\nПрез април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно ще се ремонтират и останалите 3 пътни връзки /София-Пловдив, Бургас-Раковски и Раковски-Бургас/. \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.24", "title": "АПИ: На 25 юли, от 7.30 ч. до 19.00 ч. се ограничава движението по пътната връзка София-Пловдив на пътен възел „Пловдив Изток“ при 133-ти км на АМ „Тракия“ поради извършване на ремонтни дейности"}
{"url": "http://www.focus-news.net/news/2019/07/24/2683560/api-dvizhenieto-v-tunel-vitinya-na-am-hemus-v-posoka-sofiya-shte-bade-ogranicheno-ot-2200-ch-na-25-yuli-do-0500-ch-na-26-yuli-poradi-profilaktika-na-osvetlenieto.html", "text": "Движението в тунел „Витиня“ на АМ „Хемус“ в посока София ще бъде ограничено от 22.00 ч. на 25 юли до 05.00 ч. на 26 юли поради профилактика на осветлението в съоръжението. Това съобщиха от пресцентъра на  Агенция „Пътна инфраструктура“  (АПИ). Трафикът ще се пренасочва от км 35 по път I-1 София-Ботевград, и при км 30, на пътна връзка „Витинска река“, ще се включва отново в магистралата. Движението за Варна в тунела ще се осъществява в една лента. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.07.24", "title": "АПИ: Движението в тунел „Витиня“ на АМ „Хемус“ в посока София ще бъде ограничено от 22.00 ч. на 25 юли до 05.00 ч. на 26 юли поради профилактика на осветлението"}
{"url": "http://www.focus-news.net/news/2019/07/24/2683562/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. По пътя Кюстендил – Дупница в района на град Дупница движението се осъществява в една лента поради ремонт на мост над река Тополница. Участъкът е сигнализиран с пътни знаци и светофарна уредба. Срокът за приключване на ремонта е до 12 август 2019 година. \r\nВенцеслав ИЛЧЕВ", "date": "2019.07.24", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/24/2683555/natsionalniyat-savet-za-satrudnichestvo-po-etnicheskite-i-integratsionnite-vaprosi-shte-provede-zasedanie-na-25-yuni.html", "text": "Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев в четвъртък, 25 юли, от 11.30 часа в Гранитна зала на Министерския съвет. Това съобщиха от  правителствената информационна служба .  \r\nЗаместник министър-председателят по обществения ред и сигурността и министър на отбраната Красимир Каракачанов ще представи пред Съвета основните пунктове от Концепцията за промени в политиката за интеграция на циганския (ромския) етнос в Република България и мерките за реализацията им. Вицепремиерът Каракачанов е поканен на заседанието на Националния съвет за сътрудничество по етническите и интеграционните въпроси, след като миналия месец внесе Концепцията в Министерския съвет.", "date": "2019.07.24", "title": "Националният съвет за сътрудничество по етническите и интеграционните въпроси ще проведе заседание на 25 юни"}
{"url": "http://www.focus-news.net/news/2019/07/24/2683561/valeri-simeonov-nfsb-yavno-podpisite-pod-sporazumenieto-ne-vazhat-veche-skandalat-na-koalitsionniya-savet-beshe-stsenariy-na-ataka.html", "text": "Явно подписите под споразумението не важат вече, скандалът на коалиционния съвет беше сценарий на \"Атака\". Това каза лидерът на НФСБ Валери Симеонов след като представителите на партията му напуснаха заседанието на коалиционния съвет на \"Обединени патриоти\", предаде репортер на  Агенция \"Фокус\" . Според Симеонов явно е важно преминаването от скандал в скандали копиране на модела на политическо поведение на Корнелия Нинова. \"Не виждам желание в коалиционните си партньори за диалог. Как така ще се води диалог в едно тясно помещение, с прекъсване, с надвикване. То поначало разговорът не започна добре\", допълни още Симеонов. На въпрос дали това е било подготвен сценарий, Симеонов заяви: \"Повече от да. При цялото ми уважение към медиите, ние не сме канили медии на тази среща, нито сме я обявили отворена. В един момент, когато се събрахме, че вън в коридора е пълно с камера и с журналисти. Много добре знаете, че има срещи, на които са канени медиите и на които не са канени. В наше лице ние с ВМРО не сме канили медии, става ясно, че са поканени от \"Атака\". След като са поканили много медии и се стига до това блъскане вътре, това каране вътре унизително за нас и за вас, това е сценарий на \"Атака\". Целта е медиен скандал\", заяви още Симеонов.  \r\nНа въпрос защо не са останали вътре да си говорят, Симеонов заяви, че вътре не е можело да се диша от толкова хора. Той посочи, че Валентин Касабов не се е провъзгласил за съпредседател, защото 20 души са гласували за него. \"Има достатъчно грамотни юристи между нас\", заяви още Симеонов.  \r\nДеница КИТАНОВА", "date": "2019.07.24", "title": "Валери Симеонов, НФСБ:  Явно подписите под споразумението не важат вече, скандалът на коалиционния съвет беше сценарий на \"Атака\""}
{"url": "http://www.focus-news.net/news/2019/07/24/2683559/valeri-simeonov-nfsb-napusnahme-koalitsionniya-savet-zashtoto-nyamashe-normalni-usloviya-za-provezhdaneto-mu.html", "text": "Напуснахме коалиционния съвет, защото нямаше нормални условия за провеждането му. Това каза лидерът на НФСБ Валери Симеонов след като представителите на партията му напуснаха заседанието на коалиционния съвет на \"Обединени патриоти\", предаде репортер на  Агенция \"Фокус\" . По думите му съветът е имал решава тежки проблеми с бездействието на групата \"Обединени патриоти\". \"Това е точка, която внесоха колегите от \"Атака\". Ние приехме да я разглеждаме тази точка. Решихме, че това ще бъде първа точка. В един момент в самото начало на дискусиите, докато избираме водещ на заседанието, не знам кой, но под разпореждането на г-н Сидеров, ви покани вас. Станахте свидетели на тази унизителна сценка, на това блъскане. Не мисля, че по този начин има нормални условия за провеждането на коалиционен съвет в това помещение с толкова камери\", заяви още Симеонов.  \r\nДеница КИТАНОВА", "date": "2019.07.24", "title": "Валери Симеонов, НФСБ: Напуснахме коалиционния съвет, защото нямаше нормални условия за провеждането му"}
{"url": "http://www.focus-news.net/news/2019/07/24/2683564/valeri-simeonov-nfsb-godina-ot-obedineni-patrioti-ne-sme-se-sabirali-koeto-govori-za-paraliza-na-koalitsiyata.html", "text": "Година от \"Обединени патриоти\" не сме се събирали, което говори за парализа на коалицията. Това каза лидерът на НФСБ Валери Симеонов след като представителите на партията му напуснаха заседанието на коалиционния съвет на \"Обединени патриоти\", предаде репортер на  Агенция \"Фокус\" . Симеонов посочи, че само тримата лидери от \"Обединени патриоти\" не са се събирали може би година. \"Може и повече да е. Имахме сбирка при г-н Борисов на коалиционен съвет на управляващата коалиция, която беше буквално преди гласуването на закона за бюджета за политическите партии. По този повод имахме съвещание при г-н Борисов. Не мога да ви кажа, кога беше. Мисля, че няма месец. Година преди това не сме се събирали трите партии. Това говори за парализа на коалицията, което не е добре. Това продиктува смяната на г-н Сидеров и избора на ново ръководство\", заяви Симеонов.  \r\nНа въпрос как ще продължи да работи ПГ на \"Обединени патриоти\", Симеонов заяви, че лично за себе си не може да предвиди едно заседание, на което изведнъж стават някакви скандали.  \r\nДеница КИТАНОВА", "date": "2019.07.24", "title": "Валери Симеонов, НФСБ: Година от \"Обединени патриоти\" не сме се събирали, което говори за парализа на коалицията"}
{"url": "http://www.focus-news.net/news/2019/07/24/2683566/blagoevgrad-intenziven-e-trafikat-po-osnovnite-patni-napravleniya-v-oblastta.html", "text": "До 28 юли ще се извършва настройка и калибриране на дилатационните фуги на съоръжението над река Логодашка при 93-ти км на лот 3.1 от автомагистрала „Струма“. Това съобщиха за  Радио „Фокус“ – Пирин  от Областно пътно управление – Благоевград. Поетапно ще е затворено първо платното в посока София, а след това и платното за ГКПП „Кулата“. Интензивен е трафикът по основните пътни направления в област Благоевград. По-натоварено е движението по автомагистрала „Струма“ и главен път Е-79. Няма данни за регистрирани тежки пътни инциденти. Не са въведени други ограничения за движението на леки и товарни автомобили в областта. \r\nНатоварен е трафикът в областния град. Всички светофарни уредби са изправни. Интензивен е трафикът при кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, както и на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“. Подпорна стена се изгражда в района на улица „Славянска“ при МБАЛ – Благоевград. Градският транспорт се движи по разписание. \r\nЛивия НИНОВА", "date": "2019.07.24", "title": "Благоевград: Интензивен е трафикът по основните пътни направления в областта"}
{"url": "http://www.focus-news.net/news/2019/07/24/2683568/pres-24-makedoniya-kak-otselyavat-bednite-magareta-na-ostrov-santorini-biyat-gi-i-gi-karat-da-nosyat-turisti.html", "text": "Как оцеляват бедните животни на гръцкия остров Санторини – бият ги и ги карат да носят туристи въпреки слънцето. С това заглавие излязоха редица медии, сред които “Прес 24”, „Студенти”, „Свободен печат“ и др. През последните години се наблюдава увеличение на броя на магаретата, които страдат от наранявания на гръбначния стълб, имат рани поради нередовни седалки и страдат от изтощение, предават медиите. „Хора за етично отношение към животните“ обвини властите, че явно нарушават гръцките закони за защита на животните, като им забранява да пият вода и да си почиват. През последните години се наблюдава увеличение на броя на магаретата, които страдат от наранявания на гръбначния стълб, имат рани поради неправилното сядане върху тях и страдат от изтощение. \r\n \r\nСъобщава се, че на шокиращи снимки се вижда как удрят магаретата и ги карат да носят много тежки туристи по над 500 стъпала на остров Санторини. \r\n \r\nВидеото, публикувано от агенцията на „Хора за етично отношение към животните“, показва, че магарета и мулета се използват като такси за тежките туристи по каменните калдъръми. \r\n \r\nПрез април започна кампания, призоваваща туристите да спрат да яздат магаретата. Гръцкото правителство въведе законодателство, забраняващо натоварването на животни \"с товар, който надвишава 100 килограма или една пета от телесното им тегло\". \r\n \r\nВъпреки това, ветеринарните лекари препоръчват магарета да носят повече от 20 процента от теглото си, което е около 50 килограма, пише на сайта на агенцията. \r\n \r\nМедиите публикуват и клипче с магаретата и туристи на острова. \r\n \r\n : Милослава АНГЕЛОВА", "date": "2019.07.24", "title": "„Прес 24“ (Македония): Как оцеляват бедните магарета на остров Санторини – бият ги и ги карат да носят туристи"}
{"url": "http://www.focus-news.net/news/2019/07/24/2683569/pernik-remontirani-sa-i-v-otlichno-sastoyanie-sa-chast-ot-trotoarite-po-ulitsite-breznik-i-rayko-daskalov.html", "text": "Ремонтирани са и в отлично състояние са част от тротоарите по улиците „Брезник“ и „Райко Даскалов“ в Перник. Това съобщиха от пресцентъра на  Общината . В това се увери кметът на Общината Вяра Церовска, след като направи инспекция на обектите.  Приключиха ремонтните дейности и на тротоарите около Природо-математическата гимназия „Христо Смирненски“. В ремонтираните места освен безопасността на хората е осигурено и правилното водоотвеждане на повърхностните води на тротоарите.  \r\nПремахната е стара разрушена тротоарна настилка, поставени са нови бетонови плочи и настилка от асфалт, на места са подновени пътните бордюри .Съвсем скоро ще придобие нов вид и другата част на тротоара на ул. Райко Даскалов“.", "date": "2019.07.24", "title": "Перник: Ремонтирани са и в отлично състояние са част от тротоарите по улиците „Брезник“ и „Райко Даскалов“"}
{"url": "http://www.focus-news.net/news/2019/07/24/2683567/ministar-krasimir-karakachanov-koalitsiyata-obedineni-patrioti-ya-nyama-ne-go-li-razbrahte.html", "text": "Коалицията \"Обединени патриоти\" я няма, не го ли разбрахте. Това каза пред журналисти лидерът на ВМРО и министър Красимир Каракачанов, предаде репортер на  Агенция \"Фокус\" . Попитан защо си тръгва от коалиционния съвет, Каракачанов заяви: \"То няма такъв. Първо, чакаме \"Атака\" 30 минути, идват и започват скандали и обструкции. Няма смисъл\", заяви още Каракачанов. На въпрос как ще продължи да бъде коалиционен партньор на ГЕРБ, Каракачанов отговори: \"Ще разберете\".  \r\nДеница КИТАНОВА", "date": "2019.07.24", "title": "Министър Красимир Каракачанов: Коалицията \"Обединени патриоти\" я няма, не го ли разбрахте"}
{"url": "http://www.focus-news.net/news/2019/07/24/2683570/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а пътните настилки са сухи. През деня не са получавани сигнали за инциденти по пътищата. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 село Арда – село Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.24", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/24/2683571/aktsenti-v-sutreshniya-blok-dobro-utro-balgariya-po-radio-fokus-na-25-yuli.html", "text": "Бедствено положение е обявено в областите Русе, Плевен и Разград заради болестта африканска чума по свинете, разпространена вече и в индустриални ферми. Каква е ангажираността на ловците и индустриалните свиневъди за справяне с проблема? Техните препоръки и притеснения ще чуете в  сутрешния блок „Добро утро, България“  на  Радио „Фокус“ , в разговора с Васил Василев, председател на УС на Национално ловно-рибарско сдружение Съюза на ловците и риболовците и Цветан Илиев, член на УС на Асоциация на индустриалните свиневъди и Асоциацията на месопреработвателите в България. Какъв политически сезон изпращаме преди местните избори, кои бяха емблематичните събития, какви предизборни конфигурации да очакваме, тези и други въпроси ще коментираме с политолога Първан Симеонов. За летните детски занимания в Добрич и инфраструктурните проекти ще ни информира кметът Йордан Йорданов. 10 000 лв. са отпуснатите средства  за разкопките на крепостта „Бонония“ във Видин през тази година, с още информация ще чуем Анна Лозанова от  Радио „Фокус“ – Видин . Участници от шест държави ще представят традиционен фолклор на Международния фестивал „Сребърна пафта” в Кюстендил. Повече за събитието разказва репортерът на  Радио „Фокус” – Кюстендил  Венцеслав Илчев. По повод 45 години от откриването на експозицията на Етнографския музей във Варна се организират различни събития и изложби. За историята на музея и какво предстои ще научим от репортажа на колегата ни във Варна – Бояна Атанасова. В началото на следващия месец за поредна година ще се проведе плувен маратон от остров Света Анастасия до Моста в Бургас. Повече подробности за него и за това как могат да се запишат за участие в него ентусиастите, ще чуем от репортажа на Мария Попчева от  Радио „Фокус“ – Бургас . \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.07.24", "title": "Акценти в сутрешния блок „Добро утро, България“ по Радио „Фокус“ на 25 юли"}
{"url": "http://www.focus-news.net/news/2019/07/24/2683548/daniela-daritkova-gerb-sled-mestnite-izbori-otnovo-shte-otvorim-diskusiyata-za-mashinnoto-glasuvane.html", "text": "След местните избори отново ще отворим дискусията за машинното гласуване. Това заяви Даниела Дариткова, председател на групата на ГЕРБ, в предаването на  Нова телевизия  „Плюс-минус“. „На второ гласуване бяха приети изменения в Изборния кодекс, които предполагат на следващия вот за местни избори да нямаме машинно гласуване, но окончателно не е точният термин“, добави Дариткова. Председателят на групата на ГЕРБ коментира, че е постигнала съгласие с колегите си след местните избори дискусията по темата отново да се отвори. „Темите за машинното гласуване, за гласуването, за проблемите, които сега откриваме в Изборния кодекс, наистина трябва да бъдат разгледани в спокойно, в извънизборно време“, добави Дариткова. „Ще се отвори дискусия по тема как да направим вота така коректен, че да се избегне проблемът с бюлетините, които са отчетени като некоректни, с проблемите при отчитането на вота и сумирането му в протоколите, проблемите, които касаят преброяването и отчитането на гласовете. Всички тези проблеми ще се разгледат след местните избори“, обясни Даниела Дариткова.", "date": "2019.07.24", "title": "Даниела Дариткова, ГЕРБ: След местните избори отново ще отворим дискусията за машинното гласуване"}
{"url": "http://www.focus-news.net/news/2019/07/24/2683573/pazardzhik-natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . В района на ханче Септември е разположен полицейски патрул.  \r\nКолони от автомобили се образуват на входа на Пазарджик в района на кръговите кръстовища на моста на река Марица, а също по улица „Стефан Стамболов“ в посока изхода на града към Пловдив. \r\nВаня НИКОЛОВА", "date": "2019.07.24", "title": "Пазарджик: Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/07/24/2683572/volen-siderov-ataka-kolegite-ot-vmro-i-nfsb-napusnaha-koalitsionniya-savet-zashtoto-se-uplashiha-ot-kamerite.html", "text": "Колегите от ВМРО и НФСБ напуснаха коалиционния съвет, защото се уплашиха от камерите. Това каза лидерът на \"Атака\" Волен Сидеров пред журналисти, предаде репортер на  Агенция \"Фокус\" . \"Атака\" сме тук и сме последните, които напускаме коалиционния съвет. Колегите от ВМРО и НФСБ не знам защо напуснаха. Уплашиха се от камерите. Ние поканихме вас медиите да присъствате, защото искаме всичко това да е прозрачно. Те се уплашиха, скочиха и казаха, че това е недопустимо\",  посочи още Сидеров. Според него това е цялата истина. \"Никой никого не е обиждал. Ние просто пожелахме от \"Атака\" вие медиите, които стоите така или иначе толкова време тук и да заснемете нашата среща. Толкова много се интересувате от това как вървят отношенията в тройната коалиция. Ние искахме да заснемете\", заяви още Сидеров.  \r\nДеница КИТАНОВА", "date": "2019.07.24", "title": "Волен Сидеров, \"Атака\": Колегите от ВМРО и НФСБ напуснаха коалиционния съвет, защото се уплашиха от камерите"}
{"url": "http://www.focus-news.net/news/2019/07/24/2683590/kyustendil-obshtina-dupnitsa-shte-posreshtne-shestvieto-za-550-godini-ot-prenasyaneto-na-moshtite-na-sveti-ivan-rilski-v-rilskiya-manastir.html", "text": "Община Дупница ще посрещне шествието по повод 550 години от пренасянето на мощите на свети Иван Рилски в Рилския манастир. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му стотици хора се включват в различните етапи от шествието, което изцяло повтаря маршрута, по който са пренесени мощите на светеца от Търново в Рилската света обител. От Община Дупница се включват в организацията по посрещане на шествието като ще осигурят и безплатен транспорт за всички желаещи да извървят пътя в отсечката от село Дрен през селата Тополница и Яхиново до парк „Рила”, където ще бъде лагерът. Нощуването ще бъде на поляната в парка. Този преход ще започне рано сутринта на 28 юли, а литургията в парк „Рила” ще бъде същия ден от 17.00 часа. \r\nНа следващия ден шествието ще се отправи по „Бели пат” към метоха „Орлица”, където е последната спирка преди Рилския манастир. „Транспорт до началните точки за тръгване сме подсигурили, както и за крайните, за тези, които няма да нощуват. Има някои организационни неща да уредим за пристигането. Надявам се, че няма да са малко желаещите, които ще се включат в отделните последни маршрути, но за целта трябва да заявят интерес“, каза Христо Апостолов. \r\nВенцеслав ИЛЧЕВ", "date": "2019.07.24", "title": "Кюстендил: Община Дупница ще посрещне шествието за 550 години от пренасянето на мощите на свети Иван Рилски в Рилския манастир"}
{"url": "http://www.focus-news.net/news/2019/07/24/2683589/korneliya-ninova-bsp-ako-si-prieme-predlozhenieto-za-subsidiya-na-partiite-ot-edin-lev-politicheskiyat-zhivot-na-balgariya-stava-otvoren-dvor-za-vsyakakvi-vliyaniya.html", "text": "Политическият живот на България става „отворен двор“ за всякакви влияния. Това каза лидерът на БСП Корнелия Нинова в предаването „Лице в лице“ по  БТВ  във връзка с предложението за субсидия на партиите от един лев на глас. „Правителството на Борисов и мнозинството направиха стъпка назад от тази добра европейска практика да се изсветлява политическият живот, връщайки финансирането от юридически лица, и то без ограничения“, допълни тя. Нинова подчерта, че ще намери начин да за финансиране на БСП. \r\n„Да, изхарчили сме си субсидията, защото тя ни се дава за партийна дейност. Ние не сме сме ГЕРБ, които си държим парите на влог, за да печелим от лихви. Всеки лев, който сме изхарчили, се знае за какво. Те държат техните на влог, защото вероятно черпят финансиране по друг начин. Това не е нормално за финансиране на български партии“, допълни лидерът на БСП.  \r\nПредседателят на БСП Корнелия Нинова заяви, че партията има над 30 номинирани кандидати за кмет на столицата. Тя засега отказа да оповести имена и дали става дума за вътрешнопартийни лица и поясни, че Кирил Добрев ще е председател на предизборния щаб за местните избори. Според нея ще има оспорвана битка на местния вот и затова е премахнато машинното гласуване. Тя обясни, че това е мярка на ГЕРБ, за да спечели вота в градовете с балотаж. \r\nОтносно сделката за F-16 Нинова коментира, че има решение за средства за модернизация на Българската армия до 2% от БВП. „Разбира се, има нужда от модернизация, но крайният договор много надвишава тази цена. Сделката е много скъпа за възможностите на България, с огромни икономически и социални проблеми“, уточни тя. „Второто е военно-техническата експертиза – в крайния вариант, който ни се предложи за ратификация, тези самолети не са дооборудвани окончателно. Вероятно правителството, преговаряйки да свали цената, се лишава от броя ракети, от броя пилоти, които трябва да се обучат. Тоест, и военно-техническата експертиза не отговаря на това, което беше първоначалната заявка“, допълни Нинова. Тя подчерта, че не от БСП се не се съобразяват с позицията на президента. „Неговата позиция си е негова, нашата е наша и тя е от много години“, допълни тя.  \r\nНа въпрос за причините за свалянето на доверието от досегашния лидер на структурата на партията във Варна Борислав Гуцанов, тя обясни, че има жалби и факти, които говорят за подправяне от страна на Гуцанов на данните за членската маса на БСП в града, вписване на фалшиви членове. „Получих от Борислав Гоцанов формуляри на хора, които са починали отдавна, както и седем формуляра с различни имена и една и съща снимка. В повечето жалби е описана тази фактическа ситуация. Втората са някои финансови въпроси към варненската организация – как се изразходва субсидията и защо преведената субсидия не стига до районите във Варна. Гласува се с кмета на ГЕРБ за сделки, срещу които партия БСП е против“, обясни тя ситуацията в БСП - Варна.", "date": "2019.07.24", "title": "Корнелия Нинова, БСП: Ако си приеме предложението за субсидия на партиите от един лев, политическият живот на България става „отворен двор“ за всякакви влияния"}
{"url": "http://www.focus-news.net/news/2019/07/24/2683592/veliko-tarnovo-trafikat-v-po-golyamata-chast-ot-oblastta-e-intenziven.html", "text": "Велико Търново. Ремонт се извършва по пътя между Павликени и село Самоводене. Движението се пренасочва в едната лента, с последователно пропускане в двете посоки в участъка от км 8+900 до км 30+762. Трафикът се регулира със светофарна уредба, пътни знаци и регулировчици. Дейностите ще продължат до 28 юли, съобщиха за  Радио „Фокус“ – Велико Търново  от Областно пътно управление – Велико Търново. Трафикът във Велико Търново и по-голямата част от областта е интензивен. Пътните настилки са предимно сухи, а времето вече е слънчево и ясно.  \r\nВ едната лента заради ремонт се осъществява движението по пътя между село Поликраище и Горна Оряховица в участъка от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. За Прохода на Републиката остава в сила предупреждението за опасност от падащи камъни.  \r\nНатоварено е движението в областния град в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“ – част от път София – Варна. Полицейски служители следят нормалното осъществяване на движението. Патрули са разположени на входовете и изходите на града, както и по натоварените участъци от първокласната мрежа.  \r\nЛуиза ТРАНЧЕВА", "date": "2019.07.24", "title": "Велико Търново: Трафикът в по-голямата част от областта е интензивен"}
{"url": "http://www.focus-news.net/news/2019/07/24/2683594/gd-granichna-politsiya-intenziven-e-trafikat-za-leki-avtomobili-i-v-dvete-posoki-na-gkpp-kalotina.html", "text": "Интензивен е трафикът за леки автомобили и в двете посоки на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На ГКПП „Кулата“ трафикът е интензивен и в двете посоки за леки и товарни автомобили, а на „Маказа“ на изход за леки автомобили. Трафикът е интензивен за изход за товарни автомобили на ГКПП „Капитан Андреево“. На българо-румънската граница на ГКПП “Дунав мост 1“, ГКПП „Кардам“ и „Дуранкулак“ трафикът е интензивен и в двете посоки за леки автомобили. На ГКПП „Дунав мост 2“ трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.24", "title": "ГД „Гранична полиция“: Интензивен е трафикът за леки автомобили и в двете посоки  на ГКПП „Калотина“"}
{"url": "http://www.focus-news.net/news/2019/07/24/2683596/afp-kmetat-na-mogadishu-e-ranen-sled-vzriv-v-negovoto-sedalishte.html", "text": "Кметът на Могадишу Омар Осман е ранен след експлозия, избухнала в сряда в неговата централата в сомалийската столица, съобщи неговият заместник, предава  AFP .  \r\n„Кметът е ранен при взрива и в момента се раните му се обработват, някои хора от общинския съвет също са пострадали“, каза заместникът Абдулахи Тула за правителственото радио в Могадишу.  \r\n \r\nПодробностите около инцидента се изясняват.  \r\n \r\n : Цанко Цолов", "date": "2019.07.24", "title": "AFP: Кметът на Могадишу е ранен след взрив в неговото седалище"}
{"url": "http://www.focus-news.net/news/2019/07/24/2683593/izvestiya-ne-i-v-tazi-darzhava-kakvo-oznachava-provokatsiyata-nad-yaponsko-morei.html", "text": "Към провокацията на южнокорейските военни в небето над Японско море трябва да се отнасяме като към недоразумение, пише руският вестник  “Известия“  в материал, представен без редакторска намеса.  \r\n \r\nСпоред заместник-началника на комитета по международни работи Алексей Чепий, към инцидента, в който руските летци бяха обвинени в незаконно нарушаване на въздушната граница „ще подходим с хладна мисъл и с разбиране на случката“. Командирът на далекобойния ескадрон на руските въздушни сили генерал-лейтенант Сергей Кобилаш, нарече инцидента „въздушно хулиганство“. Според хора от руското министерство на отбраната, пилотите на южнокорейските Ф-16 са се държали „безкрайно неадекватно“. Южнокорейското военно аташе в Русия вече получи протестна нота във връзка с инцидента.  \r\n \r\nПървият съвместен патрул на руските ВВС и военновъздушнтие сили на Китай Азиатско-тихоокеанския регион стана на фона на засилен интерес от страна на Сеул. Южнокорейски изтребители пресекоха пътя на руските бомбардировачи ТУ-95МС. След това от Сеул бързо обвиниха руските пилоти в нарушение на въздушното пространство. Но след мащабно проучване на военното министерство на Русия, Южна Корея, а след това и Япония, която следи инцидента, се извиниха, че всъщност такова нещо не е имало. \r\n \r\n„Въздушно недоразумение“. \r\nОбвиненията от южнокорейската страна по адрес на руските пилоти бяха направени на 23 юли. Според тамошните военни, пет самолета – три руски и два китайски, са навлезли в международното опознавателна зона на Южна Корея. Според Сеул, руските въздушни машини са нарушили въздушните граници на страната, а според местни медии, южнокорейски самолети дори са изстреляли предупредителни изстрели. От Сеул обещаха за предприемане на „сериозни мерки“ ако такъв инцидент се повтори.  \r\n \r\nОт Москва обаче отрекоха руските самолета да са извършвали подобни действия. Техният маршрут е минал без отклонение от предприетия плат и в съответствие с международните правила. От руското министерство на отбраната определиха действията на южнокорейските F-16 като непрофесионални маневри, като опровергаха данните за дадени предупредителни изстрели. Според източник на вестника, запознат със ситуацията, действията на изтребителите са били меко казано „неадекватни“.  \r\n \r\nНяколко часа след официалното съобщение на Сеул се намесиха и японските военни. Според тях, освен руските ТУ-95МС в региона е имало и китайски бомбардировачи Xian H-6. Полетът се провел без нарушаване на международните правила и без навлизане в южнокорейското въздушно пространство.  \r\n \r\n„Да граничиш със себе си“ \r\nИзглежда руските самолети са били южнокорейската „опознавателна“ зона. „Подобна „зона“ не е регламентирана от международните правила и не се признава от Руската федерация, което неколкократно е заявено пред Сеул“, съобщиха от министерството на отбраната в Москва за изданието. „Опознавателната зона“ може да бъде определена, но тя не е част от границите на съответната държава“, каза военният експерт Антов Лавров.  \r\n \r\nСпоред него, опознавателната зона, където се е случил инцидентът, съвпада с подобните зони на Япония и Китай.  \r\n : Цанко Цолов", "date": "2019.07.24", "title": "„Известия“: Не и в тази държава: Какво означава провокацията над Японско море?"}
{"url": "http://www.focus-news.net/news/2019/07/24/2683565/bbc-protestirashti-prekasnaha-protsedurata-po-predavaneto-na-vlastta-v-london.html", "text": "Последната реч на британския премиер Тереза Мей преди тя официално да сдаде властта, бе прекъсната от протестиращи, информира  BBC .  \r\n \r\nДокато Мей четеше речта си, бе прекъсната от вик „спрете Брекзит“. Съпругът на премиера, Филип, каза шеговито, че думите не са излезли от неговата уста, а самата Мей заяви, че „отговорът на това е: не мисля!“.  \r\n \r\nВ същото време група протестиращи се опита да блокира пътя на Борис Джонсън, докато пътувал към Бъкинганския дворец за среща с кралицата, която ще му предостави мандат за формира на правителство. Въпреки техния опит обаче, лидерът на Консервативната партия влезе в резиденцията. А когато излезе, коментира телевизията, ще бъде новият министър-председател на страната.  \r\n : Цанко Цолов", "date": "2019.07.24", "title": "BBC: Протестиращи прекъснаха процедурата по предаването на властта в Лондон"}
{"url": "http://www.focus-news.net/news/2019/07/24/2683595/vidin-intenziven-e-trafikat-po-glaven-pat-e-79-v-posoka-gkpp-dunav-most-2.html", "text": "Интензивен е трафикът по главен път Е-79 в посока ГКПП „Дунав мост 2“. Пътуват предимно тежкотоварни автомобили, съобщиха за  Радио „Фокус“ – Видин  от Областно пътно управление – Видин. Най-натоварен е участъкът между Дунавци и Видин. От граничния пункт съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът не е интензивен и няма образувани опашки от чакащи автомобили. Остава затворен за автомобили над 12 тона проходът Петрохан, като обиколният маршрут е през Своге. \r\nВъв Видин трафикът е засилен по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.07.24", "title": "Видин: Интензивен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/07/24/2683597/blagoevgrad-peta-balkanska-nauchna-konferentsiya-nauka-obrazovanie-izkustvo-prez-21-vi-vek-shte-se-provede-v-universitetskiya-tsentar-bachinovo-na-26-i-27-septemvri.html", "text": "Пета балканска научна конференция „Наука – образование – изкуство през 21-ви век“ ще се проведе  в Университетския център „Бачиново“ на 26 и 27 септември. Това съобщиха за  Радио „Фокус“ – Пирин  от Югозападен университет „Неофит Рилски“. Научният форум се организира от СУБ – клон Благоевград. Конференцията е  посветена на 75-годишния юбилей на Съюза на учените в България. Форумът е под патронажа на ректора на Югозападния университет „Неофит Рилски“ проф. д-р Борислав Юруков. \r\nЛивия НИНОВА", "date": "2019.07.24", "title": "Благоевград: Пета балканска научна конференция „Наука – образование – изкуство през 21-ви век“ ще се проведе  в Университетския център „Бачиново“ на 26 и 27 септември"}
{"url": "http://www.focus-news.net/news/2019/07/24/2683600/kyustendil-obshtinskiyat-savet-v-dupnitsa-shte-pochiva-prez-mesets-avgust.html", "text": "Общинският съвет в Дупница ще почива през месец август. Това каза пред  Радио „Фокус” – Кюстендил  Емил Гущеров, председател на Общинския съвет. По думите му лятната почивка е част от програмата за работа на местния парламент. Следващото заседание ще бъде насрочено за месец септември. В случай, че бъде необходимо съветниците да се съберат за вземане на неотложни решения, Общинският съвет ще бъде свикан извънредно. „На сесиите предизборната кампания е започнала отдавна, но се надявам, че по отношение на важните за Дупница проблеми, няма да има популизъм и политики. Надявам се, че всички ще работим за една кауза – каузата за Дупница”, каза Емил Гущеров. \r\nВенцеслав ИЛЧЕВ", "date": "2019.07.24", "title": "Кюстендил: Общинският съвет в Дупница ще почива през месец август"}
{"url": "http://www.focus-news.net/news/2019/07/24/2683598/sport-fernando-alonso-obmislya-zavrashtane.html", "text": "Формула 1: Фернандо Алонсо е съобщил пред три от отборите, че обмисля да поднови своята кариера като състезател следващия сезон. Испанецът е заявил желанието си пред „Мерцедес“, „Ред бул“ и „Ферари“. 37-годишният Алонсо разкри след Гран При на Абу Даби миналата година, че няма да се състезава през сезон 2019 г., но към момента обаче Алонсо не е получил задоволителен отговор и от трите тима за евентуално завръщане през 2020 г.", "date": "2019.07.24", "title": "Спорт: Фернандо Алонсо обмисля завръщане"}
{"url": "http://www.focus-news.net/news/2019/07/24/2683602/plovdiv-25-to-izdanie-na-mezhdunarodniya-folkloren-festival-shte-se-provede-v-grada.html", "text": "25-то издание на Международния фолклорен фестивал ще се проведе в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Фестивалът, който е част от Календара на културните събития на Общината и в него всяка година се включват фолклорни колективи от цял свят, ще се състои от 29 юли до 2 август. Ще участват представителни фолклорни състави от Испания, Индия, Молдова, Мали, Сърбия. В годината, в която Пловдив е Европейска столица на културата, акцентът съвсем умишлено е поставен на българското представяне, затова и ще има силно, атрактивно българско участие – Северняшкият ансамбъл за народни песни и танци „Иван Вълев“ Плевен, Ансамбълът за народни песни и танци „Пазарджик”, Ансамбъл „Дилянка“ Пловдив, Ансамбъл „Чепино“ Велинград и Ансамбъл „Тракия“, които ще имат самостоятелен концерт под надслов „Среща на поколенията“, по повод 45 годишнина от създаването ансамбъла – една от културните емблеми на града. \r\nВсяка вечер от 17.30 часа ще се състоят дефилетата на съставите. Те ще тръгват от „Дом Левски”, ще преминават по Главната улица и ще стигат до сцената на пл. „Стефан Стамболов”, където с начален час 18.00 часа ще изнасят кратки концерти. Програмата ще продължава с официалните вечерни представяния на участниците на сцената  на Античния театър от 20.00 часа. Входът за събитията е свободен. \r\nОсвен концертите в Пловдив, представления ще има и в други райони на областта. Ансамблите от Индия и Молдова ще изнесат на 30 юли концерт в град Пещера. На 31 юли в град Пещера ще се представят и колективите от Мали и Сърбия. \r\nНа 1 август на откритата сцена на пл.“Стефан Стамболов“ ще има специално представяне на проекта „As she sings“ – съвместен музикален проект на Фондация „Пловдив 2019“ и холандския град Леуварден – Европейска столица на културата през 2018 година, който обединява артисти, представители на идишката, българската и ромската култура. Участниците в проекта са професионални музиканти от Холандия, музиканти от АМТИИ и музикантите от Оркестър „Брестовица“. \r\nНа 31 юли на откритата сцена на пл. „Стефан Стамболов“ ще има специално представяне на „Чепински змей“ – танцов спектакъл, който разказва легендата за Чепинската долина, олицетворява съхранението и разпространението на велинградския фолклор. Създаден е специално по повод 65-годишния юбилей на ансамбъл „Чепино“ и получава признание за значимостта на танцовата постановка от Асоциация на хореографията в България с номинациите за „Оригинална музика към хореографска постановка“ и категория „Хореография на бълг. Танцов фолклор за 2019“. \r\nЕкипът на Община Пловдив, работещ по фестивала е организирал богата паралелна програма за гостите, която включва обиколка на забележителностите на Пловдив – Европейска столица на културата – 2019, както и на важни обекти в региона. \r\nЦеремонията по откриването на фестивала е от 20.00 часа на 29 юли на Античния театър.  На същата сцена в последната вечер – 2 август, петък, от 20.00 часа ще се състои Гала-концертът и церемонията по официалното закриване на събитието. \r\nТони МИХАЙЛОВ", "date": "2019.07.24", "title": "Пловдив: 25-то издание на Международния фолклорен фестивал ще се проведе в града"}
{"url": "http://www.focus-news.net/news/2019/07/24/2683604/nimh-utre-shte-bade-predimno-slanchevo-s-maksimalni-temperaturi-mezhdu-28-i-33.html", "text": "През нощта над по-голямата част от страната ще бъде предимно ясно. Утре ще бъде предимно слънчево, след обяд над северните и планинските райони ще се развие купеста облачност и на изолирани места там краткотрайно ще превали. Северозападният вятър ще отслабне, най-късно в източните райони. Температурите слабо ще се повишат и максималните ще бъдат между 28° и 33°. Атмосферното налягане е и ще се задържи близко до средното за юли.  Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .     \r\nНад Черноморието ще бъде предимно слънчево. След обяд северозападният вятър ще отслабне. Максимални температури на въздуха: 27-29°. Температурата на морската вода е 25-27°. Вълнението на морето ще бъде 1-2 бала. \r\nНад планините ще преобладава слънчево време, след обяд с развитие на купеста облачност, но само на изолирани места краткотрайно ще превали. Ще духа слабо, по билата умерен северозападен вятър. Максимална температура на височина 1200 метра около 22°, на 2000 метра – около 14°. \r\nВ петък ще е почти без валежи, ще бъде слънчево с купеста облачност след обяд над планините. Вятърът ще е от юг-югоизток, слаб до умерен. Температурите още малко ще се повишат и максималните ще са между 29° и 34°. В събота ще преобладава слънчево време. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Температурите ще се повишат с още градус-два. В неделя вятърът отново ще се ориентира от север-северозапад, ще бъде до умерен. Температурите слабо ще се понижат. Ще има и валежи, придружени с гръмотевични бури, с по-голяма вероятност в Западна и Централна България, където се очакват интензивни явленията, възможни са и градушки.", "date": "2019.07.24", "title": "НИМХ: Утре ще бъде предимно слънчево с максимални температури между 28° и 33°"}
{"url": "http://www.focus-news.net/news/2019/07/24/2683606/vzglyadrusiya-rusiya-i-kitay-sa-sposobni-da-zadminat-voennata-mosht-na-sasht.html", "text": "Китай публикува във вторник „Бялата книга за националната сигурност на Китай в съвременната епоха“, в която е формирана военната стратегия на Пекин за следващите години, пише руското издание  “Взгляд“ . \r\n \r\nВ нея преди всичко става въпрос за Тайван, като от КНР подчертават намерението си използват ако се наложи и военна сила за решаване на въпроса с островното правителство. „Китай не се отказва от използването на военна сила и запазва правото си да използва такива средства при вмешателство от друга сила, а също така и при действията на по-малобройни противници, включително и прекратяването на „независимостта на Тайван“ и други отцепнически сили“ се казва в документа.  \r\nПодчертано е че „китайските въоръжени сили няма да спестят средства, докато не нанесат съкрушително поражение“ на всеки опит Тайван да се отдалечи от Китай.  \r\n \r\nНо какво се отнася за отношенията между Русия и Китай? Според официалния представител на китайското министерство на отбраната И Цин, двете страни ще продължат практиката на съвместни операции и стратегически патрули, по аналогия с този, който наскоро бе извършен в Японско море.  \r\n \r\nНо това, че двустранното военно сътрудничество набира обороти, личи и от текста на „бялата книга“. Например, само преди 24 часа влак с китайски танкове пристигна в региона на Москва, където ще вземе участие в международни учения. В същото време Русия започна втора доставка на С-400 за Китай. А най-важен е скорошният указ на руският премиер Дмитрий Медведев за започване на преговори за двустранно военон споразумение.  \r\n \r\nСпоред директора на Центъра за стратегически проучвания за Китай към Руския университет на дружбата на народите Алексей Маслов, в Бялата книга „Пекин за първи път е показал своята приятелска позиция към Русия в областта на военната политика“.  \r\n \r\n„И преди между нашите страни имаше тясно сътрудничество в сферата, но то не е било официално обявявано“, поясни Маслов. Според него то е насочено към бъдещето и с перспектива вероятно ще се развива и що се отнася до търговията и технологиите. В същото време обаче експертът е категоричен, че Русия не бива да позволи да бъде замесена в конфликтите на Китай. „Така например, заради общите патрули, отношението на Москва с Япония и Южна Корея се изостри. За Китай това е обичайно, но ние по принцип имаме добри връзки с двете държави“, смята Маслов.  \r\n \r\nНо при все това експертите са единодушни: военното сътрудничество между Москва и Пекин гарантира, че страните от НАТО, начело със САЩ, няма да могат да предизвикат пълномащабен военен конфликт. „Убеден съм, че съвременна война може да водят три страни – САЩ, Русия и Китай. И две страни от този триъгълник имат военно съглашение, което лишава САЩ от тяхната хегемония във военно-техническата сфера“, каза Франц Клинцевич, член на Комитета по отбраната и сигурността към Съвета на Федерацията.  \r\n \r\nИ докато сътрудничеството между Москва и Пекин във военната сфера е на ниво, това не може да се каже за търговията и инвестициите. „Например, има надежди, че Китай ще замени Запада в качеството му на източник на кредити за Русия, но в този момента китайските банки, особено частните, дават с неохота парични средства на руски компании, особено ако са под американски санкции“, напомня генералният директор на Руския съвет за международни въпроси Андрей Кортунов.  \r\n \r\nИма много постижения но и много работа в двустранните отношения. „Например, търговският обмен на Китай и Русия е 100 млрд. долара, което е много, но е само една пета от обмена между Пекин и Вашингтон“, каза в заключение Кортунов.  \r\n : Цанко Цолов", "date": "2019.07.24", "title": "„Взгляд“(Русия): Русия и Китай са способни да задминат военната мощ на САЩ"}
{"url": "http://www.focus-news.net/news/2019/07/24/2683608/blagoevgrad-do-30-avgust-zvenata-balgarski-dokumenti-za-samolichnost-pri-odmvr-shte-sa-s-udalzheno-rabotno-vreme.html", "text": "Във връзка с очакван увеличен прием на заявления за издаване и подмяна на български лични документи звената „Български документи за самоличност“ при ОДМВР – Благоевград ще работят с удължено работно време до 30 август. Това съобщиха за  Радио „Фокус“ – Пирин  от Областна дирекция на МВР (ОДМВР) – Благоевград. Според графика сектор  „Български документи за самоличност“ в ОДМВР – Благоевград ще работи от 08.00 часа до 18.00 часа без прекъсване. Сектор „Български документи за самоличност“ в 02 Районно управление на МВР – Благоевград ще работи от 08.00 часа до 12.00 часа и от 13.00 часа до 18.00 часа; сектор „Български документи за самоличност“ в Районно управление на МВР – Гоце Делчев ще работи от 08.00 часа до 12.00 часа и от 13.00 часа до 18.00 часа; сектор „Български документи за самоличност“ в Районно управление на МВР – Разлог ще работи от 08.00 часа до 12.00 часа и от 13.00 часа до 18.00 часа; сектор „Български документи за самоличност“ в Районно управление на МВР – Петрич ще работи от 08.00 часа до 12.00 часа и от 13.00 часа до 18.00 часа; сектор „Български документи за самоличност“ в Районно управление на МВР – Сандански ще работи от 08.00 часа до 12.00 часа и от 13.00 часа до 18.00 часа.  \r\nБългарски граждани с постоянен адрес на територията на цялата област Благоевград могат да подават заявления за издаване на български лични документи във всяко РУ към ОДМВР – Благоевград.", "date": "2019.07.24", "title": "Благоевград: До 30 август звената „Български документи за самоличност“ при ОДМВР ще са с удължено работно време"}
{"url": "http://www.focus-news.net/news/2019/07/24/2683609/ognyan-tsenkov-kmet-na-obshtina-vidin-13-zhilishtni-sgradi-vav-vidin-shte-badat-sanirani-po-programa-regioni-v-rastezh.html", "text": "13 жилищни сгради във Видин ще бъдат санирани по програма „Региони в растеж“, каза за  Радио „Фокус“ – Видин  кметът на общината Огнян Ценков. Той посочи, че общината е спечелила проект по европейската програма и санирането в града продължава. „Тези жилищни сгради, които предстоят да бъдат санирани са извън обхвата на националната програма за  енергийната ефективност. Вече са изпрани стрителните фирми, които ще извършат санирането на 4 сгради, изчаква се да изтече срокът за ожалване, за да се започнат работа“, уточни Ценков. \r\nАнна ЛОЗАНОВА", "date": "2019.07.24", "title": "Огнян Ценков, кмет на Община Видин: 13 жилищни сгради във Видин ще бъдат санирани по програма „Региони в растеж“"}
{"url": "http://www.focus-news.net/news/2019/07/24/2683607/haralan-aleksandrov-sotsialen-antropolog-nyama-samnenie-che-afrikanskata-chuma-po-svinete-shte-bade-izpolzvana-politicheski.html", "text": "Няма съмнение, че африканската чума по свинете ще бъде използвана политически. Това каза за обзорното предаване „Това е България“ на  Радио „Фокус“  социалният антрополог  Харалан Александров. Според него, ако не е чумата по прасетата, ще бъде измислена друга катастрофична метафора, която да опише преживяването ни за загуба на контрол и страховете за катастрофално бъдеще. \r\n„Българската, а и световната политика напоследък се движат много повече от страсти, фантазии, тревоги и страхове, отколкото от рационални аргументи. И  по начина, по който вече се случи с предишна епидемия по животните си спомняме за разплакани бабички, политици прегръщащи козлета, подлежащи на евтаназия и други трогателни сцени, няма никаква причина сега някой да не отиде и да се снима с бедните прасенца, осъдени на изтребление в името на прекратяване на заболяването“, коментира той. Харалан Александров  каза още, че историческата ни памет е натоварена с тревожни асоциации на думата чума. Това е причина да си дадем сметка за изумителния прогрес на науката и медицината, за начина, който експлоатираме животните с цел да бъдат изконсумирани. Въпреки това светът никога не е бил по-хуманен. \r\n \r\nЦоня СЪБЧЕВА", "date": "2019.07.24", "title": "Харалан Александров, социален антрополог:  Няма съмнение, че африканската чума по свинете ще бъде използвана политически"}
{"url": "http://www.focus-news.net/news/2019/07/24/2683591/prezidentat-rumen-radev-razhodite-po-pridobivane-na-iztrebitelite-f-16-postavyat-pod-vapros-vazmozhnostite-za-navremenno-osiguryavane-na-lipsvashtite-sposobnosti.html", "text": "Разходите по придобиване на изтребителите F-16 поставят под въпрос възможностите за навременно осигуряване на липсващите способности. Това каза президентът Румен Радев по време на изявление във връзка с наложеното от него вето върху сделката за закупуване на нови изтребители за българските ВВС, предаде репортер на  Агенция „Фокус“ . „Не конкретният тип самолет сам по себе си, а наличието на реални способности определя авторитета и бъдещето на българските ВВС и нашата евроатлантическа принадлежност“, обясни Радев. Президентът наблегна на важността от  поставяне на времеви рамки по сделката: „Кога ще придобием пълния необходим пакет въоръжение, оборудване, обучение и услуги, които гарантират многофункционалните способности на самолета? Кога ще изградим необходимата сложна инфраструктура? Кога ще закупим следващите 8 самолета. Кога, как и колко ще платим за всичко това?“, запита Румен Радев. „Всички тези обстоятелства гарантират нестабилност за процеса на модернизация на българските ВВС и излагат на риск модернизацията на Сухопътни войски и Военноморските сили“, коментира още той.", "date": "2019.07.24", "title": "Президентът Румен Радев: Разходите по придобиване на изтребителите F-16 поставят под въпрос възможностите за навременно осигуряване на липсващите способности"}
{"url": "http://www.focus-news.net/news/2019/07/24/2683603/ik-na-gerb-vazlozhi-na-pg-na-partiyata-da-predlozhi-sazdavaneto-na-vremenna-komisiya-v-parlamenta-za-izteklite-danni-ot-nap.html", "text": "На свое заседание тази вечер Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Това съобщиха от пресцентъра на  партията .  \r\nСпоред Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.07.24", "title": "ИК на ГЕРБ възложи на ПГ на партията да предложи създаването на временна комисия в парламента за изтеклите данни от НАП"}
{"url": "http://www.focus-news.net/news/2019/07/24/2683601/afp-iran-e-otvoren-na-predlozhenie-za-razmyana-na-tankeri.html", "text": "В сряда от Иран подсказаха за тяхната готовност за размяна на плаващият под британски флаг танкер, задържан миналата седмица в Ормузкия пролив, срещу иранския „Грейс-1“, хвърлил принудително котва в Гибралтар след като бе задържан от местните власти, предава  AFP .  \r\n \r\nЗадържането на танкера „Стена имперо“ бе разгледано като отговор на задържането на „Грейс-1“, от гибралтарските власти и британската морска пехота. \r\n„Не искаме напрежение с някои европейски страни“, каза иранският президент Хасан Роухани като коментар след среща на правителството в сряда. Макар да не посочи конкретната държава, президентът подчерта, че ако те „спрат незаконните си действия, включително и що се отнася до Гибралтар, отговорът на Иран ще“ е подходящият за случая.   \r\n : Цанко Цолов", "date": "2019.07.24", "title": "AFP: Иран е отворен на предложение за размяна на танкери"}
{"url": "http://www.focus-news.net/news/2019/07/24/2683599/prezidentat-rumen-radev-moderniziraneto-na-balgarskata-armiya-ne-mozhe-da-stava-za-smetka-na-dostoynstvoto-i-suvereniteta-na-balgariya.html", "text": "Модернизирането на българската армия не може да става за сметка на интересите на българските граждани и достойнството и суверенитета на България Това каза президентът Румен Радев по време на изявление във връзка с наложеното от него вето върху сделката за закупуване на нови изтребители за българските ВВС, предаде репортер на  Агенция „Фокус“ . „Решението на правителството тези международни договори да не стават публично достояние задължава народните представители да информират обществеността за характера на поетите задължения и получените срещу тях отбранителни способности“, добави Радев. Президентът акцентира върху нуждата от нов дебат в Народното събрание: „Той трябва да даде ясен отговор как са защитени българските интереси по отношение на цената за придобиване от 2,2 млрд. лева без ДДС при 100 % авансово плащане“, коментира Радев.", "date": "2019.07.24", "title": "Президентът Румен Радев: Модернизирането на българската армия не може да става за сметка на достойнството и суверенитета на България"}
{"url": "http://www.focus-news.net/news/2019/07/24/2683605/ministrite-vladislav-goranov-i-krasimir-karakachanov-shte-napravyat-izyavlenie-vav-vrazka-s-izkazvaneto-na-prezidenta-rumen-radev-za-sdelkata-za-samoletite-f-16.html", "text": "Министърът на финансите Владислав Горанов и вицепремиерът и министър на отбраната Красимир Каракачанов ще дадат кратко изявление за медиите във връзка с изказването на президента Румен Радев за сделката за самолетите F-16. Това съобщиха от пресцентъра на  ПП ГЕРБ . \r\nСъбитието ще се проведе от 20.00 часа пред централата на ПП ГЕРБ (София, пл. България 1, НДК - административна сграда).", "date": "2019.07.24", "title": "Министрите Владислав Горанов и Красимир Каракачанов ще направят изявление във връзка с изказването на президента Румен Радев за сделката за самолетите F-16"}
{"url": "http://www.focus-news.net/news/2019/07/24/2683612/razgrad-oblastniyat-upravitel-gyunay-hyusmen-proveri-izpalnenieto-na-merkite-sreshtu-afrikanska-chuma-po-svinete-v-dls-voden-iri-hisar.html", "text": "Областният управител на Разград Гюнай Хюсмен и заместник областният управител Нурие Црънгалова посетиха Държавно ловно стопанство (ДЛС) „Воден-Ири Хисар“, за да видят на място как в държавното стопанство се прилагат превантивните мерки срещу болестта африканска чума по свинете. Това съобщиха от пресцентъра на  Областната администрация . Директорът на ДЛС „Воден-Ири Хисар“ инж. Кирил Колев информира Гюнай  Хюсмен, че в стопанството още от миналата година са започнали да вземат мерки срещу заразата и това е сред предпоставките да се опази досега региона от поява на заболяването.  \r\nОт началото на 2019 г. на четирите входа на стопанството са изградени дезинфекционни ями, в който регулярно се поставя препаратът „Виркон S“. На входовете на административните сгради също има вани, в които се дезинфекцират обувките на служители и посетители. Със специални ръчни помпи се пръскат допълнително гумите на автомобилите. Подобна Гюнай Хюсмен получи като подарък от инж. Колев. Областният управител на Разград припомни, че на работна среща при него бе обсъдена възможността да се поправят пролуките в оградата на стопанството, тъй като това е предпоставка за разпространение на заразата. Обсъдена бе възможността да се поиска финансиране за тази цел, тъй като оградата е с дължина 50 км. и след ремонт често отново се уврежда от бракониери. Областният управител Гюнай Хюсмен връчи лично на инж. Колев копие от заповедта за обявяване на бедствено положение в Разградска област.  \r\nДиректорът на ДЛС се запозна с мерките, увери, че те ще бъдат стриктно прилагани на територията на стопанството, поиска обаче да има възможност да получи съдействие от полицията при спиране на хората, които събират трюфели и други горски продукти.", "date": "2019.07.24", "title": "Разград: Областният управител Гюнай Хюсмен провери изпълнението на мерките срещу африканска чума по свинете в  ДЛС „Воден-Ири Хисар“"}
{"url": "http://www.focus-news.net/news/2019/07/24/2683611/bbc-dzheremi-hant-napusna-posta-na-britanski-vanshen-ministar.html", "text": "Джереми Хънт напусна поста на британски външен министър, макар да е получил предложение от новия премиер Борис Джонсън да задържи позицията си в новия кабинет, предава  BBC . \r\n \r\nВ съобщение в социалната мрежа „Туитър“, Хънт пише: \r\n„Би било огромна чест да продължа работата си като външен министър, но разбирам нуждата новият премиер да може да избере своя екип. Борис Джонсън искрено ми предложи и друг пост, но след 9 години и над 300 правителствени съвещания е време да се завърна на скамейките, от където ще дам пълната си подкрепа за новия премиер“, пише Хънт.  \r\n„Бях министър във всеки един момент в който трите ми деца са на този свят. И макар да изглежда странно за човек, който опита да стане премиер (и е ужасно клише), реших, че сега е времето да посрещна най-голямото си предизвикателство – да бъда баща“, допълни Хънт.  \r\nТой също така благодари на хората от Консервативната партия които са го подкрепили, макар и да е бил аутсайдер.  \r\n \r\nМного анализатори смятаха, че Хънт ще остане в правителството, тъй като е запознат не само със ситуацията около Брекзит, но и с проблема със задържания от Иран претролен танкер. Назначаването на нов министър ще изисква от него да навлезе в материята преди да може успешно да съдейства за решаването на международните проблеми на страната.  \r\n : Цанко Цолов", "date": "2019.07.24", "title": "BBC: Джереми Хънт напусна поста на британски външен министър"}
{"url": "http://www.focus-news.net/news/2019/07/24/2683610/the-telegraph-boris-dzhonsan-obeshta-brekzit-do-31-oktomvri-i-predupredi-che-parichniyat-potok-spira-sega.html", "text": "Борис Джонсън обеща изкара Великобритания от ЕС на 31 октомври „няма ако, няма не“, както той самият се изрази, цитиран от консервативното британско издание  Telegraph , обявявайки пред народа на страната, че „паричният поток спира сега“.  \r\n \r\nВ рамките на своето първо обръщение като премиер, Джонсън се обърна към всички които се съмняват в Брекзит и всички, които предричат лошо бъдеще на страната извън ЕС и тези, които се съмняват в британското умение да постигне Брекзит, като заяви на всички тези хора да не „подкопават тази страна“.  \r\nДжонсън обеща да поеме лична отговорност за изпълнението на всички обещания, които ще направи новото правителство. „Хората, които залагат срещу Великобритания ще изгубят и ризата от гърба си, защото ние ще възстановим доверието в нашата демокрация“, категоричен бе новият премиер.  \r\n \r\n„Ние ще изпълним множеството обещание на Парламент към хората и ще излезем от ЕС на 31 октомври, няма ако, няма не“, увери Джонсън. Сред новите обещания, които той направи говорейки пред „Даунинг Стрийт“ №10, бе и това: „Ние ще сключим нова сделка, по-добра сделка, която да разшири нашите възможности след Брекзит, като в същото време позволява на развием ново и изключително партньорство с Европа, основано на свободната търговия и двустранното сътрудничество.“ Джонсън изрази увереност, че „след 99 дни, ще сме решили този проблем“.  \r\n \r\nВ същото време общо 10 министри напуснаха кабинета по собствено желание или бяха сменени. Първи беше Филип Хамънд, противник на някои от идеите на Джонсън и по-специално на Брекзит без сделка. Той обаче, че ще напусне ако Джонсън стане премиер и спази думите си. Друг напуснал бе Лиам Фокс – министърът на международната търговия, който макар да е отявен брекзитър, подкрепи Джереми Хънт по време на дебатите за нов лидер на Консервативната партия и това му струва главата. Сред напусналите по собствено желание е и Пени Мордаунт, министър на отбраната. Нейното решение да не е част от новото правителство бе изненадващо, а тя го съобщи чрез социалната мрежа „Туитър“, като увери, че въпреки това Джонсън има нейната пълна подкрепа.  \r\n \r\nДейвид Мундел, който отговаря за Шотландия и е изявен критик на новия премиер, също е получил „ботуша“, коментира изданието. „Разочароващо, но не и изненадващо, напускам Министерството отговарящо за Шотландия след 9 готини. Естествено ще подкрепя новото правителство, но както казах и на премиера, ще го държа отговорен при действията му, засягащи Съюза“, написал той в социалната мрежа „Туътър“. Очаква се в следващите дни Джонсън да обяви официално новия си кабинет.   \r\n \r\nДруг изненадващ \"изхвърчал\" е външният министър Джереми Хънт, който макар да бе претендент за лидерския пост на Косервативната партия, бе сочен като един от хората, които Джонсън ще задържи в новото си правителство. \r\nВ съобщение в социалната мрежа „Туитър“, Хънт пише: \r\n„Би било огромна чест да продължа работата си като външен министър, но разбирам нуждата новият премиер да може да избере своя екип. Борис Джонсън искрено ми предложи и друг пост, но след 9 години и над 300 правителствени съвещания е време да се завърна на скамейките, от където ще дам пълната си подкрепа за новия премиер“, пише Хънт.  \r\n„Бях министър във всеки един момент в който трите ми деца са на този свят. И макар да изглежда странно за човек, който опита да стане премиер (и е ужасно клише), реших, че сега е времето да посрещна най-голямото си предизвикателство – да бъда баща“, допълни Хънт.  \r\nТой също така благодари на хората от Консервативната партия които са го подкрепили, макар и да е бил аутсайдер.  \r\n \r\n : Цанко Цолов", "date": "2019.07.24", "title": "The Telegraph: Борис Джонсън обеща Брекзит до 31 октомври и предупреди, че „паричният поток спира сега“"}
{"url": "http://www.focus-news.net/news/2019/07/24/2683616/silistra-podgotvya-se-restart-na-feribotniya-terminal-v-grada.html", "text": "В сградата на Областна администрация в Силистра бе проведена междуинституционална българо-румънска среща във връзка с подготовка за рестарт на линията на Фериботен комплекс „Силистра – Кълъраш“. Това съобщиха от пресцентъра на  Областната администрация . В срещата, осъществена по покана на областния управител Ивелин Статев, освен неговият заместник Илиян Великов, участваха представители на Държавно предприятие (ДП) „Пристанищна инфраструктура“ в лицето на Ангел Забуртов – генерален директор, и на Мариян Господинов – директор на дирекция „Опериране и експлоатация на пристанищни терминали“ във Варна. Местното самоуправление бе представено от д-р Мария Димитрова – председател на Общински съвет - Силистра. От Република Румъния в работата на форума се включи Василе Александру от град Кълъраш, предвид факта, че по-големият от двата действащи ферибота след ГКПП „Силистра“ е собственост на Окръжен съвет Кълъраш. \r\nСлед проведената дискусия участниците в нея се обединиха около реално осъществимата възможност най-късно от месец.януари 2020 г. трафикът на тежки автомобили, в момента преминаващ през Силистра, да бъде отклонен към фериботния комплекс на българския бряг на река Дунав, намиращ се в западната част на града. За разлика от ГКПП „Силистра“, където има една лента за обслужване на превозни средства, на терминала има четири ленти, което осигурява по-добри условия за работа на трансграничните служби. \r\nСпоред представителите на ДП „Пристанищна инфраструктура“, терминалът никога не е бил „затварян“ и не е бил лишаван от правото да приема кораби, но след 2012 г. не е имало желаещ превозвач да се възползва от изградената с европейски пари инфраструктура. Понастоящем има уникална възможност тя да заработи отново и да освободи град Силистра от преминаващите тирове, както и от други тежки автомобили. \r\nОт румънска страна гарантират, че са в състояние в близките месеци да се подготвят в техническо отношение, за да бъде пренасочен трафикът. За целта са необходими нови двигатели на корабите, за да могат за по-кратко време да превозват товарите от българския бряг до съоръженията на пристан „Кичу“. По този начин ще се скъси времето за чакане от страна на клиентите, ползващи превозвачите, и ще се оптимизира работата на ферибота. За рестарта на комплекса не са необходими административни актове и допълнителни споразумения, освен решение на Смесената българо-румънска комисия за фериботни превози на базата на съществуваща двустранна спогодба, тъй като собственикът на ферибота – ДП „Пристанищна инфраструктура“, е и оператор, разполагащ с тарифа за услугата. Румънската страна е в ролята на корабен оператор – превозвач, ползовател на ферибота, определящ разписанието за движение на корабите.", "date": "2019.07.24", "title": "Силистра: Подготвя се рестарт на фериботния терминал в града"}
{"url": "http://www.focus-news.net/news/2019/07/24/2683613/haralan-aleksandrov-sotsialen-antropolog-tehnologiite-koito-sme-sazdali-za-da-pravyat-zhivota-ni-udoben-zapochvat-da-ni-sazdavat-problemi.html", "text": "Технологиите, които сме създали, за да правят живота ни удобен, започват да ни създават проблеми. Това каза за обзорното предаване „Това е България“ на  Радио „Фокус“   социалният антрополог  Харалан Александров във връзка с хакерската атака срещу НАП. „Този въпрос стои много драматично. Големият въпрос, който си поставяме, е, дали хакерът иска да направи добро на обществото или напротив. Това е и въпросът дали магията на технологията е бяла или черна. Това е въпросът, на който трябва да отговорим, a отговорът не е прост“, коментира той. Появата на фигурата на белият хакер автоматично поражда идеята за черен такъв, обясни Харалан Александров.  Голямата тема на обществото ни е да разберем, дали технологиите и изкуственият интелект и алгоритмите няма да излязат от контрол, както се случва в много от сюжетите на апокалиптичните филми, добави той. \r\nЦоня СЪБЧЕВА", "date": "2019.07.24", "title": "Харалан Александров, социален антрополог: Технологиите, които сме създали, за да правят живота ни удобен, започват да ни създават проблеми"}
{"url": "http://www.focus-news.net/news/2019/07/24/2683617/mkd-makedoniya-balgariya-nyama-da-naznachi-ortse-kamchev-za-svoy-pocheten-konsul.html", "text": "България няма да номинира бизнесмена Орце Камчев, който е заподозрян по случая „Империя“ и свидетел по друго криминално дело – аферата „Рекет“, за почетен консул в Македония, това съобщава електронното издание  МКД .  \r\n \r\nТова решение, според българския вицепремиер и министър на отбраната Красимир Каракачанов е взето заради реакциите в македонската общественост и съпротива от страна на правителството в Скопие. Българският политик и заявил това в рамките на интервю за македонският „Канал 5“.  \r\n \r\n„Миналата година Камчев бе номиниран за български почетен консул с аргумента, че той е много влиятелен що се отнася до икономиката и има авторитет в Македония. Но след като македонските власти не подкрепиха тази идея, както видяхте България не отвори този въпрос, защото той все пак е граждани на Македония“, каза Каракачанов. В друг случай България би го номинирала, но след като за Македония не е приемливо, няма проблем, вземаме предвид вашето мнение\".   \r\n \r\nКаракачанов разкри, че следи аферата „Рекет“ но изрази съмнение тя да има някаква връзка с България. „Такова нещо няма, казвам го най-сериозно. Не искам да навлизам в детайли, но ви казвам, че България не участва в този вътрешнополитически проблем на Македония“, категоричен е той. „Къде се намира сега г-н Камчев не знам, но определено този скандал предизвика реакция в Македония“, довърши Каракачанов.    \r\n : Цанко Цолов", "date": "2019.07.24", "title": "„МКД“ (Македония): България няма да назначи Орце Камчев за свой почетен консул"}
{"url": "http://www.focus-news.net/news/2019/07/24/2683614/koalitsiya-obedineni-patrioti-pod-vapros-obzor.html", "text": "Коалицията „Обединени патриоти“ я няма, не го ли разбрахте“, „Аз я създадох, те я развалиха“ и „Явно коалиционното споразумение вече на важи“ бяха сред репликите на коалиционните партньори в „Обединени патриоти“ след провален коалиционен съвет, който започна около 16.00 ч. На него присъстваха представители на НФСБ и ВМРО, а малко по-късно се присъединиха и от „Атака“.  \r\nСлед като медиите бяха поканени на заседанието, от НФСБ напуснаха съвета.  Лидерът на партията Валери Симеонов  обоснова своето решение и това на съпартийците си с липсата на нормални условия. „Станахте свидетели на тази унизителна сценка, на това блъскане. Не мисля, че по този начин има нормални условия за провеждането на коалиционен съвет, в това помещение с толкова камери\", заяви още Симеонов. За скандала Симеонов обвини партия „Атака“. Според него явно коалиционното споразумение вече не важи.  \r\n Лидерът на ВМРО и министър на отбраната Красимир Каракачанов  също обвини „Атака“ за провала на заседанието. „Първо, чакаме „Атака“ 30 минути, идват и започват скандали и обструкции. Няма смисъл\", заяви още Каракачанов. Той посочи, че коалицията „Обедини патриоти“ я няма.  \r\nОт своя страна  лидерът на „Атака“ Волен Сидеров  подчерта, че ВМРО и НФСБ са се уплашили от камерите. „Аз създадох коалицията „Обедини патриоти“, ВМРО и НФСБ я развалиха“, каза лидерът на „Атака“ Волен Сидеров. „Атака“ поискахме вие медиите да присъствате на нашата среща. Те - ВМРО и НФСБ не поискаха“, заяви още Сидеров. След въпрос дали има такава коалиция, Волен Сидеров от своя страна попита: „Според вас има ли? Не виждам да има такава коалиция, която се крие от медиите и се крие да се събере и нещо да каже, което да е задкулисие. Аз не искам задкулисие, затова настоях да бъдем пред вас“, посочи още Сидеров.  \r\nДеница КИТАНОВА", "date": "2019.07.24", "title": "Коалиция „Обединени патриоти“ - под въпрос (ОБЗОР)"}
{"url": "http://www.focus-news.net/news/2019/07/24/2683618/plovdiv-obshtinskiyat-inspektorat-sastavi-akt-na-narushitel-za-nepravomerno-izhvarlyane-na-otpadatsi.html", "text": "Пловдивският общински инспекторат състави акт на нарушител за неправомерно изхвърляне на отпадъци. Това съобщиха за  Радио „Фокус“ – Пловдив  от Общината. По сигнал на граждани, автопатрул от Общинска полиция – Пловдив с началник Костадин Костов е установил лице, което неправомерно изхвърля мебели и друга излязла от употреба покъщнина в контейнерите за смесен битов отпадък на ул. „Граф Игнатиев“. Оказало се е, че извършителят е нает от собственик на апартамент да изчисти старо обзавеждане и предмети, а той от своя страна е напълнил съдовете за смет и около тях е натрупал камара отпадъци. Предвидената глоба е от 300 до 1000 лева за физически и от 1400 до 4000 лв. за юридически лица. \r\nПо повод случая, от ОП „Чистота“ напомнят, че от 3 месеца предоставят нова безплатна услуга. Всяка събота и неделя техника и екипи на предприятието събират излязло от употреба обзавеждане от домакинствата – дивани, маси, шкафове, матраци, столове и друга покъщина.  По график екипите работят от 08.00 до 16.00 часа. В събота те обслужват районите „Южен“, „Северен“ и „Западен“, а в неделя – „Централен“, „Тракия“ и „Източен“. Рано сутринта тези дни гражданите трябва да изнесат старото обзавеждане до близкия контейнер. В останалите дни едрогабаритни отпадъци могат да се предадат на специализираната площадка в базата на предприятието.", "date": "2019.07.24", "title": "Пловдив: Общинският инспекторат състави акт на нарушител за неправомерно изхвърляне на отпадъци"}
{"url": "http://www.focus-news.net/news/2019/07/24/2683620/sport-bate-borisov-i-rozenborg-s-ravenstvo-na-poluvremeto.html", "text": "Футбол: БАТЕ (Борисов) и Розенборг се прибраха на полувремето при резултат 1:1 в мач от квалификациите на Шампионска лига. Домакините откриха още в петата минута с гол на Игор Сосевич, но норвежкият отбор изравни в 25-та с попадение на Андерс Конрадсен. В 21:00 часа ЧФР Клуж излиза срещу Макаби (Тел Авив), а Фаренцварош приема Валета на стадион „Групама арена“ в Будапеща.", "date": "2019.07.24", "title": "Спорт: БАТЕ (Борисов) и Розенборг с равенство на полувремето"}
{"url": "http://www.focus-news.net/news/2019/07/24/2683624/pazardzhik-15-pozhari-v-suhi-trevi-hrasti-i-starnishta-sa-goreliv-oblastta-ot-nachaloto-na-mesets-yuli.html", "text": "Повишаването на температурите до екстремни стойности през последните дни доведе до бързо нарастване на риска от възникване на пожари в земеделските и горски територии в област Пазарджик, каза за  Радио „Фокус“ – Пазарджик  говорителят на ОДМВР – Пазарджик Мирослав Стоянов. Той обясни, че за периода от 1 до 23 юли 2019 година на територията на област Пазарджик са горели 15 пожара в сухи треви, храсти и стьрнища.  \r\n„Очакваните и през следващите дни високи летни температури, в комбинация с извършването на стопанска дейност и посещение на горите с цел туризъм, може да създадат предпоставки за възникване на пожари в горските територии. Припомняме и някои основни правила за недопускане на пожари, а именно – не почиствайте нивите от треви и остатъци от земеделски култури , чрез изгаряне, не палете огън на открито във ветровито време, не палете огън в близост до стрехите на сградите и под клоните на дърветата, не оставяйте запаления огън без наблюдение, не палете огън в междублоковите пространства, където са паркирани много автомобили, както и в близост до бензиностанции и газ-станции, складове за леснозапалими и горими течности, не палете огън в гората, освен на специално обозначените и устроени за това туристически места, не палете огън при наличие на вятър – той може да разнесе искри и топли частици на големи разстояния“, допълни Стоянов. \r\nВаня НИКОЛОВА", "date": "2019.07.24", "title": "Пазарджик: 15 пожари в сухи треви, храсти и стърнища са горелив областта от началото на месец юли"}
{"url": "http://www.focus-news.net/news/2019/07/24/2683615/ministar-vladislav-goranov-chrez-vetoto-za-f-16-prezidentat-dava-vazmozhnost-da-se-potvardi-pronatovska-ni-pozitsiya.html", "text": "Първо ние сме напълно убедени, че по този начин президентът ще даде на партиите, които подкрепиха подобно решение, възможността още един път категорично да изразим нашата пронатовска позиция и обстоятелството, че ние купуваме възможно най-модерната техника за българските военно-въздушни сили. Това каза министърът на финансите Владислав Горанов в изявление пред медиите във връзка с изказването на президента Румен Радев за сделката за самолетите F-16 и ветото, наложено от държавния глава върху международните договори по сделката, което беше отхвърлено от Народното събрание, предаде репортер на  Агенция „Фокус“ . „Дебатът за покупка на въоръжение, особено, когато говорим за Военновъздушните сили, никога не е лек. Във всяка една от държавите, където са правени подобни сделки, те са били значителни, като цена, но подобен тип дебат да се превръща в популистки, вместо в дебат за модернизацията на армията, е неприемлив“, посочи още министърът на финансите.  \r\n„Още повече, че в писаните мотиви на българския президент за липсата на достатъчно такъв дебат в нашето общество са най-малкото неверни, тъй като повече от година този дебат е пред публиката“, подчерта той. „Имаше ли подобен дебат, когато правителството, ръководено от президента, избра Грипен и остави на правителството на Бойко Борисов да вземе окончателното решение“, запита Горанов. Той подчерта, че поставянето под съмнение на легитимните консултации между две правителства създава още по-голяма убеденост в легитимността на подобно решение. „Аз не мога да упрекна американската страна, нито българската страна, в това, че двата парламента и двете правителства са се разбрали около определени решения, а, видите ли, българският президент поставя под съмнение начина, по който това решение е постигнато“, каза още министър Владислав Горанов. „Не на последно, място да го попитам ще върне ли Закона за бюджета, тъй като те са свързани и това част ли е от един сценарий за протакане на сделката. Да се готвим ли и да очакваме ли вето и върху Закона за държавния бюджет, или да смятаме, че тази провокация е достатъчна и можем да продължим напред с тази сделка“, попита той президента Румен Радев.", "date": "2019.07.24", "title": "Министър Владислав Горанов: Чрез ветото за F-16 президентът дава възможност да се потвърди пронатовска ни позиция"}
{"url": "http://www.focus-news.net/news/2019/07/24/2683627/the-hill-robart-myuler-be-izslushan-ot-kongresa-na-sasht.html", "text": "Бившият специален прокурор Робърт Мюлер бе изслушан от Конгреса в един от дните, които американското издание  The Hill  определя като най-драматичните в близкото минало.  \r\n \r\nЧленове на Демократическата партия се готвят да опекат на шиш Мюлер относно неговите открития във връзка с предполагаемата руска намеса на американските президентски избори през 2016 г., както и обвинения, че предизборната кампания на сегашния държавен глава Доналд Тръмп е имал контакти с Русия.  \r\n \r\nВъпросите на демократите засягат предимно доклада от 448 страници, който Мюлер състави и според който не са открити достатъчно доказателства за да се повдигнат обвинения на членове на предизборния екип на Тръмп заради връзки с Русия. Републиканците на свой ред опитват да засилят своите виждания относно воденото от Мюлер разследване, което според тях е предупредено в основата си срещу Тръмп още от самото начало.  \r\n \r\nМюлер е неохотен свидетел и ще говори пред Конгреса след като му бе връчена призовка. Изданието обаче коментира, че той не се отдалечи много от заложеното в своя доклад, като се придържа към четирите му главни постановления.  \r\n \r\nБившият директор на ФБР, който в продължение на 22 месеца разследваше дали има руска намеса на президентските избори, бе изслушван в продължение на повече от три часа и половина пред Правния комитет на Камарата на представителите. След което ще отиде пред Разузнавателния комитет на долната камара на американския парламент за още въпроси.  \r\n \r\nВ рамките на изслушването Мюлер заяви, че няма да спекулира относно това дали има руска намеса и подчерта, че разследването, което е водил, не е било „лов на вещици“, както самият американски президент често го определяше.  \r\n \r\nМеждувременно, след края на въпросите на Правния комитет, от Белия дом определиха изслушването като „епичен срам“ за Демократическата партия.  \r\nГоворителят Стефани Гришам допълни „очаквайте още от същото по време на втората част“. Американският президент Доналд Тръмп пък благодари на демократите, че са предизвикали изслушването, тъй като „сега, след три часа, Робърт Мюлер трябва да се предаде на „хитрия Шиф“ – срам за нашата страна“, написа президентът в Туитър.  \r\n \r\nТръмп и неговите приближени определено харесаха резултата от първата част на изслушването, като подчертаха, че демократите са се провалили да направят напредък по въпроса с импийчмънта на президента и че изслушването на Мюлер е било резервирано и понякога неравномерно спрямо броя на въпросите, задавани на бившия специален прокурор.  \r\n : Цанко Цолов", "date": "2019.07.24", "title": "The Hill: Робърт Мюлер бе изслушан от Конгреса на САЩ"}
{"url": "http://www.focus-news.net/news/2019/07/24/2683621/gen-valentin-tsankov-dannite-koito-shte-badat-polucheni-ot-kupenite-ot-turtsiya-ruski-zenitno-raketni-sistemi-s-400-mogat-da-badat-izpolzvani-ot-rusiya.html", "text": "Данните, които ще бъдат получени от купените от Турция руски зенитно-ракетни системи  С-400 могат да бъдат използвани от Русия. Това каза за обзорното предаване „Това е България“ на  Радио „Фокус“  ген. Валентин Цанков, бригаден генерал от резерва, експерт в Центъра за изследване на отбраната и сигурността и заместник-председател на Асоциацията на сухопътните войски. Той обясни, че рисковете за придобиване на такъв комплекс от страна членка на НАТО са, че при нейното използване в учебна дейност системата би могла да намери слаби места в изтребителната и не само авиация на страните членки на НАТО. С-400 е въведена преди 12 години в руската армия, каза още той, като уточни, че тя има много по-добри технически данни от американския й аналог. „Тя е създадена като система, която да противодейства на така наречената „ядрената триада“  и покрива в голяма степен съвременните изисквания. Има голям периметър на откриване на целите, около 600 км., което е добра далечина за откриване на Балканския и Европейски театър. Тя унищожава на между 240 и 400 км. и притежава три вида ракети за различни типове цели,“ обясни той. Ген. Валентин Цанков каза още, че общата загуба за Турция, ако излезе от проекта за F-35, ще е около девет милиарда долара. Той обясни, че цената, която Турция е платила до момента за участие в проекта F-35, е около милиард и половина. Ген. Цанков припомни, че причина южната ни съседка да се обърне към закупуването на руските С-400 бе отказът  на САЩ да им продаде американска зенитно-ракетна система MIM-104 Пейтриът.  \r\n \r\n \r\nЦоня СЪБЧЕВА", "date": "2019.07.24", "title": "Ген. Валентин Цанков: Данните, които ще бъдат получени от купените от Турция руски зенитно-ракетни системи  С-400 могат да бъдат използвани от Русия"}
{"url": "http://www.focus-news.net/news/2019/07/24/2683625/haralan-aleksandrov-sotsialen-antropolog-zad-vsyaka-ot-savremennite-drami-na-chovechestvoto-stoi-razvitie-a-ne-negovata-lipsa.html", "text": "Зад всяка от съвременните драми на човечеството стои развитие, а не неговата липса. Това каза за обзорното предаване „Това е България“ на  Радио „Фокус“  социалният антрополог  Харалан Александров. „Милионите хора, които се опитват да мигрират към развития свят и главно в САЩ и ЕС, са продукт не на бедност, а на забогатяване. Тези хора могат да направят това усилие, защото могат да напуснат страните си, които са достатъчно развити. Те имат телефони, медии и виждат как живеят истински богатите общества и искат да отидат при тях. Това е било немислимо преди 50 г., когато хората са били изолирани в селата си“, обясни той. Според Харалан Александров това, което изглежда като неудържим проблем, е резултат от развитието. Същото е с пренаселването, което е пряк резултат от ваксините и усилията на световната здравна организация. Постигайки мечтата си да живеем дълго, богато и благополучно, създаваме проблеми, каза още той и определи като такива проблемите с екологичната среда, изчерпването на ресурсите и замърсяването на планетата. \r\nЦоня СЪБЧЕВА", "date": "2019.07.24", "title": "Харалан Александров, социален антрополог: Зад всяка от съвременните драми на човечеството стои развитие, а не неговата липса"}
{"url": "http://www.focus-news.net/news/2019/07/24/2683630/vezhdi-rashidov-predlozhi-sporazumenie-mezhdu-obshtina-plovdiv-i-druzhestvoto-na-hudozhnitsite-s-koeto-da-se-garantira-che-tvortsite-shte-izpolzvat-obnovenata-izlozhbena-zala-kato-svoy-dom.html", "text": "Председателят на Парламентарната Комисия по културата и медиите Вежди Рашидов предложи да се подпише споразумение между Община Пловдив и Дружеството на пловдивските художници, с което да се гарантира, че творците ще се чувстват в обновената изложбена зала на ул. „Гладстон“ 32 като в свой дом. Това съобщиха от пресцентъра на  Комисията по културата и медиите . По-рано от дружеството изпратиха писмо до Комисията по културата и медиите, в което разказаха за този  проблем. \r\nГ-н Рашидов  разговаря с кмета на Пловдив Иван Тотев с молба да се намери баланса между отговорностите на общината за стопанисването на сградата и необходимостта от създаване на условия  за оптимално функциониране на Дружеството на пловдивските художници, което има ярка десетилетна история. „Вярвам, че общинската управа на Пловдив и общинските съветници  ще намерят вярното решение, за да не бъдат лишени творците от новото изложбено пространство. Галерията на ул. „Гладстон“ 32 трябва да бъде привлекателно духовно средище“, заяви Вежди Рашидов.", "date": "2019.07.24", "title": "Вежди Рашидов предложи споразумение между Община Пловдив и Дружеството на художниците, с което да се гарантира, че творците ще използват обновената изложбена зала като свой дом"}
{"url": "http://www.focus-news.net/news/2019/07/24/2683622/afp-sadzhid-dzhavid-e-noviyat-finansov-ministar-na-velikobritaniya.html", "text": "Британският премиер Борис Джонсън обяви в сряда, че бившият вътрешен министър Саджид Джавид ще заеме поста на Филип Хамънд като завеждащ финансовото ведомство, предава  AFP . Това се казва в официално съобщение на правителството в Лондон. Джавид, бивш банкер от скромно потекло, бе претендент за поста председател на Консервативната партия и премиер на страната, но в крайна сметка отстъпи и даде подкрепата си за Джонсън. \r\n \r\nТой ще заеме мястото на Филип Хамънд, който е първият от редицата напуснали министри, като причината бе различията с новия премиер по отношение на Брекзит.  \r\n : Цанко Цолов", "date": "2019.07.24", "title": "AFP: Саджид Джавид е новият финансов министър на Великобритания"}
{"url": "http://www.focus-news.net/news/2019/07/24/2683619/ministar-vladislav-goranov-gotovi-sme-parlamentat-da-zasedava-dopalnitelno-i-da-bade-preodolyano-edno-eventualno-veto-i-varhu-zakona-za-darzhavniya-byudzhet.html", "text": "Ние сме готови българският парламент да заседава допълнително и да бъде преодоляно и едно евентуално вето върху Закона за държавния бюджет. Това каза министърът на финансите Владислав Горанов в изявление пред медиите във връзка с изказването на президента Румен Радев за сделката за самолетите F-16, предаде репортер на  Агенция „Фокус“ . „За мен по-почтена политическа позиция щеше да бъде законопроектите да са в пакет и отношението към тях да е пакетно. Бих приел, че с поставянето на вето само върху ратификационните договори той иска с това да затворим дебата“, коментира министър Горанов той. „Ще бъде леко политически лицемерно да видим и едно вето върху държавния бюджет. Ако това е позицията на президента, нека е в бързи срокове да заяви и своята позиция по отношение на актуализацията, тъй като единият проект без другия няма как да продължи“, заяви Владислав Горанов.", "date": "2019.07.24", "title": "Министър Владислав Горанов: Готови сме парламентът да заседава допълнително и да бъде преодоляно едно евентуално вето и върху Закона за държавния бюджет"}
{"url": "http://www.focus-news.net/news/2019/07/24/2683626/gen-valentin-tsankov-ima-indikatsii-che-chetirite-diviziona-s-400-koito-turtsiya-kupuva-ot-rusiya-shte-badat-postaveni-na-granitsata-y-sas-siriya.html", "text": "Има индикации, че четирите дивизиона С-400, които Турция купува от Русия, ще бъдат поставени на границата й със Сирия. Това каза за обзорното предаване „Това е България“ на  Радио „Фокус“  ген. Валентин Цанков, бригаден генерал от резерва, експерт в Центъра за изследване на отбраната и сигурността и заместник-председател на Асоциацията на сухопътните войски. Той обясни, че зенитно-ракетните системи покриват цялото източно Средиземноморие, в това число и Изключителната икономическа зона около Кипър, като по този начин е по-неуязвима в случай на нанасяне на удар. Според Цанков Турция не е троянският кон в НАТО. „Това, че президентът Реджеп Тайип Ердоган провежда самостоятелна политика в случая за закупуването на зенитно-ракетната система от Русия, не означава, че се е превърнала в троянски кон. Американските бази в Инджирлик, както и ядрените боеприпаси стоят там, така че трудно може да се говори за много съществена промяна. Това, което се разви с F-35 и с отказа на САЩ Турция да участва в този проект, все още не е загубено“, коментира той. С поставянето на комплекта С- 400 на въоръжение, което се очаква да стане в началото на 2020 г., Турция се поставя на друго ниво по отношение на противовъздушната си отбрана, обясни ген. Валентин Цанков. \r\n \r\nЦоня СЪБЧЕВА", "date": "2019.07.24", "title": "Ген. Валентин Цанков: Има индикации, че четирите дивизиона С-400, които Турция купува от Русия, ще бъдат поставени на границата й със Сирия"}
{"url": "http://www.focus-news.net/news/2019/07/24/2683633/vladimir-georgiev-obshtina-vidin-s-nad-80-000-lv-sa-se-uvelichili-prihodite-za-shestmesechieto-na-tazi-godina-spryamo-minalata.html", "text": "С над 80 000 лв. са се увеличили приходите за шестмесечието на тази година спрямо миналата. Това каза за  Радио „Фокус“ – Видин  Владимир Георгиев,  началникът на отдел „Местни данъци и такси“. Той посочи, че към 30 юни събраните данъчни приходи са в размер на 4 225 820 лв., а през 2018 г. за същия период са били 4 145 140 лв. „Най-голям е делът на такса битови отпадъци – 1 818 818 лв., следва данъкът за превозните средства – 1 083 956 лв. и данъка за недвижими имоти – 641 688 лв.“, каза Георгиев. \r\n283 акта са съставени от ревизорите на общината за дължими задължения. Над 7 млн.лв е дългът на видинска фирма към общината, 526 000 лв. е задължението на частно лице. На частни съдебни изпълнители са предадени 270 лица със задължения от над 400 000 лв. Според Владимир Георгиев процесът на събиране на данъци във Видинската община върви с добри темпове. \r\nАнна ЛОЗАНОВА", "date": "2019.07.24", "title": "Владимир Георгиев, Община Видин:  С над 80 000 лв. са се увеличили приходите за шестмесечието на тази година спрямо миналата"}
{"url": "http://www.focus-news.net/news/2019/07/24/2683632/gd-granichna-politsiya-intenziven-e-trafikat-na-gkpp-kulata-makaza-kalotina-kapitan-andreevo-lesovo-dunav-most-vidin-dunav-most-ruse-kardam-i-durankulak.html", "text": "На ГКПП \"Кулата\" на българо-гръцката граница на трафикът е интензивен за леки и товарни автомобили и в двете посоки, а на ГКПП \"Маказа\" - на изход за леки коли. Това съобщиха от  ГД „Гранична полиция“ . На ГКПП \"Калотина\" на границата със Сърбия трафикът на леки автомобили е интензивен и в двете посоки. На ГКПП \"Капитан Андреево\" и ГКПП \"Лесово\" на българо-турската граница трафикът е интензивен на изход за леки и товарни автомобили. На ГКПП \"Дунав мост-Русе\", ГКПП \"Кардам\" и ГКПП \"Дуранкулак\" на границата с Румъния трафикът е интензивен и в двете посоки за леки коли, а на ГКПП \"Дунав мост-Видин\" - на изход за товарни автомобили.  \r\nНа българо-македонската граница преминаването се осъществява нормално през всички гранични контролно-пропускателни пунктове.  \r\nФериботът Свищов - Зимнич е преустановил дейността си поради техническа неизправност.", "date": "2019.07.24", "title": "ГД „Гранична полиция“: Интензивен е трафикът на ГКПП \"Кулата\", \"Маказа\", \"Калотина\", \"Капитан Андреево\", \"Лесово\",  \"Дунав мост-Видин\", \"Дунав мост-Русе\", \"Кардам\" и \"Дуранкулак\""}
{"url": "http://www.focus-news.net/news/2019/07/24/2683623/vitsepremierat-krasimir-karakachanov-nyama-nikakvi-skriti-zadalzheniya-koito-sledvat-podpisvaneto-na-dogovora-za-f-16.html", "text": "Няма никакви скрити задължения, които следват след подписването на договора. Това каза вицепремиерът и министър на отбраната Красимир Каракачанов в изявление пред медиите във връзка с изказването на президента Румен Радев за сделката за самолетите F-16, предаде репортер на  Агенция „Фокус“ . „Всички тези опити да се всява страх в обществото, че ние ще бъдем натоварени с излишни допълнителни разходи, не отговарят на истината, както и че самолетите не са в способност да изпълняват своите задължения, не само при охрана на въздушното пространство на България“, каза още той.   \r\n„Не съм съгласен с аргумента, че по този въпрос - за закупуване на тези самолети, не е имало достатъчен дебат. Още преди да стана министър на отбраната тече дебатът какви ще бъдат новите самолети за нашата авиация. Две години и четири месеца вече това е тема, която не слиза от медиите и от обществените коментари. Това е тема, която многократно се е разглеждала и в Парламента, и в Комисията по отбрана“, допълни Каракачанов. „Обсъждала се е и на професионално, и на политическо ниво. Не виждам какво ново може да се каже в този дебат, освен това, което вече е изговорено. Няма абсолютно никакви допълнителни договори и споразумения, които са необходими да бъдат подписвани до получаването на самолетите“, подчерта той.  \r\n„Министерството на отбраната е изготвило 19 страници отговор на базата на зададени от Президентството въпроси и в тези 19 страници отговори сме описали всеки един от казусите, които са възниквали в този обществен дебат в последните месеци и години“, допълни министър Каракачанов. „Това, което сме се въздържали да коментираме публично, за да не се помисли, че сме взимали страна - факт е, че годишната поддръжка на F-16 излиза по-евтино, отколкото годишната поддръжка на Грипен. Това са офертите, които сме разглеждали“, каза още вицепримиерът.  \r\nКрасимир Каракачанов подчерта, че още при първите разговори по сделката във Вашингтон през април, цената е намалена с над 160 милиона долара. „В момента почти сигурно мога да ви кажа, че цената ще бъде намалена с още 60 милиона долара. Направили сме всичко възможно. Аз мисля, че институциите трябва да говорят помежду си, не през медиите, защото така става развален телефон“, заяви министър Каракачанов.", "date": "2019.07.24", "title": "Вицепремиерът Красимир Каракачанов: Няма никакви скрити задължения, които следват подписването на договора за F-16"}
{"url": "http://www.focus-news.net/news/2019/07/24/2683634/kyustendil-nov-sadiya-e-naznachen-v-rayonen-sad-dupnitsa.html", "text": "Нов съдия е назначен в Районен съд – Дупница. Това съобщиха за  Радио „Фокус” – Кюстендил  от съда. Съдийската колегия на Висшия съдебен съвет (ВСС) е назначила Страхил Гошев – младши съдия в Окръжен съд – Благоевград, на длъжност „съдия“ в Районен съд – Дупница. За съдия Гошев е сформиран състав в наказателното отделение на Районен съд – Дупница, съгласно решение на Общото събрание на съдиите в институцията. Съдия Гошев е един от 15-те младши съдии в страната, изкарали своя стаж в окръжните съдилища, които ВСС назначи като районни съдии. \r\nВенцеслав ИЛЧЕВ", "date": "2019.07.24", "title": "Кюстендил: Нов съдия е назначен в Районен съд – Дупница"}
{"url": "http://www.focus-news.net/news/2019/07/24/2683628/razgrad-mzhg-i-oblastna-direktsiya-zemedelie-organizirat-informatsionna-sreshta-vav-vrazka-s-afrikanska-chuma-po-svinete.html", "text": "Членовете на Постоянната областна епизоотична комисия в Разград ще участват на 25 юли, в информационна среща, организирана от Министерството на земеделието, храните и горите (МЗХГ) и Областна дирекция „Земеделие“-Разград. Това съобщиха от пресцентъра на  Областната администрация . Събитието се провежда с цел прилагане на мерки за профилактика, ограничаване и ликвидиране на болестта африканска чума по свинете (АЧС). Лектори на срещата ще бъдат д-р Койчо  Коев, доц. д-р Владимир Петров и д-р Георги Желев – и тримата от Ветеринарномедицинския факултет на Тракийски университет – Стара Загора. Членовете на Областната епизоотична комисия бяха поканени да участват в срещата от директора на Областна дирекция „Земеделие“-Разград Валентина Френкева по време на заседание на комисията през миналата седмица, на което са обсъдени превантивни мерки срещу АЧС. Информационната среща ще се проведе от 11.00 ч. на 25 юли в кафе-аперитив „Зайо-Байо“.", "date": "2019.07.24", "title": "Разград: МЗХГ и Областна дирекция „Земеделие“ организират информационна среща във връзка с африканска чума по свинете"}
{"url": "http://www.focus-news.net/news/2019/07/24/2683637/veliko-tarnovo-remonti-na-patnata-infrastruktura-se-izvarshvat-v-30-sela-v-obshtinata.html", "text": "В 30 села на територията на община Велико Търново се извършват ремонти на пътната инфраструктура. Дейностите включват преасфалтиране на някои улици, изграждане на тротоари и канавки. Финансирането е осигурено по програма „Местни инициативи“ на Общината, каза за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и Сдружението на кметовете и кметските наместници в общината. Тя уточни, че в шест населени места извън Велико Търново се изграждат площадки, велоалеи, игрища. Ремонти текат и в някои от храмовете в селата от района.  \r\n„Те кандидатстваха с проекти  пред Дирекцията по вероизповеданията. Това са Шереметя, Малък чифлик, Пушево, Никюп, Момин сбор. Те спечелиха суми около 8-9 хиляди лева и с тях се правят ремонти на църквите. Това е работа на църковните настоятелства, но кметовете помагат с изготвянето на проектите, защото живо се интересуват от това какво се случва“, поясни още Благовеста Факирова. Тя подчерта, че селата в община Велико Търново са изключително активни и ежегодно поне 4-5 от тях получават пари от Комисията по вероизповеданията за различни ремонти.  \r\nДейностите по пътната инфраструктура вероятно ще продължат до средата на октомври, докато метеорологичните условия го позволяват. \r\nЛуиза ТРАНЧЕВА", "date": "2019.07.24", "title": "Велико Търново: Ремонти на пътната инфраструктура се извършват в 30 села в общината"}
{"url": "http://www.focus-news.net/news/2019/07/24/2683638/vidin-teatralni-spektakli-i-predstavleniya-uchastvat-vav-festivala-dunavski-valni.html", "text": "В осмото издание на фестивала „Дунавски вълни“ гостува Драматичен театър – Монтана с постановки за деца и възрастни. Това съобщиха за  Радио „Фокус“ – Видин  от Общината. Пред Библиопощата малките зрители вече  гледаха спектакъла „Надхитряне“. Той е изграден на основата на народни приказки и представя весели игри, шеги и песни, изпълнени с много хумор. Автор на драматизацията и режисьор е актрисата Ирина Димитрова. В различните роли се преобразиха актьорите Димитрина Проданова, Мила Топалова, Тихомир Иванов и Асен Таков. \r\nВечерта на сцената на крепостта „Баба Вида“ бе представен моноспектакълът „Греховната любов на Зографа Захарий“ от Любомир Бъчваров, по едноименната книга на Павел Спасов. Това е една история-легенда за разтърсваща, чиста, пламенна любов, жертва на каноните на времето. \r\nЗа малките любители на театралното изкуство тази сутрин видинският драматичен театър представи „Сламенка“ – мюзикъл-спектакъл за приятелството, доброто и злото. В актьорския състав бяха добре познатите на публиката Минка Сурдолова, Фиданка Рангелова и Михаела Иванова. Режисьор на постановката е Антоанета Миланова. \r\nЗабавленията за децата продължават. Отт 18.00 ч. на 25 юли е премиерата на Държавен куклен театър – Видин  „Мързелан и Мързеланка“, на която всички са добре дошли.", "date": "2019.07.24", "title": "Видин: Театрални спектакли и представления участват във фестивала „Дунавски вълни“"}
{"url": "http://www.focus-news.net/news/2019/07/24/2683635/sport-bate-borisov-pobedi-s-21-rozenborg.html", "text": "Футбол: БАТЕ (Борисов) победи с 2:1 при домакинството си на Розенборг в мач от втория предварителен кръг на Шампионска лига. Свършиха и първите полувремена на още две  срещи от кръга - ЧФР Клуж води на Макаби (Тел Авив) с 1:0, а Валета изостава като гост с 0:2 от Фаренцварош.В момента се играят срещите Марибор – АИК, Селтик – Нъме Калю; „Цървена звезда“ – ХЯК Хелзинки и Дъндолк – Карабах.", "date": "2019.07.24", "title": "Спорт: БАТЕ (Борисов) победи с 2:1 Розенборг."}
{"url": "http://www.focus-news.net/news/2019/07/24/2683636/pazardzhik-aktsiya-za-dobrovolno-kravodaryavane-shte-se-provede-vav-velingrad.html", "text": "Акция за доброволно кръводаряване ще се проведе във Велинград, съобщиха от  Общината . Районният център за трансфузионна хематология –Пловдив организира акция за доброволно кръводаряване. Мобилната лаборатория ще бъде пред сградата на община Велинград в продължение на два дни. На 26 юли (петък) и 29 юли (понеделник), от 09.00 до 12.30 часа, всеки, който желае, може да стане доброволен кръводарител.", "date": "2019.07.24", "title": "Пазарджик: Акция за доброволно кръводаряване ще се проведе във Велинград"}
{"url": "http://www.focus-news.net/news/2019/07/24/2683629/afp-dominik-raab-e-noviyat-vanshen-ministar-na-velikobritaniya.html", "text": "Новоназначеният премиер на Великобритания Борис Джонсън в сряда назначи привърженикът на твърд Брекзит Доминик Рааб като новият първи дипломат на Лондон, това са съобщили от правителството, предава  AFP . 45- годишният Рааб, който бе сочен и като възможен вицепремиер, напусна правителството на Тереза Мей миналата година, след като заяви, че сключената от нея сделка с ЕС е предоставила на Брюксел твърде много компромиси.  \r\n : Цанко Цолов", "date": "2019.07.24", "title": "AFP: Доминик Рааб е новият външен министър на Великобритания"}
{"url": "http://www.focus-news.net/news/2019/07/24/2683631/daily-express-nyama-da-stane-tereza-mey-imashe-poslednata-duma-sled-kato-be-prekasnata-ot-protivnik-na-brekzit.html", "text": "Тереза Мей имаше последната дума при спора си с привърженик на оставането на Великобритания в ЕС, който я прекъсна по време на нейната последна реч от „Даунинг стрийт“ №10 в сряда следобед, пише  Daily Express .  \r\n \r\nДокато говореше, бившият премиер бе прекъсната от вик „спрете Брекзит“. Мей се усмивка, а нейният съпруг, който бе до нея в рамките на речта, се пошегува и каза „не бях аз“. Мей обаче остана спокойна и заяви: „Мисля, че отговорът на това е: „няма да стане“. Изглежда прекъсналият речта е бил Стийв Бари, който по-късно написа в социалната мрежа „Туитър“ следното: \r\n„Довиждане, г-жо Мей! Моите последните думи към вас са „спрете Брекзит“, и ние именно това ще направим“.  \r\n \r\nВ рамките на своята последна реч, бившият вече премиер заяви, че „е на крачка на напусне „Даунинг стрийт“ но съм горка да продължа като народният представител от Мейденхед“. „Няма да спра да правя всичко, което ми е по силите и да служа на националните интереси, играейки своята роля при превръщането на Великобритания във великата държава с велико бъдеще. Страна, която наистина ще работи за всички“, каза Мей.  \r\n : Цанко Цолов", "date": "2019.07.24", "title": "Daily Express: „Няма да стане“: Тереза Мей имаше последната дума след като бе прекъсната от противник на Брекзит"}
{"url": "http://www.focus-news.net/news/2019/07/24/2683642/sport-zavarshiha-dva-macha-ot-vtoriya-predvaritelen-krag-na-shampionska-liga.html", "text": "Футбол: Завършиха два мача от втория предварителен кръг на Шампионска лига. ЧФР Клуж запази преднината си срещу Макаби (Тел Авив) и се наложи с 1:0. Фаренцварош победи с 3:1 Валета, след резултат от 2:0 при края на първото полувреме. По-рано тази вечер БАТЕ (Борисов) се наложи с 2:1 над Розенборг.", "date": "2019.07.24", "title": "Спорт: Завършиха два мача от втория предварителен кръг на Шампионска лига"}
{"url": "http://www.focus-news.net/news/2019/07/24/2683641/reuters-dvama-dushi-sa-obvineni-v-terorizam-zaradi-iztichane-na-danni-v-balgariya.html", "text": "Прокурорите са повдигнали обвинения на двама души, работещи в компания за кибер сигурност, като част от разследване за най-голямото изтичане на данни в историята на България, това заявиха адвокатите на обвинените в сряда, предава  Reuters .  \r\n \r\nГеорги Янков, мениджър на компанията „Тад груп“, е с повдигнати обвинения и освободен от ареста, заяви Георги Стефанов. По-рано обвинения в престъпление срещу информационната система получи Кристиян Бойков, 20-годишен служител в същата компания. Той също е обвинен в тероризъм, каза още Стефанов, като уточни, че и двамата мъже отричат да са вършили нещо нередно.  \r\n \r\n„Много сме изненадани от тези обвинения“, каза Стефанов пред Reuters. „Как повдигаш обвинение в тероризъм на някого, но го пускаш на свобода?“, добави той.  \r\nВъв вторник полицията обискира офиса на „Тад груп“, изземайки компютри и задържайки мениджъра заради кибер атаката над НАП, в която данните на почти всеки един пълнолетен български граждани изтекоха.  \r\n \r\nБойков бе освободен миналата седмица, но му е наложена забрана да напуска страната. Според обвинителите, 20-годишният мъж не е действал сам, като в момента се издирват други, свързани с атаката. Според тях, Бойков е отговорен за имейла, който е изпратен уж от руски хакер, предлагащ откраднатите данни на агенцията на местна медия. Обвинението не вярва към момента, че атаката е дошла от чужда страна.   \r\n : Цанко Цолов", "date": "2019.07.24", "title": "Reuters: Двама души са обвинени в тероризъм заради изтичане на данни в България"}
{"url": "http://www.focus-news.net/news/2019/07/24/2683639/afp-protest-protiv-noviya-britanski-premier-be-organiziran-v-london.html", "text": "Хиляди хора се събраха в Лондон на протест срещу новия британски премиер Борис Джонсън в сряда, няколко часа след като той бе посочен официално като наследник на Тереза Мей, предава  AFP . \r\n \r\nОрганизаторите бяха осигурили старинен автобус без покрив за протеста, върху който имаше музикален пулт и микрофон, от където критици на новия премиер се обръщаха към тълпата. „Тук съм за да протестирам срещу политиките на Борис Джонсън“, заяви Анди Ънгър, университетски професор в столицата. „Навлязохме в политическа епоха, в която фактите нямат значение и Джонсън изключително успешно използва това“, каза още преподавателят.  \r\n \r\nПротестът бе подкрепен от различни организации, включително и „Моментум“, лявото движение което е тясно свързано с Лейбъристката партия, която е главната опозиционна формация. Сред простиращите имаше и членове на партията, включително и високопоставени такива.   \r\n : Цанко Цолов", "date": "2019.07.24", "title": "AFP: Протест против новия британски премиер бе организиран в Лондон"}
{"url": "http://www.focus-news.net/news/2019/07/24/2683640/evening-standard-filip-hamand-povede-napuskashtite-dauning-striyt-10.html", "text": "Филип Хамънд подаде оставка от правителството, след като новият лидер на консервативната партия Борис Джонсън бе назначен за министър-председател. Неговото напускане бе бързо последвано от Рори Стюърт, който бе министър на международното развитие и Дейвид Гоуг – министър на правосъдието, това пише британското издание  Evening Standard  в статия на първа страница, носеща заглавието „Филип Хамънд поведе напускащите „Даунинг Стрийт“ 10“, отнасяща се до големите промени, които новият премиер направи в правителството.  \r\n \r\nСлед това, малко след 14:00 часа Дейвди Лидингтън също подаде оставка, като заяви, че след „20 години на първата банка, това е правилния момент да продължа напред“. А по-късно Пени Мордаунт добави името си сред високопоставените фигури, които се присъединиха към задните редици. Министърът на отбраната бе последвана от Лиам Фокс, отговарящ за международната търговия и Грег Кларк, завеждащ ведомството занимаващо се с бизнеса в страната.  \r\n \r\nДжеймс Броукеншайър, министър на благоустройството и местното самоуправление пък обяви в „Туитър“ „След 13 години служба на предната банка, включително в 9 правителства, отивам към задните редове“. Сред напусналите са Деймиън Хиндс – министър на образованието, Карън Брадли, която отговаря за въпросите, свързани със Северна Ирландия и завеждащият транспортното ведомство Крис Грейлинг.  \r\n : Цанко Цолов", "date": "2019.07.24", "title": "Evening Standard: Филип Хамънд поведе напускащите „Даунинг Стрийт“ 10"}
