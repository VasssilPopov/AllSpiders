{"url": "http://www.focus-news.net/news/2018/09/16/2567792/sputnik-dvama-amerikanski-basketbolisti-sa-bili-naragani-sled-sbivane-v-rumaniya.html", "text": "Двама американски баскетболисти са били наръгани след сбиване в източната част на Румъния и единият от тях е бил закаран до болница в Букурещ, предава  Sputnik . \r\nСпоред полицейски източници, Дарел Бауи, 24-годишен, и Джоузеф МакКлейн, 25-годишен, които са подписали за местния отбор на Браила през изминалия месец, са били нападнати в града в събота вечер, докато са били с няколко свои съотборници. И двамата са били спешно закарани до болница, където са преминали през операция. \r\nМестната полиция вече е започнала разследване и ще разгледа кадрите от охранителните камери.  Йонислав Дочев", "date": "2018.09.16", "title": "Sputnik: Двама американски баскетболисти са били наръгани след сбиване в Румъния"}
{"url": "http://www.focus-news.net/news/2018/09/16/2567764/veliko-tarnovo-do-kraya-na-septemvri-prodalzhavat-razkopkite-v-antichniya-rimski-grad-nikopolis-ad-istruum.html", "text": "До края на септември продължават разкопките в античния римски град Никополис ад Иструум. През настоящата година те се водят от директора на Регионалния исторически музей в старата столица Иван Църов. Пред  Радио „Фокус“ – Велико Търново  той посочи, че отпусната субсидия за дейностите за този сезон е в размер на 20 хиляди лева. Те ще са достатъчни за провеждането на проучвания в рамките на две седмици. Екипът, който работи в местността, е съставен от около 10 човека. В момента се допроучва югозападният ъгъл на форумния комплекс на Никополис ад Иструм. „Това е едно пространство, което е било малък площад с колонада около него. През 4-ти век, може би след някакъв катаклизъм или пък от само себе си, това съоръжение се е разрушило. През 6-ти век, когато Никополис не е вече град, а е някакво малко селище, хората, които го обитават са се нуждаели от празно пространство. Поради това те са изкопали големи ями на мястото на този площад и са набутали в тях архитектурните детайли от околните сгради“, разказа още Иван Църов и подчерта, че в момента се работи именно в тези ями. По думите му дейностите трябва да приключат до края на месеца. Причините те да продължат малко повече от две седмици са лошите метеорологични условия. \r\nЛуиза ТРАНЧЕВА", "date": "2018.09.16", "title": "Велико Търново: До края на септември продължават разкопките в античния римски град Никополис ад Иструум"}
{"url": "http://www.focus-news.net/news/2018/09/16/2567763/stara-zagora-vremenno-dvizhenieto-po-am-trakiya-pri-km-205-v-posoka-sofiya-se-osashtestvyava-v-avariynata-lenta-poradi-ptp.html", "text": "Временно движението по АМ \"Тракия\" при км 205 в посока София се осъществява в аварийната лента поради ПТП, съобщават от пресцентъра на  Агенция \"Пътна инфраструктура\"  (АПИ).", "date": "2018.09.16", "title": "Стара Загора: Временно движението по АМ \"Тракия\" при км 205 в посока София се осъществява в аварийната лента поради ПТП"}
{"url": "http://www.focus-news.net/news/2018/09/16/2567762/tehran-times-ankara-predlozhi-sazdavaneto-na-savmestna-tursko-iranska-banka.html", "text": "Турция е предложила създаването на съвместна банка с Иран, която да подпомогне търговията между двете държави, съобщава  електронното издание Teheran Times , като се позовава на статия в турския вестник „Дюня“. \r\n„Създаването на съвместна банка, чрез която двете страни да могат да водят двустранната търговия и бизнес, без да използват долара, ще бъде финалната стъпка в развитието на икономическите взаимоотношения“ заяви турският съпредседател на Иранско-турския бизнес съвет Юмит Килер. \r\nВ своя материал, Килер отбелязва коментарите, направени от управителя на Централната банка на Иран във връзка с изваждането на американския долар от търговията между двете страни. „В кулоарите на тристранната среща между Иран, Турция и Русия, Абдул-Насър Хемати, управител на ЦБИ, също подчерта важността от това, да се използват националните валути и да се елиминира долара“, написа той. \r\n„Във връзка с това, икономическа делегация, съставена от турски бизнесмени и мениджъри от различни икономически сектори, ще пътуват до Иран през следващия месец, за да изучаят възможните нови начини за търговия между двете страни и съгласуване на „пътна карта“ в търговията за след-санкционната ера“. Добави Килер. \r\nГодишния търговски оборот между Иран и Турция възлиза на 11 милиарда долара и двете страни са си поставили за цел той да достигне до 30 милиарда долара. \r\nПревод и редакция:", "date": "2018.09.16", "title": "Tehran Times: Анкара предложи създаването на съвместна турско-иранска банка"}
{"url": "http://www.focus-news.net/news/2018/09/16/2567761/shumen-zasileno-politseysko-prisastvie-v-rayonite-na-uchebnite-zavedeniya-e-predvideno-po-vreme-na-tarzhestvata-za-parviya-ucheben-den.html", "text": "ОДМВР - Шумен ще се погрижи за сигурността на децата през първия учебен ден, планирани са редица дейности за гарантиране на живота и здравето им през цялата учебна година. Това съобщиха от пресцентъра на  ОДМВР – Шумен.   Засилено полицейско присъствие в районите на учебните заведения е предвидено по време на тържествата за първия учебен ден – 17 септември. В определените като опасни и с концентрация на произшествия участъци сигурността също ще бъде обезпечена. Цивилни и униформени полицаи ще следят за недопускане на инциденти и нарушаване на обществения ред. Активизиран е контролът над търговските обекти в близост до училища и детски градини за недопускане продажба на алкохол и тютюневи изделия на малолетни и непълнолетни лица. През цялата година ще се извършват проверки на питейни и увеселителни заведения. Ще се следи стриктно дали в тях  се допускат непълнолетни и малолетни след 22:00 часа без придружители. Полицейски и младши полицейски служители са извършили проверки дали в района на училищата и детските градини има маркировка, парапети пред входа на заведенията, които да възпрепятстват внезапното излизане на децата на пътя и пропускателните режими. Към момента е констатирано, че маркировката до НУ „Княз Борис I” в Шумен има нужда от опресняване. Пред ДДРЛГ „Детелина“ липсва преграда, която да възпрепятства спонтанно излизане на децата върху пътното платно, липсва и маркировка на пешеходната пътека на кръстовището на ул. „Възрожденец“ с улица „Свобода“.", "date": "2018.09.16", "title": "Шумен: Засилено полицейско присъствие в районите на учебните заведения е предвидено по време на тържествата за първия учебен ден"}
{"url": "http://www.focus-news.net/news/2018/09/16/2567765/afp-siriytsite-v-kontroliranite-ot-pravitelstvoto-zoni-glasuvat-na-parvi-mestni-izbori-ot-2011-ta-godina-nasam-saobshtava-se-za-visoka-izbiratelna-aktivnost.html", "text": "Сирийците, живеещи в контролираните от правителството на президента Башар Асад, гласуват на първи местни избори от 2011 г. насам, когато в страната започна гражданският конфликт, предава  AFP . \r\nСедем години след последното гласуване, войната доведе до смъртта на повече от 360 000 души и принуди още милиони да избягат от страната си. Сега обаче сирийските войски отново контролират около две трети от страната след поредица от победи, последните от които край Дамаск и в южната част на страната.  \r\nПовече от 6 550 секции за гласуване бяха открити в 7:00 сутринта (местно време), съобщиха държавните медии. Неделя е работен ден в Сирия, но гласуването бе удължено с пет часа до полунощ поради високата избирателна активност, държавната информационна агенция SANA, цитирана от AFP. Няма обаче приведени данни за избирателната активност на сирийците.  \r\nАгенцията припомня, че около 40 000 кандидати се състезават за 18 478 места в административните съвети в страната.   Тереза Герова", "date": "2018.09.16", "title": "AFP: Сирийците в контролираните от правителството зони гласуват на първи местни избори от 2011-та година насам, съобщава се за висока избирателна активност"}
{"url": "http://www.focus-news.net/news/2018/09/16/2567768/sportnatsionalite-zagubiha-ot-rusiya-sas-7377-v-himki.html", "text": "Българският национален отбор по баскетбол загуби като гост на  Русия със 73:77 в Химки, Подмосковието. Малко не стигна на българските баскетболисти да поднесат нова сензация след тази срещу Франция в групата си от квалификациите за Световното в Китай догодина, но бяха ощетени от реферите в последните секунди на двубоя. Нашите направиха доста грешки, най-вече от фаул, по който показател завършихме с 13 изпуснати стрелби. Загубата бе пета за тима ни от осем мача, докато Русия е с баланс 4:4. Следващият квалификационен прозорец е в края на ноември и началото на декември, когато България посреща Босна и Херцеговина и гостува на Франция. \r\nВенцислав ДРАГОМАНОВ", "date": "2018.09.16", "title": "Спорт:Националите загубиха от Русия със 73:77 в Химки"}
{"url": "http://www.focus-news.net/news/2018/09/16/2567766/varna-obshtina-beloslav-e-s-odobreni-dve-proektni-predlozheniya-po-op-razvitie-na-choveshkite-resursi-obuchenie-i-zaetost-i-obuchenie-i-zaetost-na-mladite-hora.html", "text": "Община Белослав е с одобрени две проектни предложения в резултат на подадена заявка и документи за участие по Оперативна програма „Развитие на човешките ресурси“ към Агенцията по заетост по проектите „Обучение и заетост“ и „Обучение и заетост на младите хора“. Това съобщиха за  Радио „Фокус“ – Варна  от Община Белослав. Проектите са насочени към неактивни и безработни лица с трайни увреждания и установена степен на намалена работоспособност. И двете проектни предложения са одобрени. По проект „Обучение и заетост“ ще бъдат назначени 5 лица на възраст над 30 години с трайни увреждания на длъжност „Охранител“ в Детските градини на територията на община Белослав. По проект „Обучение и заетост на младите хора“ – ще бъдат назначени 2 лица отново с трайни увреждания на възраст до 29 година на длъжност „Специалист държавна администрация“. \r\nНасочването на лицата, отговарящи на условията на програмата, се извършва от Бюро по труда Варна – филиал Белослав, а подборът от Общинска администрация Белослав. Лицата ще бъдат назначени за срок от 24 месеца на 8-часов работен ден на минималната работна заплата за страната. \r\nМарияна ВАЛЕНТИНОВА", "date": "2018.09.16", "title": "Варна: Община Белослав e с одобрени две проектни предложения по ОП „Развитие на човешките ресурси – „Обучение и заетост“ и „Обучение и заетост на младите хора“"}
{"url": "http://www.focus-news.net/news/2018/09/16/2567769/am-hemus-okolo-50-min-izchakvat-avtomobilite-v-zadrastvaneto-predi-vhoda-na-sofiya.html", "text": "Километрично задръстване се е образувало на автомагистрала „Хемус“ преди входа на София, автомобилите изчакват 40-50 минути, съобщи слушател на  Радио „Фокус“ .", "date": "2018.09.16", "title": "АМ \"Хемус\": Около 50 мин. изчакват автомобилите в задръстването преди входа на София"}
{"url": "http://www.focus-news.net/news/2018/09/16/2567759/daily-star-lebanon-iran-privetstva-naznacheniyata-napraveni-ot-noviya-parlament-na-irak.html", "text": "В неделя Иран приветства назначенията, направени от новия парламент на Ирак, само един ден, след като меджлисът избра подкрепяни от Иран председател и пръв заместник-председател на законодателното тяло, пише  електронното издание Daily Star Lebanon . \r\n„Ислямска република Иран подкрепя решенията, направени от избраните представители на народа“, заяви говорителят на външното министерство Бахрам Гасеми. \r\n„Иран винаги е подкрепял демокрацията на Ирак, териториалния й интегритет и националния суверенитет“, добави дипломатът. \r\nИзданието обяснява, че Иран е ключова сила в съседния Ирак и за много от милициите, които изиграха важна роля в победата над „Ислямска държава“ се знае, че са в тесни връзки с Техеран. \r\nDSL припомня още, че иракската политика беше в парализа след изборите на 12 май, но направените в събота назначения се очаква да заздравят новите съюзи и да спомогнат за формирането на ново правителство. \r\n„Надяваме се скоро да видим избирането на президент и премиер и формирането на ново правителство на Ирак“,  заяви Гасеми. \r\nДепутатите избраха за председател на парламента бившия губернатор на провинция Анбар Мохамед ал Халбуси, сунитски политик, подкрепян от про-иранския блок,оглавяван от Хади ал Амери. \r\nПостът на пръв заместник-председател бе даден на Хасан Карим, посочен от блока на водача на шиитските сили по време на гражданската война в Ирак шиитският проповедник Моктада Садър, чиято коалиция спечели най-много места в настоящия състав на парламента. \r\nБагдад и Техеран, които водиха кръвопролитна война от 1980 до 1988 година, припомня изданието, се сближиха след падането на Садам Хюсеин през 2003-а и поемането на властта от шиитското мнозинство в Ирак. \r\nПревод и редакция:", "date": "2018.09.16", "title": "Daily Star Lebanon: Иран приветства назначенията, направени от новия парламент на Ирак"}
{"url": "http://www.focus-news.net/news/2018/09/16/2567770/a1-on-makedoniya-v-sarbiya-arestuvaha-220-dushi-za-oshtetyavane-na-darzhavniya-byudzhet.html", "text": "През последните няколко дни служители на Министерството на вътрешните работи на Сърбия са арестували 220 души, заподозрени в престъпни дейности, в резултат на което са ощетили държавния бюджет, предава скопската електронна медия  A1 On . \r\n„Задържаните са заподозрени в ощетяване на бюджета на Сърбия на стойност няколко милиона евро“, поясни вътрешният министър на западната ни съседка Небойша Стефанович. Съгласно думите му, при няколко от операциите са иззети 36 единици огнестрелно оръжие, включително пет автомата и голям брой муниции.  Тереза Герова", "date": "2018.09.16", "title": "A1 On (Македония): В Сърбия арестуваха  220 души за \"ощетяване на държавния бюджет\""}
{"url": "http://www.focus-news.net/news/2018/09/16/2567772/sebastian-kurts-avstriya-i-germaniya-se-obedinyavat-okolo-nuzhdata-ot-izbyagvane-na-tvard-brekzit.html", "text": "Австрия и Германия се обединяват в мнението си, че трябва да бъде направено всичко възможно, за да се избегне излизането на Великобритания от Европейския съюз без търговско споразумение, заяви канцлерът на Австрия Себастиан Курц в неделя, преди да се срещне с германския си колега Ангела Меркел, предава  Reuters . \r\nКурц и Меркел заявиха, че се срещат, за да обсъдят широк спектър от въпроси, включително напускането на Великобритания през 2019 година, имиграцията и усилията за засилване на граничната сигурност на Евросъюза преди неформалната среща на върха на лидерите от ЕС в Залцбург през следващата седмица. \r\n„Имаме общо виждане, че трябва да направим всичко по силите си, за да избегнем твърд Брекзит“, заяви австрийският канцлер в изявление преди срещата в Берлин.  Йонислав Дочев", "date": "2018.09.16", "title": "Себастиан Курц: Австрия и Германия се обединяват около нуждата от избягване на твърд Брекзит"}
{"url": "http://www.focus-news.net/news/2018/09/16/2567520/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\nОт 10.00 до 16.00 часа администрацията на президента отваря врати за граждани като част от инициативата Европейски дни на наследството – 2018 г. Държавният глава Румен Радев ще приеме лично първите гости на „Дондуков“ 2.  \r\nДостъп на представителите на медиите до сградата на „Дондуков“ 2 ще бъде осигурен до 9.30 часа през Официален вход на АП след представяне на валидни журналистическа и лична карта. \r\n*** \r\nВ 13.00 часа президентът Румен Радев ще приеме на „Дондуков“2 председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София. \r\n*** \r\nОт 10.00 до 19.00 часа на бул. „Витоша“ №37, пред Книжен център „Гринуич“ ще се състои националната екоинициатива „Стара хартия за нова книга“. Всяко дете, което заедно с възрастен придружител донесе 5 кг стара хартия за рециклиране ще получи нова детска книга по избор. \r\n*** \r\nОт 10.30 до 13.00 часа в Южния парк /входа откъм бул. „Витоша“/ ще се проведе спортно събитие, част от кампанията „Без оправдания\", сред участниците ще са златното момиче Ренета Камберова и влогърите Павел Колев и Ицака. \r\n*** \r\nОт 11.00 часа с ден на отворените врати ще бъде дадено началото на театралния сезон в театър „Българска армия“. Всички гости на празника ще могат да стъпят на изцяло обновената сцена и да закупят билети на цена от 8лв. за спектаклите до края на ноември. \r\n*** \r\nОт 11.00 часа на централната алея към езерото с лилиите в Борисовата градина, държавният шампион по тенис Александър Лазаров ще проведе открит урок за деца.  \r\n*** \r\nОт 12.00 часа заместник-кметът на София доц. д-р Тодор Чобанов ще се включи в инициативата за почистване на нерегламентирани надписи на публични места в града. Инициативата се организира от Столичната община - чрез Столичен инспекторат и Организацията на евреите \"Шалом\". Сборният пункт на участниците, където ще бъдат раздадени и ръкавици и материали за почистване, е на площада пред църквата \"Света София\". Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". \r\n*** \r\nОт 12.00 до 22.00 часа пред парламента, пред всички общини и пред всички български посолства по света ще се проведе протест с искане за смяна на системата.  \r\n*** \r\nОт 12.00 часа пред Националния исторически музей в кв. „Бояна” (София), за трета поредна година ще бъде отбелязан Ден в памет на загиналите мотористи и в подкрепа на пострадалите мотоциклетисти, иницииран от BMM (Bulgarian Motorcycle Media) и социалната мото кампания „Ние сме хора, не „донори”. \r\n*** \r\nОт 20.00 часа пред Народния театър „Иван Вазов“ ще се състои последният концерт от Фестивала за класическа музика.  \r\n*** \r\nВ градския парк ще бъде закрита лятната академия за деца „Шарена ваканция“. В 10.00 часа пред градската библиотека „Паисий Хилендарски“ ще бъде открита изложба за дейностите на Местната комисия за борба срещу противообществените прояви на малолетните и непълнолетните в Асеновград. В 10.30 часа ще започне забава в градския парк с много музика, танци, весели игри, подаръци и почерпка с участниците от лятната академия. \r\n*** \r\nОт 19.00 часа на пл. „Македония“ с концерт под надслов „Ние решаваме“ ще бъде изпратена лятната ваканция.  \r\n*** \r\nОт 11.00 до 13.00 часа в експозиционен център „Флора“ продължава изложението „Бебе Зона“ с полезни съвети към бъдещите родители. В неделния ден в изложението ще участва д-р Мирослава Колева, специалист-неонатолог в Отделението по неонатология в УМБАЛ-Бургас. Тя ще отговаря на въпроси, свързани с физиологичните състояния на новородените, захранването, ваксините и всичко останало, което вълнува бъдещите майки. \r\n*** \r\nОт 8.30 часа пред Катедрален храм „Успение Богородично“ ще се състои посрещане на Негово Светейшество Българския патриарх и Софийски митрополит Неофит. \r\n*** \r\nОт 12.30 часа в Дворцовата базилика в Националния историко-археологически резерват „Велики Преслав“ ще бъде отслужен благодарствен молебен по повод 1125 години от Първия църковно-народен събор, провел се през 893 година в Преслав.   \r\n*** \r\nОт 16.00 до 22.00 часа в пространството около Художествена галерия „Борис Денев“ ще се проведе благотворителен базар за книги и фотографии. \r\n***  \r\nОт 20.00 часа в Летния театър в рамките на „Есенни джаз вечери – Велико Търново 2018“ ще се проведе концерт на Михаил Йосифов секстет и Велека Цанкова. \r\n*** \r\nОт 09.00 часа в конферентния център на Областна администрация Видин ще се проведе информационна среща с Ричард Райдлър - председател на благотворителния фонд „Bees Abroad”. \r\n*** \r\nОт 09.00 до 14.00 часа фолклорният фестивал „Да съхраним българското“ ще бъде част от културната програма на юбилейното издание на Врачанския есенен панаир. \r\n*** \r\nОт 11.00 часа на картинг писта „Пауталия\" ще се проведе ендюранс - отборно картинг състезание за издръжливост от типа „24 часа на Льо Ман“.   \r\n*** \r\nОт 10.00 часа в спортна зала „Кракра\" ще се проведе турнир по баскетбол 3х3. От 11.00 часа пред двореца на културата ще се състоят забавни игри за най-малките. \r\n*** \r\nОт 11.00 часа в Младежки център на Гребната база ще бъде открита Първата образователната градинка с външна класна стая - проект на Младежкия център и Фондация Вило.  \r\n*** \r\nИнициативата на Европейската комисия „Европейска седмица на мобилността 16 - 22 септември” ще се проведе в Община Пловдив с богата програма от събития. Подканващата фраза на 2018-та е „Комбинирай! Движи се!”. \r\n*** \r\nВ 19.00 часа в Дома на културата „Борис Христов“ ще започне есенното издание на Международния фестивал „Дни на музиката в Балабановата къща“.  \r\n*** \r\nВ 11.00 часа в салона на Кукления театър ще бъде представен спектакълът „Академия Магика“. \r\n*** \r\nОт 10.00 до 14.00 часа в парк „Артилерийски“ ще се проведе скаутски празник по случай началото на учебната година и изпращане на лятото. В празника могат да участват всички желаещи деца от 1-7 клас. \r\n*** \r\nОт 11.00 часа в Държавен куклен театър ще бъде представена постановката „Вълшебникът от Оз“ по Лиман Франк Баум.", "date": "2018.09.16", "title": "Предстоящи събития в страната за 16 септември (Агенция „Фокус“)"}
{"url": "http://www.focus-news.net/news/2018/09/16/2567521/pregled-na-osnovnite-temi-v-svetovniya-pechat-agentsiya-fokus.html", "text": "Ураганът „Флорънс“, който късно в петък беше понижен до тропическа буря, продължи своя буреносен път през щатите Северна и Южна Каролина в събота, с ветрове от 80 км/ч, докато властите се опасяват, че най-лошото тепърва предстои, пише електронното издание на американския вестник  The New York Times . \r\nВ сутрешен брифинг в събота, началникът на Националния център за урагани на САЩ Кен Греъм, заяви че бавното въртене на бурята я прави особено опасна, тъй като изхвърля повтарящи се ивици от вода на места като Сърф Сити и Джаксънвил. Някои градове вече получиха близо 76 см дъжд, поясни той. „Което е абсолютно зашеметяващо, а не е свършило още“. \r\nУраганният център заяви, че бурята е на около 56 км от Мъртъл Бийч със сериозен обхват от около 320 км. \r\nПрогнозите предричат рекордни дъждове от 100 см на квадратен метър, с допълнителни 25 до 40 см в някои райони на Северна и Южна Каролина. \r\nВетровете паднаха до 80 км/ч към 05:00 часа местно време в събота, но сериозните валежи вероятно ще предизвикат „катастрофални наводнения и продължителни преливания на реките“, добавиха от Националния център за урагани. Близо половин милиони души нямат електричество. \r\nЦентърът на бурята се очаква да тръгне на Запад през Южна Каролина, преди да се обърне на Север в събота. \r\n***  От Белия дом обявиха в събота сутринта, че президентът на страната Доналд Тръмп е одобрил указ за обявяване на бедствено положение в Северна Каролина ден по-рано, което ще отвори възможност за федерално финансиране за американския щат, включително безвъзмездна помощ за къщи и основни ремонти, предава електронното издание на американския вестник  The Washington Post . \r\nГубернаторът на Северна Каролина Рой Купър още в четвъртък беше поискал подобен указ, пишейки в молбата си, че властите в щата „са претоварени с подготовката си за урагана и очакват сериозни щети от него“. \r\nВ изявление в четвъртък Купър заяви: „Знаем, че тази масивна буря ще причини огромни щети и моля Вашингтон да действа бързо, за да може федералната помощ да дойде колкото се може по-скоро“. \r\n***  Министърът на външните работи на Иран Мохамад Джавад Зариф заплаши, че страната му може да увеличи обогатяването си на уран, ако Европейският съюз продължи да действа пасивно в разгара на оттеглянето на САЩ от иранското ядрено споразумение, пише електронното издание на турския вестник  Daily Sabah . \r\n„Европейците и другите участници (в споразумението) трябва да действат, за да компенсират ефекта на американските санкции“, заяви Зариф пред германското списание „Der Spiegel“ в събота. \r\n„Петролът и банките“ са били лакмусовият тест, според Зариф. Той предупреди, че Техеран може да действа, ако „балансът на даване и получаване бъде разрушен“. \r\nТой поясни, че това не означава задължително, че Иран ще се оттегли от ядреното споразумение. Частично или намалено прилагане на споразумение е още една възможност, според Зариф. \r\nЕвропейците трябва да решат дали са готови да подплатят с действия своите думи, добави иранският дипломат. Въпросът, според него, е дали Европа ще се предаде на американските искания. \r\nЗариф отхвърли възможността за директни разговори с президента на САЩ Доналд Тръмп. Той заяви, че Иран ще обмисли разговори с Вашингтон единствено, ако той се върне в ядреното споразумение. \r\n***  Най-висшестоящите дипломати на президента на САЩ Доналд Тръмп подготвят сцената за представянето на неговия миротворен план за Близкия изток – със или без участието на палестинската автономия, твърдят висшестоящи представители на президентската администрация на САЩ пред израелския вестник  The Jerusalem Post . \r\nБлизкоизточният миротворен екип, воден от зетя на Тръмп, Джаред Къшнър, и Джейсън Грийнблат, неговият специален представител за международни преговори, все още завършва икономическата част от плана, който се разработва от близо 19 месеца. \r\n„Ние сме в „подготвителния“ етап на плана и все още трябва да направим довършителните работи, въпреки че това може да се случи много бързо“, заяви един от висшестоящите представители. „И, в един идеален свят, бихме искали да представим плана в подходящо време, което да му даде най-добри възможности за успех“. \r\nНо миротворният екип признава, че възможността може и да не дойде, и е възможно в крайна сметка да бъде представена препоръка към президента за продължаване без палестинско сътрудничество, тъй като вече месеци минават без да има помиряване. Напротив, отношенията между Рамала и Вашингтон само се влошават през последните седмици. \r\nДокато Тръмп подготвя почвата за предстоящия план, Белият дом същевременно удари палестинската автономия с няколко наказателни мерки, включително закриването на офисите на Палестинската освободителна организация (ПОО) във Вашингтон и прекратяване на финансовата помощ за Западния бряг и Газа, както и за болниците в Източен Ерусалим и Агенцията за палестински бежанци към ООН. \r\nПредставителите на администрацията са заявили пред израелския вестник, че разбират, че последните действия може и да окажат влияние върху миротворните усилия. Но те настояха, че съкращенията не са част от дипломатическа стратегия за започване на преговори – нито пък са индикатор за съдържанието на плана. \r\n„Тези решения трябва да бъдат направени независимо, но разбираме че те, както и решението за Ерусалим, може да окажат някакво влияние върху миротворните усилия“, заяви един от представителите. \r\nНо „това не е политическа стратегия“, според него. „САЩ трябва да вземат решения относно определени проблеми постоянно. Президентът пожела всичката чуждестранна помощ да бъде преразгледана. Това включваше и помощта към палестинците. И докато в предишните администрации, финансовата помощ към палестинците се разглеждаше в контекста на мирния процес, ние не гледаме тези решения през тези очила. Гледаме ги през това как САЩ се възползват от използването на тези пари“. \r\n„Това, което ще доведе двете страни до масата за преговори е самият план“, уверен е другият представител на президентската администрация.", "date": "2018.09.16", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/09/16/2567760/sas-znameto-na-es-v-raka-v-skopie-marsh-za-evropeyska-makedoniya-v-shtip-protest-sreshtu-novoto-ime-na-makedoniya-obzor.html", "text": "Двете най-големи политически партии в Македония – управляващият СДСМ на премиера Зоран Заев и водената от Християн Мицковски опозиционна ВМРО-ДПМНЕ се опитаха да привлекат вниманието на обществото с две отделни акции, които бяха проведени почти по едно и също време – в следобедните часове на деня. В Скопие коалицията „Заедно за Европейска Македония“, начело на която е СДСМ, организира Марш за Европейска Македония, докато в Щип опозицията проведе мащабен протест срещу новото име на Македония и „капитулацията“, за каквато партията определи споразумението с Гърция, подписано на 17 юни на брега на Преспанското езеро. Между двете събития все пак имаше нещо общо и това е знамето на Европейския съюз, което участниците в акциите издигаха както в Скопие, така и в Щип. Скопие: „Марш за Европейска Македония“ \r\nГраждани от всички краища на югозападната ни съседка се събраха в столицата Скопие, за да се включат в Марша за Европейска Македония. Събитието бе част от кампанията „Излез ЗА Европейска Македония“, стартът на която бе даден преди десетина дни. Началото му бе поставено в 13.30 часа местно време (14.30 часа българско време). \r\nОрганизираните групи граждани се придвижиха към сборното място, носейки транспаранти с надписи „За Европейска Македония“. Медии съобщиха за около стотина автобуса, с които са превозени поддръжниците на коалицията „Заедно за Европейска Македония“.   \r\nСъбитието започна с изпълнението на националния химн на Македония, а след това и на „Одата на радостта“, химна на ЕС. Хиляди македонци се събраха пред седалището на Общността в Скопие, за да изразят подкрепата си за договора за името и членството в ЕС и НАТО, и за да чуят обръщенията на управляващи политици и влиятелни обществени фигури, сред които премиерът Зоран Заев и председателят на парламента Талат Джафери, последният от които произнесе реч не само на македонски, но и на албански език. \r\nМакедонският премиер излезе последен на трибуната. Бъдещето на нашите деца и техните деца зависи от нас, никой друг не може да вземе това решение, освен самите ние. Нашият мултиетнически народ е изправен пред важно решение и носи отговорността за него. Такъв бе призивът, който отправи министър-председателят на югозападната ни съседка в рамките на „Марша за Европейска Македония“, проведен в Скопие. \r\n„27 години мечтаем за нещо, което днес има голям шанс да стане нашата реалност. Нека да бъдем рамо до рамо с всички развити страни, с качествено здравеопазване, образование. Днес най-накрая се изправяме, за да постигнем тази мечта. Да сграбчим тази уникална възможност да излезем и да осигурим европейско бъдеще за поколенията след нас. Това наше пътуване е към Европейската Македония\", подчерта Заев. \r\nТой припомни, че и на референдума за независимост, проведен на 8 септември 1991 г., не е било лесно да се вземе решение и, съгласно думите му, все още има много важни въпроси за решаване, но хората тогава са гласували с разум и любов към страната си. \r\nЗаев не пропусна да отбележи, че с присъединяването към ЕС и НАТО Македония ще се радва на големи инвестиции, безработицата ще падне и ще се предотврати миграцията от страната. \r\n„Ето защо патриотизмът е да осигурим бъдещето на нашата страна. ЕС и НАТО са сигурен път, защото нямат алтернатива. Това е нашият път за по-добър живот. Решихме спор, намерихме приятел, постигнахме споразумение след 27 години, трябва всички да знаем, че договорът е честен и справедливо, и двете страни получават по нещо. Този договор дава възможност за перспектива, инвестиции, развитие, европейско бъдеще\", категоричен бе Заев. \r\nСамо с компромис има напредък и дори и най-малките деца знаят, че трябва да се реши въпросът с Гърция, за да се върви напред, допълни македонският премиер.  \r\n„Ето защо сме приели смело и държавно решение и знам, че и народът ще вземе историческо решение за Македония. Приехме добавяне на думичката „северна“, а Гърция призна нашия македонски език и идентичност, намерихме формула как да напишем европейска история \", увери Заев, като същевременно подчерта, че Скопие и Атина са постигнали „най-добрата сделка в света и никой не може да я направи по-добра“. \r\nЗаев благодари на другите етнически групи в Македония за солидарността и разбирането към македонската идентичност и език. В заключение той призова лидера на ВМРО-ДПМНЕ, Християн Мицковски да се присъедини към кампанията. Щип: „Не“ на промяната на името \r\nМакедонската опозиция шестваше из улиците на град Щип. Още в самото начало на протестния марш председателят на ВМРО-ДПМНЕ Християн Мицковски застана на колене и се поклони пред присъстващите, които – съгласно думите му, защитават каузата за Република Македония. \r\n„Казват, че последователите никога не трябва да лидера на колене. Но имам отговор: Ако лидерът не коленичи пред своите последователи, тогава той не заслужава доверието им. Стоя пред вас като приятел и човек, притеснен за едни и същи неща, както и вие. Ние не трябва да имаме тайни помежду си. Само открито сърце и добри намерения. Те образуват комисия, която ще ревизира историята ни. Те прилагат разпоредба за споразумение, което понастоящем не е в сила, само за да се харесат на (гръцкия премиер Алексис) Ципрас и (външния министър Никос) Коцияс“, бяха думите, с които Мицковски се обърна към присъстващите. \r\nМакедония е в опасност, а когато СДСМ, а тази опасност произтича от липсата на знание и компетентност на властта и от криминалната върхушка, която управлява. Под прикритието на европейското бъдеще, държавата се плячкосва и се злоупотребява със силното желание на македонския народ за европейски стандарти, просперитет и сигурност, предупреди Мицковски в речта си пред насъбралите се в Щип.  \r\nРеферендумът на 30 септември не е изясняване дали гражданите на Македония подкрепят членството в Европейския съюз и НАТО, а само за това дали приемат промяна на името на страната и последиците, произтичащи от договора, който подписа правителството на СДСМ и Зоран Заев с Гърция. Това подчерта лидерът на ВМРО-ДПМНЕ Християн Мицкоски на протестния марш в Щип. „Трябва да знаете, че не гласувате за европейски ценности, защото това е референдум, на който се решава дали приемате или не приемате Договора от Нивици и нищо друго!“, категоричен бе председателят на опозиционната партия.  \r\nМицковски отбеляза: „Вместо кампания, която да брани тяхното решение да подпишат тази капитулация, СДСМ предлага такава, с която ни убеждава колко хубаво ще бъде, когато се присъединим към ЕС“.  \r\nОпозиционният лидер призова гражданите на страната да игнорират политическата си принадлежност и да действат съгласно убежденията и волята си. Времена са исторически, затова македонците трябва да се вслушат в сърцето си и да гласуват така, както им диктува разумът, бе апелът на Мицковски.  Тереза Герова", "date": "2018.09.16", "title": "Със знамето на ЕС в ръка: В Скопие марш за Европейска Македония, в Щип - протест срещу новото име на Македония (ОБЗОР)"}
{"url": "http://www.focus-news.net/news/2018/09/16/2567522/afp-nay-malko-devet-dushi-sa-zaginali-pri-islyamistki-ataki-v-burkina-faso.html", "text": "Най-малко девет души са загинали при ислямистки атаки в Буркина Фасо, предава  AFP . \r\nНай-малко девет цивилни бяха убити при две атаки в източната част на Буркина Фасо, бедна западноафриканска страна, в която джихадистите набират сила  през последните месеци, съобщиха местните власти в събота. \r\n\"Две терористични атаки бяха извършени в селата Диабига и Компиенбига\" в петък в източната част на провинция Компиенга, съобщи областният управител в по-ранно изявление. \r\nНеназован източник за сигурност заяви пред агенцията, че една от атаките е била насочена към дома на ислямски религиозен лидер и други мюсюлмани. \r\n\"Пет души, включително лидерът, бяха убити\", каза той, добавяйки, че трима други са били ранени при нападението срещу къщата, която е до джамия. Един от пострадалите по-късно е починал от раните си. \r\nМеждувременно \"трима души от една и съща фамилия бяха убити, а други две бяха ранени от подозирани джихадисти на мотопеди\", според друг източник на сигурност. \r\nОт 2015 г. Буркина Фасо се е бори с нарастващото ислямистко насилие от страна на съседните Мали и Нигер, а експертите твърдят, че скорошното нарастване вероятно е резултат от натиск върху джихадските бунтовници там. Столицата Уагадугу е била терен на  три нападения през последните две години, като са отнели живота на  общо 60 души  Юлиян Марков", "date": "2018.09.16", "title": "AFP: Най-малко девет души са загинали при ислямистки атаки в Буркина Фасо"}
{"url": "http://www.focus-news.net/news/2018/09/16/2567773/veliko-tarnovo-okolo-30-sa-artefaktite-namereni-v-nikopolis-ad-istrum-samo-ot-nachaloto-na-nastoyashtiya-arheologicheski-sezon.html", "text": "Около 30 са артефактите, намерени в Никополис ад Иструм, само от началото на настоящия археологически сезон. Това каза пред  Радио „Фокус“ – Велико Търново  ръководителят на проучванията и директор на Регионалния исторически музей в старата столица Иван Църов. Той припомни, че дейностите стартираха в края на август. В момента се работи върху подготовката за експониране на югозападния ъгъл на форумния комплекс. „Това се случва като изваждаме пръста от ями, изкопани в центъра на терена и заедно с това и различни артефакти. През този сезон сме открили около 30 архитектурни детайла и може би най-интересното сред тях е един релеф, на който са изобразени сражаващи се гладиатори. Единият е в класически доспехи – с къс меч, щит и шлем с гребен. А срещу него е друг гладиатор, който е от категорията рациарий. Той се сражава с тризъбец и мрежа“, обясни директорът на музея и уточни, че това не е целият фриз. Освен това изрази надежда, че остатъкът от него ще бъде намерен по-късно. \r\nЛуиза ТРАНЧЕВА", "date": "2018.09.16", "title": "Велико Търново: Около 30 са артефактите, намерени в Никополис ад Иструм, само от началото на настоящия археологически сезон"}
{"url": "http://www.focus-news.net/news/2018/09/16/2567771/sliven-100-godishniyat-yubiley-na-slivenskiya-profesionalen-teatar-shte-bade-otbelyazan-na-18-septemvri.html", "text": "100-годишният юбилей на Сливенския професионален театър ще бъде отбелязан на 18 септември по специална програма, с режисьор Борислав Чакринов. Това съобщиха от  културната институция . На честването са поканени над 300 театрали, допринесли за развитието на театралното дело в Сливен. Театралният празник започва с Шествие по Сливенското ларго на световни кинозвезди, в което ще участват класовете по актьорско майсторство на професорите от НАТФИЗ Пламен Марков и Ивайло Христов. Дефилето ще започне от кръстовището Розова градина и ще продължи до сградата на Сливенския драматичен театър, на покрива на който ще бъде пресъздадена картина от култовия спектакъл на режисьора Слави Шкаров „Молиер или Съзаклятието на лицемерите“. Събитията в  театъра започват с изложба, посветена на 100-годишнината, любопитни елементи в която ще бъдат сценографски проекти и театрални костюми. Специален раздел от сценографската изложба е отреден на юбиляря Нейко Нейков  – част от легендарното трио Слави Шкаров-Михаил Шишков-Нейко Нейков. Представената документална експозиция за историята на театъра е изготвена съвместно с библиотека „Зора“.", "date": "2018.09.16", "title": "Сливен: 100-годишният юбилей на Сливенския професионален театър ще бъде отбелязан на 18 септември"}
{"url": "http://www.focus-news.net/news/2018/09/16/2567523/futbol-v-kasen-mach-ot-ispanskata-liga-atletik-bilbao-i-real-madrid-zavarshiha-11.html", "text": "Футбол: В късен мач от испанската Лига Атлетик Билбао и Реал Мадрид завършиха 1:1. Гловете отбелязаха Икер Муниаин за домакините в 32-ата минута и Иско за гостите от Реал Мадрид в 63-ата минута. След равния резултат Реал зае второто място във временното класиране, като изостава с две точки от водача Барселона. Атлетик заема четвъртото място, но има и мач по-малко. \r\nВ Италия в късния мач Сампдория победи Фрозиноне като гост с 5:0, заемайки четвърто място във временното класиране на италианската Серия А.", "date": "2018.09.16", "title": "Футбол: В късен мач от испанската Лига Атлетик Билбао и Реал Мадрид завършиха 1:1"}
{"url": "http://www.focus-news.net/news/2018/09/16/2567525/vzglyad-neshto-zabavya-siriyskoto-nastaplenie-v-idlib.html", "text": "Нещо забавя сирийското настъпление в Идлиб, пише руският ежедневник  \"Взгляд\" . \r\nПротивно на редица прогнози и дори фалшиви тревоги през последните три дни на почти всички фронтове в Сирия цари затишие, което макар и малко е политически показателно. \r\nНа този фон, сеансите на самоизлагане във Франция и Германия са изключително забележителни. В Париж, например,  признаха, че са против военна операция в Идлиб не по хуманитарни причини, а защото бунтовниците ще се върнат по местоживеене, включително и във Франция. Това е разбираемо и най-малко логично обосновано положение, пише изданието. \r\nГермания, например, която предлага участие в удари по  сирийски цели \"след употребата на химически оръжия\", все още се прикрива зад  \"спасяване на хора в Идлиб\" и избягване на \"кървава баня\". Тази формулировка вече е казана на всички европейски езици, включително и холандски и датски, и е широко използвана от западноевропейски медии с цитиране на президента на Турция. Дори и след събитията в Саксония, Меркел не може да надхвърли вербалните закони на политическата коректност, и да си признае, че те се стремят да поддържат \"резервата Идлиб\" в първоначалния му вид, защото се страхуват за себе си, защото те самите са на обратния път на джихадистите. \r\nВ същото време Франция тихичко продължава да се установява на територията на суверенна Сирия. На изток от река Ефрат в провинция Дейр ез-Зор френски единици започнаха оборудване на база. Официално тази база ще принадлежи към проамериканската коалиция, но французите не са принуждавани от никого да я строят. \r\nВ провинцията Деир ез-Зор, коалицията и кюрдите не водят военни операции в последните дни. И това въпреки факта, че операцията, която американците и кюрдските съюзници провеждат вече една година на изток от Ефрат за да прочистят района от „Ислямска държава“ не дава видими резултати. \r\nВ самия Идлиб последните два дни са най-мирните от началото на септември: не е имало  нито масивна артилерийска битка, нито въздушни нападения от сирийските военновъздушни сили. Не участват и руските Военно-космически сили. Това се дължи на засилените преговори с отделни групи бунтовници, с които тези преговори все още могат да се водят. \r\nВ същото време турската страна продължава да настоява за прехвърлянето на властта в Идлиб на останките  от Сирийската свободна армия (това е \"умерена опозиция\"), по подобие на Източна Гута. Изданието припомня, че гражданската власт остана зад опозиционните групи, при условие че предадат тежките оръжия и формално се прехвърлят на командването на Дамаск. В най-проблематичните селища военната полиция на Русия следва спазването на този режим. Анкара смята, че най-малко в една част от провинция Идлиб подобни контролни функции ще бъдат прехвърлени към турската армия, което е напълно неприемливо за Дамаск - правителството на Сирия не е канило турската армия на нейна територия. \r\nОстанките на \"умерените\" са  едновременно предмет на преговори за предаване  на оръжие със Сирия и Руския център за помирение и обект на натиск от страна на Анкара. Започна типичната за Близкия изток игра за преговори, където турците леко изкривяват картата. Някои джихадистки източници казват, че те обещават да предадат на  тюркмените и някои протурски ориентирани групи в Идлиб оръжия в случай на офанзива от правителствените сили. Междувременно турските танкове и бронетранспортьори продължават да пристигат в провинция Хатай.  Юлиян Марков", "date": "2018.09.16", "title": "Взгляд“ : Нещо забавя сирийското настъпление в Идлиб"}
{"url": "http://www.focus-news.net/news/2018/09/16/2567528/the-observer-pochti-polovinata-glasopodavateli-biha-glasuvali-za-nova-partiya-vav-velikobritaniya.html", "text": "Почти половината гласоподаватели биха гласували за нова партия във Великобритания, пише британският седмичник  The Observer . \r\nОколо двама от петима гласоподаватели има голяма вероятност да гласуват за нова партия на бъдещите избори, разкрива ново проучване на изданието. \r\nМалко над една трета (35%) заявяват, че се чувстват непредставени от съществуващите основни партии, според последното проучване. \r\nТова предполага наличието на терен за нова партия, след като и консерваторите и лейбъристите страдат от продължителни вътрешни конфликти. Въпреки че има редовни разговори за нови партии и разделения, много от възможните привърженици се отказват заради  трудностите при стартиране на нов проект поради особеностите на британската избирателна система. \r\nПроучването показва също, че почти половината гласоподаватели не виждат силно лидерство в двете основни партии, като 47% вярват, че Тереза Мей не е силен лидер и 49% мислят същото по отношение на Джеръми Корбин. \r\nЛидерът на либерал-демократите сър Винсънт Кейбъл се опитва да препоръча своята партия като алтернатива на двете най-големи партии. \r\n\"Независимо дали виждате себе си като либерал, социалдемократ, прогресивен или центрист, тук има място за всички, особено когато се борим заедно с Брекзит\", каза той. \r\nВъпреки трудностите, пред които някоя нова партия ще се изправи, идеите за създаване на нов политически проект не са изчезнали. Някои лейбъристки депутати са заявили, че ще погледнат отново на идеята след Брекзит. \r\nПомолени да си представят, че утре се е формирала нова центристка партия, двама от петимата избиратели (42%) заявиха, че вероятно ще гласуват за нея на бъдещите общи избори.  Юлиян Марков", "date": "2018.09.16", "title": "The Observer: Почти половината гласоподаватели биха гласували за нова партия във Великобритания"}
{"url": "http://www.focus-news.net/news/2018/09/16/2567524/hudozhestvena-gimnastika-ansambalat-ni-vze-bronzovite-medali-i-kvota-za-olimpiadata-v-tokio-prez-2020.html", "text": "Художествена гимнастика: Българският ансамбъл по художествена гимнастика спечели бронзов медал от многобоя на 36-о Световното първенство по художествена гимнастика, което се провежда в София. По този начин нашите момичета си гарантираха и квота за Олимпийските игри в Токио през 2020 с общ резултат 42.050. Русия дублира абсолютната си световна титла от 2017-а. Петорката на Ирина Винер изигра най-чисто композициите си, като събра 46.300. Среброто остана за Италия. Италианките  бяха прецизни в изпълненията си и постигнаха сбор от 44.825.", "date": "2018.09.16", "title": "Художествена гимнастика: Ансамбълът ни взе бронзовите медали и квота за Олимпиадата в Токио през 2020"}
{"url": "http://www.focus-news.net/news/2018/09/16/2567527/voleybol-izigraha-se-osem-macha-ot-svetovnoto-parvenstvo-po-voleybol-v-balgariya-i-italiya.html", "text": "Волейбол: Изиграха се  осем мача от Световното първенство по волейбол в България и Италия \r\nВъв Флоренция: \r\nБелгия – Словения 2:3; Италия – Аржентина 3:1 \r\nВ Русе: \r\nКанада – Китай 3:1; Холандия – Бразилия 3:1 \r\nВ Бари: \r\nСърбия – Тунис 3:1; САЩ -= Русия 3:1 \r\nВъв Варна: \r\nКуба – Иран 1:3; Полша – Финландия 3:1 \r\nДнес във Варна играят Куба и България  от 20:30 часа", "date": "2018.09.16", "title": "Волейбол: Изиграха се  осем мача от Световното първенство по волейбол в България и Италия"}
{"url": "http://www.focus-news.net/news/2018/09/16/2567529/the-independent-toni-blear-smyata-che-sazdavaneto-na-nova-politicheska-partiya-vav-velikobritaniya-mozhe-da-bade-nevazmozhno.html", "text": "Тони Блеър смята, че създаването на нова политическа партия във Великобритания „може да бъде невъзможно“, пише британският вестник  The Independent . \r\nНовата политическа партия \"може да бъде невъзможна\" в рамките на британската система, заяви Тони Блеър, като призова \"сериозните фигури\" както при лейбъристите, така и при консерваторите да поискат промяна на ръководството. \r\nБившият министър-председател между 1997 г. и 2007 г. заяви, че предстоящият сезон на партийните конференции ще \"изясни остро състоянието на промяната\" на бившата му партия и на партията на торите на Тереза Мей, като смята, че те ще покажат посоките на развитие на двете основни политически партии в страната. \r\nНеговите забележки следват месеци на спекулации относно създаването на нова \"центристка\" партия, съставена от онези, разочаровани от ръководството на Джереми Корбин. \r\nНо в статия за вестник The Тimes Блеър написа: \"Не се застъпвам за нова партия, нито ще организирам такава, нито ще гласувам за нея. В британската система такова начинание може да е невъзможно\".  Юлиян Марков", "date": "2018.09.16", "title": "The Independent:  Тони Блеър смята, че създаването на нова политическа партия във Великобритания „може да бъде невъзможно“"}
{"url": "http://www.focus-news.net/news/2018/09/16/2567534/parvi-natsionalen-sabor-na-zapasnoto-voynstvo-be-otkrit-kray-kazanlak-obzor.html", "text": "Първи Национален събор на запасното войнство бе открит местността Крънска кория край Казанлък. В откриването участваха президентът и върховен главнокомандващ Въоръжените сили Румен Радев, министърът на отбраната Красимир Каракачанов, народни представители, кметът на община Казанлък Галина Стоянова, висши офицери от БА, представители на Министерството на вътрешните работи, ветерани, членове на военнопатриотичните организации и много граждани. \r\nВ словото си президентът  Румен Радев  заяви, че дейността на офицерите и сержантите от запаса и резерва е изключително важна за патриотичното възпитание на младото поколение. „Особено днес, когато младежите имат все по-малко съприкосновение с военната служба трябва да оценим този принос за спояването на връзката между армия и общество, за спояването на връзката между поколенията военнослужещи, която значително отслабва след десетилетия на непрестанни реформи“, заяви държавният глава. В словото си той  подчерта, че Родината има все по-голяма нужда от хора, за които понятията чест, дълг, достойнство, морал и себеотдайност не са просто красиви фрази, зад които се прикриват користни интереси. По думите му  службата на запасното войнство е минала в тежки и предизвикателни времена, когато е трябвало да компенсират нелеки политически решения в сферата на отбраната, да режат техника и да закриват поделения, едновременно да съкращават хора и да мотивират всички оставащи да служат вярно, безкористно и всеотдайно. „Вие трябваше  в условията на непрекъснато намаляващи ресурси не само да пазите способности, но и да развивате нови и да пазите живота и здравето на своите колеги и подчинени. Трябваше да издигате авторитета на Българската армия и да създавате съвместимост с нашите  съюзници“, допълни президентът. Румен Радев подчерта, че независимо от политическите превратности запасното войнство винаги е служило вярно и достойно на родината и днес когато България е член на НАТО, когато СОСЗР е уважаван член на междусъюзническата конфедерация на офицерите от резерва (CIOR), България и нейните интереси продължават да бъдат кредото и смисъла на техния живот. Държавният глава заяви, че вече повече 110 години офицерите и сержантите от запаса и резерва търсят и намират различни организационни форми в интерес на отбраната на страната, в служба на цялото общество и в защита на социалните права.  \r\nВ местността Крънска кория държавният глава наблюдава демонстрации на бойни техники, скокове с парашут, способности на групите за специални операции и висш пилотаж със спортен самолет, демонстрирани от 68-а бригада „Специални сили“ и Военновъздушните сили.  \r\nОт своя страна министърът на отбраната  Красимир Каракачанов  посочи, че за него е чест да бъде на този празник сред хората, които са възпитавали поколения българи как честно и самоотвержено се служи на Отечеството. „Никога в своя живот не съм делил българския войник на такъв, който е служил по царско, социалистическо или демократично време. За мен всеки, който е носил униформа, е служил на Майка България“, заяви Каракачанов. В обръщението си към участниците в събора министърът на отбраната се извини за вземаните през годините неправилни политически решения в областта на отбраната. „Докато аз съм министър на отбраната, в лицето на военното и политическото ръководство на Министерството на отбраната, Вие ще имате хората, които ще се опитват да решават проблемите“, категоричен беше министър Каракачанов. „Българската армия е на българския народ. Тя не е на политиците или на партиите. През 500-те години турско робство православната ни вяра ни запази като българи, а през всичките 1400 години единствената заслуга за съществуването на българската държава е на Българската армия и на хората, които са посветили живота си на нея“, заяви министърът на отбраната. Той пожела на ветераните и на военнослужещите от запаса и резерва здраве и успехи в тяхната дейност за възпитанието на българската младеж в родолюбие и служба на България. \r\nМинистър Каракачанов отличи и награди с юбилейни медали „100 години Първа световна война“ генерал-майор о. з. Димитър Бояджиев, бригаден генерал о. з. Янко Янев, майор о. з. Стефко Михайлов, майор о. з. Евгени Пейчев и старшина о. з. Методи Глишков.  \r\nКметът на Казанлък  Галина Стоянова  заяви, че градът винаги е бил свързан с бойната слава на Българската армия. Стоянова припомни, че още през 1916 година в Охрид прозвучават стиховете на казанлъчанина подпоручик Константин Георгиев, създател на химна на Българската армия – „Велик е нашият войник“. „В Казанлък живее полковник, а по-късно и генерал Иван Пашинов – командир на 23 Пехотен Шипченски полк, който получава прозвището „Лудия полк“, заради подвизите и проявения героизъм. Убедена съм, че Съюзът на запасните офицери и сержанти е организацията, която ще принесе тази слава и традиция през вековете. Но най – вече ще я предаде на нашите деца, които трябва да знаят, че родолюбието не е само да слушаме мирно химна на България, но сърцата трябва да трепват, когато заставаме пред войнишките паметници, когато честваме героите и българските годишнини и история“, посочи Галина Стоянова. По повод 110-ата годишнина от създаването на Съюза, тя връчи значката на Община Казанлък на казанлъшката организация, представител на Съюза на запасните офицери затова, че през всички тези години те са заедно с Община Казанлък в изграждането на родолюбието и обичта към човечеството, в служба на вярност към род и Родина.", "date": "2018.09.16", "title": "Първи Национален събор на запасното войнство бе открит край Казанлък (ОБЗОР)"}
{"url": "http://www.focus-news.net/news/2018/09/16/2567767/faz-zapochnaha-demonstratsiite-v-kyoten-prisastvat-i-predstaviteli-na-alternativa-za-germaniya.html", "text": "В малкия германски град Кьотен, провинция Саксония-Анхалт, започна демонстрацията, организирана от десни групи и движения, включително дрезденската ПЕГИДА, съобщава националният ежедневник  Die Frankfurter Allgemeine Zeitung . \r\nВ следобедните часове на деня в централните части на града, в който живеят около 26 хил. души, бе съобщено за няколкостотин събрали се за шествието. Впоследствие полицията приведе данни за около 700 участници.  \r\nЗа протеста призоваха от ПЕГИДА и от бранденбургското движение „Бъдещето на родината“. В Кьотен бяха забелязани и представители на дясната „Алтернатива за Германия“, макар партията да не фигурираше в списъка на организаторите. \r\nСъщевременно в града се проведе и контрадемонстрация. В нея се включиха около 600 души, макар организаторите да предвиждаха между 700 и 800 участници.  \r\nНад хиляда полицейски служители бяха задействани за охрана на насрочената за неделя демонстрация в Кьотен, организирана след смъртта на 22-годишен германец. По-рано правоохранителните органи изразиха увереност, че има „потенциал за опасни демонстрации“, макар да не бе съобщено за нито един инцидент. \r\nСедмица след кончината на младия германец, който получи инфаркт след спречкване с мигранти от афганистански произход, няколко организации – според медиите – с десен характер, призовава за организирането на акция. От редакцията припомнят, че след смъртта на германеца в ареста остават двама граждани на Афганистан – на 18 и 20-годишна възраст.  Тереза Герова", "date": "2018.09.16", "title": "FAZ: Започнаха демонстрациите в Кьотен, присъстват и представители на „Алтернатива за Германия“"}
{"url": "http://www.focus-news.net/news/2018/09/16/2567533/huffington-post-bivsh-britanski-voynik-e-osaden-na-poveche-ot-sedem-godini-zatvor-v-turtsiya-sled-kato-se-e-bil-sreshtu-islyamska-darzhava.html", "text": "Бивш британски войник е осъден на повече от седем години затвор в Турция, след като се е бил срещу „Ислямска държава“, пише  Huffington Post . \r\nБританското външното министерство е обвинено, че е \"оказвало много малко помощ\" на бивш британски войник, който е получил  присъда в Турция след като се е борил с „Ислямската държава“. \r\nДжо Робинсън, 25-годишен, беше арестуван, докато е на  почивка и обвинен в участие в терористична  група - \"Народните отряди за защита на Кюрдистан\" (YPG), които турската държава смята за терористична групировка. \r\nРобинсън, родом от Акрингтън, Ланкашир, се почуства „съсипан“ след  присъда от седем години и шест месеца затвор, но засега остава под гаранция там, докато планира обжалване. \r\nНеговата българска годеница Мира Ройкан също беше арестувана миналата година и тя критикува правителството на Обединеното кралство, че не е осигурило толкова много подкрепа, колкото нейното правителство е направило  за нея. \r\nБританското външното министерство заяви, че \"предоставя консулска помощ\", когато се разбра, че неговият случай ще бъде повдигнат от турските власти. \r\nРобинсън  е признал, че се е борил  с „Ислямска държава“, но отрича да е действал заедно с кюрдските  милиции, считани от Турция за терористична организация поради връзките й с Кюрдската работническа партия, която се бори за автономия в региона. \r\nТой беше много шокиран от новините\", каза българската му приятелка пред Би Би Си. \"Той най-много желае да се прибере вкъщи, съсипан е. Той е уморен и просто иска да се прибере вкъщи възможно най-скоро\". \r\n\"Джо е герой на всички, които ценят мира и свободата срещу тъмните сили на потисничеството, заробването, изнасилването и тероризма, които „Ислямска Държава“ представляват\", заявяват от кампанията \"Солидарност с Кюрдистан\"   Юлиян Марков", "date": "2018.09.16", "title": "Huffington Post: Бивш британски войник е осъден на повече от седем години затвор в Турция, след като се е бил срещу „Ислямска държава“"}
{"url": "http://www.focus-news.net/news/2018/09/16/2567531/ministar-krasimir-valchev-otkri-obnovenoto-vtoro-osnovno-uchilishte-vasil-levski-v-kostinbrod-obzor.html", "text": "В навечерието на новата учебна година министърът на образованието и науката Красимир Вълчев откри обновеното  2-ро Основно училище „Васил Левски“ в Костинброд. Министър Вълчев преряза лентата на училището, което на 17 септември ще посрещне своите ученици през новата учебна 2018/2019 г.  Домакини бяха директорът на училището Красимира Манова десетки ученици и учители, които бяха подготвили празнична програма. Децата рецитираха стихотворения, пяха песнички, а обновената сграда бе украсена с балони. В двора изложба от рисунки на учениците радваше гостите. \r\nЗаедно с родители и гости министър Вълчев бе сред първите, които разгледаха обновената материална база на учебното заведение \r\nПред журналисти той обясни, че са му харесали цветовете, отделни елементи на средата в обновената сграда и най-вече наличието на открита класна стая. По думите му училището в Костинброд е малко, но според него има дух. \r\nМинистърът отчете, че през тази седмица е открил няколко училища и обърна внимание на изцяло новото учебно заведение в Бургас. По думите му над 150 изцяло обновени учебни заведения ще бъдат открити, а с частични ремонти - около 1000.  \r\nСпоред Вълчев добрите учители и материална база са основните фактори за добро образование и в  тази връзка той обяви, че е планирано второто увеличение на учителските заплати от 1 януари 2019 г. да бъде с 20 %.  Министърът поясни, че директорите на училищата с обновена материална база са благодарни. „Посещавам всички области. Правя срещи с всички директори. Много са темите в навечерието на учебната година - подготовката, финансирането и организацията на работа. Разбира се, навсякъде си има проблеми, предизвикателства. Може би не сме изпълнили ангажимента към учителите да облекчим административната работа. Другите ангажименти, които предприехме преди година що-годе ги изпълнихме“, заяви министърът. По думите му общините са основни партньори в системата на образованието. Той отчете, че заедно с държавата работят като единна машина, като според него механизмът за съвместна работа на институциите е много по-добър от миналата година. \r\nДеница КИТАНОВА", "date": "2018.09.16", "title": "Министър Красимир Вълчев откри обновеното Второ основно училище „Васил Левски“ в Костинброд (ОБЗОР)"}
{"url": "http://www.focus-news.net/news/2018/09/16/2567530/afp-smartonosniyat-tayfun-manghut-preminava-prez-filipinite-nasochva-se-kam-hong-kong.html", "text": "Смъртоносният тайфун Мангхут преминава през Филипините, насочва се към Хонг Конг, предава  AFP . \r\nСупер тайфунът  Мангхут опустошава  Филипините. Това е  най-голямата буря, която засегна региона тази година, отне живота на повече от десет човека и принуди десетки хиляди да напуснат домовете си. \r\n\"Като навлизаме в засегнатите райони броят на загиналите ще се увеличи\", каза пред репортери Рикардо Джалад, ръководител на националната служба за гражданска защита, позовавайки се на броя на смъртните случаи.  В северния град Багао бурята е разрушила къщи и е прекъснала далекопроводи . Повече от 105 000 души са избягали от домовете си в селския район, който е един от най-големите производители на царевица и ориз в страната. \r\nТъй като мощната буря напусна архипелага в Югоизточна Азия и се насочи към гъсто населените Хонг Конг и Южен Китай, филипинските власти започнаха да изпращат спасителни екипи до отдалечени райони, засегнати от прекъсвания на комуникацията и електрозахранването. \r\nПравителството на Хон Конг заяви, че Мангхут ще представлява \"сериозна заплаха за региона\". Много жители на града и на съседния  Макао са се запасили с храни и консумативи.  Юлиян Марков", "date": "2018.09.16", "title": "AFP: Смъртоносният тайфун Мангхут преминава през Филипините, насочва се към Хонг Конг"}
{"url": "http://www.focus-news.net/news/2018/09/16/2567535/tass-velikobritaniya-zayavi-che-ne-mozhe-da-prieme-samostoyatelni-sanktsii-sreshtu-rusiya-do-brekzit.html", "text": "Великобритания заяви, че не може да приеме самостоятелни санкции срещу Русия до Брекзит, предава  TACC .  \r\nВеликобритания няма да бъде в състояние до Брекзит да наложи санкции на Русия заради отравянето на Сергей Скрипал и дъщеря му. Това заяви заместник-министърът  на британското Министерство на вътрешните работи по въпросите на сигурността  Бен Уолъс, който се обърна към депутатите на Британския парламент. \r\nТова е изменението „Магнитски“, което парламентът прие през май тази година. Както беше обяснено от Уолъс, изменението няма да бъде въведено в сила \"докато Великобритания не напусне ЕС\". Причината за това се крие във факта, че британският закон за санкции, част от който е изменението “ Магнитски“, позволи на Лондон да създаде изцяло нов режим на санкции, които ще сработят след Брекзит. \r\nУолъс не може да уточни кога изменението“ Магнитски“  може да се приложи на практика, тъй като формално Великобритания излиза от ЕС на 29-ти март 2019 г., но след тази дата идва преходен период, който ще продължи до 31 декември 2020 г. По този начин практическото прилагане на механизма за санкции може да се отложи за период от две години, което е причинило недоволство в редиците на управляващата Консервативна партия, чиито членове активно се застъпваха за приемането му. \r\nБританската версия на изменение съответства на  американският закон със същото име, който позволява да бъдат замразени активите и да се забрани издаването на визи за чуждестранни служители, замесени в корупция и нарушения на човешките права. Изменението също така означава, че имената на лицата, участващи в груби нарушения на правата на човека, ще бъдат оповестени публично.  Юлиян Марков", "date": "2018.09.16", "title": "ТАСС: Великобритания заяви, че не може да приеме самостоятелни санкции срещу Русия до Брекзит"}
{"url": "http://www.focus-news.net/news/2018/09/16/2567526/cheshkiyat-premier-nyama-da-priemem-nito-edin-migrant.html", "text": "Няма да приемем нито един мигрант, заяви чешкият премиер Андрей Бабиш, цитиран от македонското издание  “МКД“ . \r\nБабиш заяви, че няма да има изключения, дори при хуманитарни случаи като сираци, бягащи от гражданската война в Сирия. \r\n\"Защо да ги приемем? Имаме сираци, които трябва да подготвим за живот тук в нашата страна \", каза Бабиш, вторият по богатство чех. \r\nТой отбеляза, че Чешката република показва солидарност чрез финансова и медицинска помощ, която изпраща директно в Сирия и други кризисни горещи точки. \r\nЧешката позиция е ясна, той добави: \"Няма да приемем бежанци\". \r\nБабиш призова други държави на Европейския съюз \"да изпратят ясен сигнал\" срещу незаконната миграция, като отхвърлят мигрантите, пристигащи с кораби. \r\nТой също така осъди решението на Европейския съюз да започне дело за санкции срещу Унгария и Полша. \r\n\"Не ми харесва идеята, че Европейската комисия ще действа срещу Полша и Унгария\", каза премиерът на Чехия, като се чудеше дали Чехия не я  очаква една подобна съдба един ден.  Юлиян Марков", "date": "2018.09.16", "title": "Чешкият премиер: Няма да приемем нито един мигрант"}
{"url": "http://www.focus-news.net/news/2018/09/16/2567532/the-gurdian-kmetat-na-london-prizovava-za-vtori-referendum.html", "text": "Кметът на Лондон Садик Хан призовава за втори референдум, пише британското  издание  The Guardian . \r\nТой призовава за второ допитване след като европейските лидери отхвърлиха плана за споразумение на Тереза Мей. \r\nБившият депутат от лейбъристите, който е твърд привърженик на оставането в ЕС, настоява министър-председателя да предложи втори референдум на Брекзит, защото смята, че напускането на блока представлява сериозна заплаха за Обединеното кралство. \r\nВ интервю той заяви: \"Не е тайна кампанията за оставане, която съм водил и смятам, че всяка форма на Брекзит, колкото и да е твърда или мека, ще доведе до по-малко работни места, и намаляване на ролята на Великобритания на световната сцена. \r\n\"Доказателствата за това са неопровержими.\" \r\nСадик Хан твърди, че в преговорите за Брекзит има само два възможни резултата: лоша сделка или \"никаква сделка\", за която той твърди, че ще бъде още по-зле. \r\nТой каза: \"И двата сценария са на милиони километри от обещаното по време на кампанията за референдума. Те са невероятно рисковани и не вярвам, че Тереза Мей има мандат да играе хазарт с британската икономика и прехраната на хората\". \r\nВъпреки че Хан заяви, че зачита волята на британския народ, той каза, че не може да приеме непохватните преговори на премиера.  Юлиян Марков", "date": "2018.09.16", "title": "The Gurdian: Кметът на Лондон призовава за втори референдум"}
{"url": "http://www.focus-news.net/news/2018/09/16/2567537/pregled-na-osnovnite-temi-v-britanskiya-pechat-agentsiya-fokus.html", "text": "Почти половината гласоподаватели биха гласували за нова партия във Великобритания, пише британският седмичник  The Observer . \r\nОколо двама от петима гласоподаватели има голяма вероятност да гласуват за нова партия на бъдещите избори, разкрива ново проучване на изданието. \r\nМалко над една трета (35%) заявяват, че се чувстват непредставени от съществуващите основни партии, според последното проучване. \r\nТова предполага наличието на терен за нова партия, след като и консерваторите и лейбъристите страдат от продължителни вътрешни конфликти. Въпреки че има редовни разговори за нови партии и разделения, много от възможните привърженици се отказват заради  трудностите при стартиране на нов проект поради особеностите на британската избирателна система. \r\nПроучването показва също, че почти половината гласоподаватели не виждат силно лидерство в двете основни партии, като 47% вярват, че Тереза Мей не е силен лидер и 49% мислят същото по отношение на Джеръми Корбин. \r\nЛидерът на либерал-демократите сър Винсънт Кейбъл се опитва да препоръча своята партия като алтернатива на двете най-големи партии. \r\n\"Независимо дали виждате себе си като либерал, социалдемократ, прогресивен или центрист, тук има място за всички, особено когато се борим заедно с Брекзит\", каза той. \r\nВъпреки трудностите, пред които някоя нова партия ще се изправи, идеите за създаване на нов политически проект не са изчезнали. Някои лейбъристки депутати са заявили, че ще погледнат отново на идеята след Брекзит. \r\nПомолени да си представят, че утре се е формирала нова центристка партия, двама от петимата избиратели (42%) заявиха, че вероятно ще гласуват за нея на бъдещите общи избори. \r\n*** Тони Блеър смята, че създаването на нова политическа партия във Великобритания „може да бъде невъзможно“, пише британският вестник  The Independent . \r\nНовата политическа партия \"може да бъде невъзможна\" в рамките на британската система, заяви Тони Блеър, като призова \"сериозните фигури\" както при лейбъристите, така и при консерваторите да поискат промяна на ръководството. \r\nБившият министър-председател между 1997 г. и 2007 г. заяви, че предстоящият сезон на партийните конференции ще \"изясни остро състоянието на промяната\" на бившата му партия и на партията на торите на Тереза Мей, като смята, че те ще покажат посоките на развитие на двете основни политически партии в страната. \r\nНеговите забележки следват месеци на спекулации относно създаването на нова \"центристка\" партия, съставена от онези, разочаровани от ръководството на Джереми Корбин. \r\nНо в статия за вестник The Тimes Блеър написа: \"Не се застъпвам за нова партия, нито ще организирам такава, нито ще гласувам за нея. В британската система такова начинание може да е невъзможно\". \r\n*** Кметът на Лондон Садик Хан призовава за втори референдум, пише британското  издание  The Guardian . \r\nТой призовава за второ допитване след като европейските лидери отхвърлиха плана за споразумение на Тереза Мей. \r\nБившият депутат от лейбъристите, който е твърд привърженик на оставането в ЕС, настоява министър-председателя да предложи втори референдум на Брекзит, защото смята, че напускането на блока представлява сериозна заплаха за Обединеното кралство. \r\nВ интервю той заяви: \"Не е тайна кампанията за оставане, която съм водил и смятам, че всяка форма на Брекзит, колкото и да е твърда или мека, ще доведе до по-малко работни места, и намаляване на ролята на Великобритания на световната сцена. \r\n\"Доказателствата за това са неопровержими.\" \r\nСадик Хан твърди, че в преговорите за Брекзит има само два възможни резултата: лоша сделка или \"никаква сделка\", за която той твърди, че ще бъде още по-зле. \r\nТой каза: \"И двата сценария са на милиони километри от обещаното по време на кампанията за референдума. Те са невероятно рисковани и не вярвам, че Тереза Мей има мандат да играе хазарт с британската икономика и прехраната на хората\". \r\nВъпреки че Хан заяви, че зачита волята на британския народ, той каза, че не може да приеме непохватните преговори на премиера. \r\n*** Бивш британски войник е осъден на повече от седем години затвор в Турция, след като се е бил срещу „Ислямска държава“, пише  Huffington Post . \r\nБританското външното министерство е обвинено, че е \"оказвало много малко помощ\" на бивш британски войник, който е получил  присъда в Турция след като се е борил с „Ислямската държава“. \r\nДжо Робинсън, 25-годишен, беше арестуван, докато е на  почивка и обвинен в участие в терористична  група - \"Народните отряди за защита на Кюрдистан\" (YPG), които турската държава смята за терористична групировка. \r\nРобинсън, родом от Акрингтън, Ланкашир, се почуства „съсипан“ след  присъда от седем години и шест месеца затвор, но засега остава под гаранция там, докато планира обжалване. \r\nНеговата българска годеница Мира Ройкан също беше арестувана миналата година и тя критикува правителството на Обединеното кралство, че не е осигурило толкова много подкрепа, колкото нейното правителство е направило  за нея. \r\nБританското външното министерство заяви, че \"предоставя консулска помощ\", когато се разбра, че неговият случай ще бъде повдигнат от турските власти. \r\nРобинсън  е признал, че се е борил  с „Ислямска държава“, но отрича да е действал заедно с кюрдските  милиции, считани от Турция за терористична организация поради връзките й с Кюрдската работническа партия, която се бори за автономия в региона. \r\nТой беше много шокиран от новините\", каза българската му приятелка пред Би Би Си. \"Той най-много желае да се прибере вкъщи, съсипан е. Той е уморен и просто иска да се прибере вкъщи възможно най-скоро\". \r\n\"Джо е герой на всички, които ценят мира и свободата срещу тъмните сили на потисничеството, заробването, изнасилването и тероризма, които „Ислямска Държава“ представляват\", заявяват от кампанията \"Солидарност с Кюрдистан\"  \r\n*** Ирански хакери са откраднали милиони документи от най-престижните университети във Великобритания, пише неделното издание на британският вестник  The Telegraph . \r\nИранските хакери са откраднали милиони документи от най-престижните британски университети, включително Кембридж и Оксфорд, които впоследствие са били пуснати за продажба в Интернет. \r\nСпоред публикацията сред откраднатите документи са по-специално изследванията в областта на киберсигурността, както и работи, която се отнасят до атомните електроцентрали. \r\nСледва да се отбележи, че след това документите са били пуснати за продажба на няколко уебсайта на фарси (езикът в Иран –бел.ред). Тези, които са пожелали  да ги купят, са изпратили заявки чрез приложенията  WhatsApp и Telegram. Плащането е извършено по банков път, след което купувачите са получили по електронна поща копие от откраднатите документи. \r\n\"Ние сме наясно с проблема\", казва представителят на университета в Кеймбридж. \"Ние непрекъснато актуализираме нашата система за киберсигурност\". \r\nОт действията на хакерите е пострадал и  университетът в Единбург . В момента университетът подобрява системата за сигурност на своята компютърна мрежа, пише изданието.", "date": "2018.09.16", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/16/2567538/the-sunday-telegraph-iranski-hakeri-sa-otkradnali-milioni-dokumenti-ot-nay-prestizhnite-universiteti-vav-velikobritaniya.html", "text": "Ирански хакери са откраднали милиони документи от най-престижните университети във Великобритания, пише неделното издание на британският вестник  The Telegraph . \r\nИранските хакери са откраднали милиони документи от най-престижните британски университети, включително Кембридж и Оксфорд, които впоследствие са били пуснати за продажба в Интернет. \r\nСпоред публикацията сред откраднатите документи са по-специално изследванията в областта на киберсигурността, както и работи, която се отнасят до атомните електроцентрали. \r\nСледва да се отбележи, че след това документите са били пуснати за продажба на няколко уебсайта на фарси (езикът в Иран –бел.ред). Тези, които са пожелали  да ги купят, са изпратили заявки чрез приложенията  WhatsApp и Telegram. Плащането е извършено по банков път, след което купувачите са получили по електронна поща копие от откраднатите документи. \r\n\"Ние сме наясно с проблема\", казва представителят на университета в Кеймбридж. \"Ние непрекъснато актуализираме нашата система за киберсигурност\". \r\nОт действията на хакерите е пострадал и  университетът в Единбърг . В момента университетът подобрява системата за сигурност на своята компютърна мрежа, пише изданието.  Юлиян Марков", "date": "2018.09.16", "title": "The Sunday Telegraph: Ирански хакери са откраднали милиони документи от най-престижните университети във Великобритания"}
{"url": "http://www.focus-news.net/news/2018/09/16/2567540/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп обмисля да замени министъра на отбраната Джеймс Матис след междинните избори с някой, който по-открито да подкрепя политиките му за сигурност и външни работи, съобщава вестник „The New York Times“, цитирайки свои анонимни източници, предава  Sputnik . \r\nСпоред американското издание, вотът през ноември най-вероятно ще даде началото на разгорещена предизборна борба за президентските избори през 2020 година, което ще изисква от Тръмп да подсигури, че екипът му напълно споделя неговите виждания. \r\nМеждувременно, отношенията между Тръмп и Матис в последно време се влошиха, заради няколко несъгласия, твърди вестникът. Предполага се, че двамата политици спорят относно политиката за НАТО, въпросът за военните учения с Южна Корея и дори оценките за ефективността на решението на САЩ да се оттеглят от ядреното споразумение с Иран и да възобновят санкциите срещу Техеран. \r\n*** Трудно ще се задържат санкциите на ЕС срещу Русия, ако Украйна не започне да спазва Минските договорености, заяви специалният представител на САЩ за Украйна Кърт Волкър, цитиран от  TACC . \r\nСпециалният представител на Държавния департамент за Украйна Кърт Волкер заяви, че в Европейския съюз има разногласия относно санкциите срещу Русия, като много страни  подкрепят идеята за отстраняването им. \r\n\"Това, което мисля, че е много важно е да се поддържат силни санкции срещу руската агресия в Украйна и всички знаем, че има много гласове в Европейския съюз, които биха искали да се прекратят санкциите, въпреки че Русия нищо не променя, и като се вземат предвид тези гласове, ще бъде трудно да се поддържа общо становище на Европейския съюз, ако Украйна не се придържа към своите задължения по споразуменията от Минск, \"- каза той в кулоарите на форума\" Ялтенска европейска стратегия \"(YES), който се провежда в Киев. \r\nПонастоящем са в сила няколко пакета от санкции на ЕС срещу Русия: икономически, индивидуални ограничителни мерки и санкции за Крим. Последният е набор от целеви санкции срещу Крим, с които е забранено европейските предприятия да поддържат каквато и да е връзка с Крим . Тези мерки се приемат в рамките на така наречената стратегия на ЕС за непризнаване на анексирането на Крим от Русия, в сила до 31 януари 2019 година с възможност за удължаване, припомня ТАСС. \r\n*** Очаква се съдията-докладчик на Конституционния съд в Македония да препоръча временно спиране на дейностите, свързани с референдума, предава  “Макфакс“ \r\nСъдията Елена Гошев предлага Конституционния съд да издаде временна мярка - спиране на всички дейности за подготовка и провеждане  на референдума, научи \"Макфакс\" от източници в съда. Според същите източници Гошев е съдия докладчик по искането за оценка на конституционността и законността на решението за свикване на референдум и тя в изготвения доклад предлага Съдът да образува  дело. Заседанието за обсъждане на това искане е насрочено за сряда. \r\nДве искания бяха подадени в Съда, едно от партията „Левица“, а другото от Световния македонски конгрес. \r\n„Левица“ подаде искане, в което счита, че провеждането на референдума е против конституцията. Според „Левица“ решението за референдума е антиконституционно и противоречи на Закона за референдумите, тъй като този документ няма всички реквизити, които трябва да ги притежава, въпросите са манипулативни и нееднозначни и трето, че референдумът се отнася за присъединяване към Европейския съюз, което подлежи на друга процедура. \r\n*** Полицията е арестувала 20 души, сред които и фотограф на агенцията по време на протест пред новостроящото се летище в Истанбул, предава  AFP . \r\nПротестът е срещу смъртните случай от трудови злополуки на обекта и лошите условия на строителната площадка на третото летище в Истанбул, което ще бъде  най-голямото летище в света, когато бъде  завършено. \r\nСилите за сигурност се намесиха, за да разпръснат протеста от десетки хора след вълна от арести в петък. \r\nСред тези, задържани от полицията в събота, беше фотографът на Франс Прес Бюлент Кълъч, който е отразявал събитието. \r\nОбщо около 500 души са били  арестувани по време на протестите в петък, според Конфедерацията на революционните турски профсъюзи. Силите за сигурност в петък разпръснаха демонстрация на стотици работници пред новото летище, което трябва да бъде завършено  през октомври, съобщиха  от частната информационна агенция DHA. Протестиращите се оплакват от трудови злополуки и, както и от лоши условия на живот и труд. \r\nОпозиционният ежедневник \"Джумхуриет\" цитира работници, жевеещи на обекта, които се оплакват от бълхи и дъвеници. \r\nКомпанията за изграждане и експлоатация на летището, Istanbul Grand Airport, излезе с изявление, че ръководството се е срещнало с работниците и e обещало да предприеме мерки за бързо разрешаване на проблемите. \r\n*** Сирия е съобщила за израелска ракетна атака по международното летище в Дамаск, предава  AFP . \r\nИзраелската ракетна атака е била насочена към летището в Дамаск в събота вечерта, активирайки противовъздушната отбрана, съобщиха от сирийската държавна  информационна агенция SANA, цитирани от AFP. \r\n\"Нашата противовъздушна отбрана реагира на атака на ракети от Израел към международното летище в Дамаск и свали редица вражески ракети\", каза военен източник, цитиран от SANA, който не съобщи за жертви или щети. \r\nОт израелското Министерство на отбраната са отказали коментар. \r\n*** Експертна група на ООН е изготвила доклад, че са доказани нарушенията на Северна Корея на икономически санкции, включително чрез продажбата на оръжие за Сирия, Йемен, Либия и други страни, където има зони на въоръжени конфликти, според статия в събота във вестник The Wall Street Journal, цитиран от  TACC . \r\nСпоред публикацията експертите на ООН са открили увеличение на доставките на гориво за КНДР на кораби от Русия и Китай, както и случаи на транспортиране на въглища от Пхенян до Китай. В доклада, който е поверителен и все още не е публикуван, се съдържа препратка към определен сирийски посредник, договор за покупка на танкове от Пхенян за хутите в Йемен както и гранатомети, балистични ракети и други оръжия. На същият бизнесмен се приписват сделки за продажбата на противотанкови оръжия севернокорейско производство на Судан. \r\nСпоред вестника експертите на ООН са документирали  броя на пътуванията на севернокорейските експерти по оръжие до сирийските военни предприятия през 2017 г. Докладът предоставя информация за повече от 200 съвместни предприятия на Китай и Северна Корея, както и 39 съвместни предприятия на Руската федерация и Северна Корея. Темата за дейността на представителите на финансовите организации на Пхенян на територията на Русия и Китай също е засегната, пише Wall Street Journal. \r\n*** Най-малко девет души са загинали при ислямистки атаки в Буркина Фасо, предава  AFP . \r\nНай-малко девет цивилни бяха убити при две атаки в източната част на Буркина Фасо, бедна западноафриканска страна, в която джихадистите набират сила  през последните месеци, съобщиха местните власти в събота. \r\n\"Две терористични атаки бяха извършени в селата Диабига и Компиенбига\" в петък в източната част на провинция Компиенга, съобщи областният управител в по-ранно изявление. \r\nНеназован източник за сигурност заяви пред агенцията, че една от атаките е била насочена към дома на ислямски религиозен лидер и други мюсюлмани. \r\n\"Пет души, включително лидерът, бяха убити\", каза той, добавяйки, че трима други са били ранени при нападението срещу къщата, която е до джамия. Един от пострадалите по-късно е починал от раните си. \r\nМеждувременно \"трима души от една и съща фамилия бяха убити, а други две бяха ранени от подозирани джихадисти на мотопеди\", според друг източник на сигурност. \r\nОт 2015 г. Буркина Фасо се е бори с нарастващото ислямистко насилие от страна на съседните Мали и Нигер, а експертите твърдят, че скорошното нарастване вероятно е резултат от натиск върху джихадските бунтовници там. Столицата Уагадугу е била терен на  три нападения през последните две години, като са отнели живота на  общо 60 души \r\n*** Няма да приемем нито един мигрант, заяви чешкият президент Андрей Бабиш, цитиран от македонското издание  “МКД“ . \r\nБабиш заяви, че няма да има изключения, дори при хуманитарни случаи като сираци, бягащи от гражданската война в Сирия. \r\n\"Защо да ги приемем? Имаме сираци, които трябва да подготвим за живот тук в нашата страна \", каза Бабиш, вторият по богатство чех. \r\nТой отбеляза, че Чешката република показва солидарност чрез финансова и медицинска помощ, която изпраща директно в Сирия и други кризисни горещи точки. \r\nЧешката позиция е ясна, той добави: \"Няма да приемем бежанци\". \r\nБабиш призова други държави на Европейския съюз \"да изпратят ясен сигнал\" срещу незаконната миграция, като отхвърлят мигрантите, пристигащи с кораби. \r\nТой също така осъди решението на Европейския съюз да започне дело за санкции срещу Унгария и Полша. \r\n\"Не ми харесва идеята, че Европейската комисия ще действа срещу Полша и Унгария\", каза премиерът на Чехия, като се чудеше дали Чехия не я  очаква една подобна съдба един ден. \r\n*** Най-малко 13 са вече жертвите на урагана Флорънс, съобщава американският телевизионен канал  ABC . \r\nОсвен обявените досега жертви се съобщава за  възрастна двойка, загинала при пожар на дома им, други двама души в Южна Каролина са се задушили с въглероден монооксид от генератор, работещ вътре в дома им. Жена е загинала, след като поради лошото време колата й се е ударила в дърво. \r\nВластите на двата щата очакват силните дъждове и наводненията да продължат през целия уикенд, като предполагат, че още много хора ще имат нужда от помощ. \r\nЗадължителна евакуация беше разпоредена преди урагана в някои части на Северна и Южна Каролина, въпреки че много хора избраха да останат в домовете си по причини, вариращи от финансови проблеми и необходимостта да се грижат за домашни любимци или пък може да не са били в състояние да се евакуират и  са останали в жилищата си преди бурята. Fox News  съобщи, че пет души са арестувани за грабеж на магазин в Уилмингтън. Телевизионният канал отбелязва, че поради обявеното извънредно положение заловените ще бъдат съдени за мародерство по ускорена процедура. \r\n*** Ирански хакери са откраднали милиони документи от най-престижните университети във Великобритания, пише неделното издание на британският вестник  The Telegraph . \r\nИранските хакери са откраднали милиони документи от най-престижните британски университети, включително Кембридж и Оксфорд, които впоследствие са били пуснати за продажба в Интернет. \r\nСпоред публикацията сред откраднатите документи са по-специално изследванията в областта на киберсигурността, както и работи, която се отнасят до атомните електроцентрали. \r\nСледва да се отбележи, че след това документите са били пуснати за продажба на няколко уебсайта на фарси (езикът в Иран –бел.ред). Тези, които са пожелали  да ги купят, са изпратили заявки чрез приложенията  WhatsApp и Telegram. Плащането е извършено по банков път, след което купувачите са получили по електронна поща копие от откраднатите документи. \r\n\"Ние сме наясно с проблема\", казва представителят на университета в Кеймбридж. \"Ние непрекъснато актуализираме нашата система за киберсигурност\". \r\nОт действията на хакерите е пострадал и  университетът в Единбърг . В момента университетът подобрява системата за сигурност на своята компютърна мрежа, пише изданието. \r\n*** Броят на загиналите от тайфуна Мангхут на Филипините достигна 25 души, предава  Reuters . \r\nНай-малко 25 души са станали жертви на тайфуна \"Мангут\" във Филипините, който достигна до брега на остров Лузон в събота, причинявайки поройни дъждове, наводнения и свлачища. Това съобщава за агенцията правителствения координатор за природни бедствия. \r\nОтбелязва се, че повечето хора са загинали поради свлачища в административния район Кордилера. \r\nВ провинция Кагаян, под въздействието на стихията  са били разрушени повече от 1000 жилищни сгради, има проблеми с комуникацията и електроснабдяването. Във  временни подслони остават около 105 хиляди души, евакуирани по-рано от крайбрежните зони. Служители на филипинската администрация предупредиха, че продължаващите дъждове могат да доведат до нови свлачища и наводнения и препоръчват на местните жители да се спазват всички предпазни мерки. \r\nВ неделя тропическият циклон, според прогнозите на метеоролозите, ще достигне територията на Хонг Конг и може да стане най-силният в региона през последните десетилетия. Местните метеоролози са предупредили, че траекторията с висока степен на вероятност ще премине в непосредствена близост до мегаполиса.", "date": "2018.09.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/09/16/2567541/abv-nastoyava-obshtata-ni-istoriya-s-makedoniya-da-se-definira-v-dogovora-za-dobrosasedstvo-obzor.html", "text": "ПП АБВ организира дискусия за развитието на отношенията между България и Македония, за да се предложат мерки в защита на националните ни интереси. Президентът на България в периода 2002-2010 година и основател на АБВ Георги Първанов обърна внимание, че в речта си в европарламента премиерът Зоран Заев за първи път е споменал и българите при изброяването на етносите в Македония. Според него това показва, че умереният натиск на някои фактори в България в последната година дава резултат. „На 1 и 2 август миналата година, когато полагаха цветя на паметника на Гоце Делчев, ние българите отсъствахме“, коментира Първанов. Той заяви, че народите на България и Македония са най-близките, но новото сближаване между двете страни е евроатлантически мотивирано, а не произлиза от осъзнато етническо родство в миналото. Георги Първанов беше категоричен, че постигането на съгласие с Македония по ключовия въпрос за Илинденско-Преображенското въстание е много важно. Партията реагира и на думите на Зоран Заев, че въстанието е македонско. Тогава от АБВ заявиха, че общото между България и Македония е в единното национално съмосъзнание на населението по територията на сегашните две държави. Георги Първанов прогнозира, че темата няма да приключи с предстоящия референдум за името на Македония. „Името Илинденска Македония не мина не заради нашите власти и дипломация, напротив външният министър приветства името, а заради гръцката съпротива“, обясни той. Според него точно името Илинденска Македония е в основата на политиката за утвърждаване на македонска идентичност. „Останала ни е ролята на страж на „опожарената територия“ на миналото по македонския въпрос“, коментира Първанов. \r\nОт АБВ отново настояха в Договора за добросъседство с Македония да се дефинира понятието обща история. При срещата си с премиера Бойко Борисов на 4 септември ръководството на партията се обяви за единна общобългарска позиция по общата история на България и Македония. Председателят на АБВ обясни, че понятието обща история трябва да се дефинира ясно, от гледна точка на науката и на истинността. АБВ изрази безпокойството си от мълчанието на институциите ни по въпроса за името на Македония, както и за грубото погазване на историческата истина. \r\nБиляна ИВАНОВА", "date": "2018.09.16", "title": "АБВ настоява общата ни история с Македония да се дефинира в Договора за добросъседство (ОБЗОР)"}
{"url": "http://www.focus-news.net/news/2018/09/16/2567539/reuters-broyat-na-zaginalite-ot-tayfuna-manghut-na-filipinite-dostigna-25-dushi.html", "text": "Броят на загиналите от тайфуна Мангхут на Филипините достигна 25 души, предава  Reuters . \r\nНай-малко 25 души са станали жертви на тайфуна \"Мангхут\" във Филипините, който достигна до брега на остров Лузон в събота, причинявайки поройни дъждове, наводнения и свлачища. Това съобщава за агенцията правителствения координатор за природни бедствия. \r\nОтбелязва се, че повечето хора са загинали поради свлачища в административния район Кордилера. \r\nВ провинция Кагаян, под въздействието на стихията  са били разрушени повече от 1 000 жилищни сгради, има проблеми с комуникацията и електроснабдяването. Във  временни подслони остават около 105 хиляди души, евакуирани по-рано от крайбрежните зони. Служители на филипинската администрация предупредиха, че продължаващите дъждове могат да доведат до нови свлачища и наводнения и препоръчват на местните жители да се спазват всички предпазни мерки. \r\nВ неделя тропическият циклон, според прогнозите на метеоролозите, ще достигне територията на Хонг Конг и може да стане най-силният в региона през последните десетилетия. Местните метеоролози са предупредили, че траекторията с висока степен на вероятност ще премине в непосредствена близост до мегаполиса.  Юлиян Марков", "date": "2018.09.16", "title": "Reuters:  Броят на загиналите от тайфуна Мангхут на Филипините достигна 25 души"}
{"url": "http://www.focus-news.net/news/2018/09/16/2567547/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\nОт 10.00 до 16.00 часа администрацията на президента отваря врати за граждани като част от инициативата Европейски дни на наследството – 2018 г. Държавният глава Румен Радев ще приеме лично първите гости на „Дондуков“ 2.  \r\nДостъп на представителите на медиите до сградата на „Дондуков“ 2 ще бъде осигурен до 9.30 часа през Официален вход на АП след представяне на валидни журналистическа и лична карта. \r\n*** \r\nВ 13.00 часа президентът Румен Радев ще приеме на „Дондуков“2 председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София. \r\n*** \r\nОт 10.00 до 19.00 часа на бул. „Витоша“ №37, пред Книжен център „Гринуич“ ще се състои националната екоинициатива „Стара хартия за нова книга“. Всяко дете, което заедно с възрастен придружител донесе 5 кг стара хартия за рециклиране ще получи нова детска книга по избор. \r\n*** \r\nОт 10.30 до 13.00 часа в Южния парк /входа откъм бул. „Витоша“/ ще се проведе спортно събитие, част от кампанията „Без оправдания\", сред участниците ще са златното момиче Ренета Камберова и влогърите Павел Колев и Ицака. \r\n*** \r\nОт 11.00 часа с ден на отворените врати ще бъде дадено началото на театралния сезон в театър „Българска армия“. Всички гости на празника ще могат да стъпят на изцяло обновената сцена и да закупят билети на цена от 8лв. за спектаклите до края на ноември. \r\n*** \r\nОт 11.00 часа на централната алея към езерото с лилиите в Борисовата градина, държавният шампион по тенис Александър Лазаров ще проведе открит урок за деца.  \r\n*** \r\nОт 12.00 часа заместник-кметът на София доц. д-р Тодор Чобанов ще се включи в инициативата за почистване на нерегламентирани надписи на публични места в града. Инициативата се организира от Столичната община - чрез Столичен инспекторат и Организацията на евреите \"Шалом\". Сборният пункт на участниците, където ще бъдат раздадени и ръкавици и материали за почистване, е на площада пред църквата \"Света София\". Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". \r\n*** \r\nОт 12.00 до 22.00 часа пред парламента, пред всички общини и пред всички български посолства по света ще се проведе протест с искане за смяна на системата.  \r\n*** \r\nОт 12.00 часа пред Националния исторически музей в кв. „Бояна” (София), за трета поредна година ще бъде отбелязан Ден в памет на загиналите мотористи и в подкрепа на пострадалите мотоциклетисти, иницииран от BMM (Bulgarian Motorcycle Media) и социалната мото кампания „Ние сме хора, не „донори”. \r\n*** \r\nОт 20.00 часа пред Народния театър „Иван Вазов“ ще се състои последният концерт от Фестивала за класическа музика.  \r\n*** \r\nВ градския парк ще бъде закрита лятната академия за деца „Шарена ваканция“. В 10.00 часа пред градската библиотека „Паисий Хилендарски“ ще бъде открита изложба за дейностите на Местната комисия за борба срещу противообществените прояви на малолетните и непълнолетните в Асеновград. В 10.30 часа ще започне забава в градския парк с много музика, танци, весели игри, подаръци и почерпка с участниците от лятната академия. \r\n*** \r\nОт 19.00 часа на пл. „Македония“ с концерт под надслов „Ние решаваме“ ще бъде изпратена лятната ваканция.  \r\n*** \r\nОт 11.00 до 13.00 часа в експозиционен център „Флора“ продължава изложението „Бебе Зона“ с полезни съвети към бъдещите родители. В неделния ден в изложението ще участва д-р Мирослава Колева, специалист-неонатолог в Отделението по неонатология в УМБАЛ-Бургас. Тя ще отговаря на въпроси, свързани с физиологичните състояния на новородените, захранването, ваксините и всичко останало, което вълнува бъдещите майки. \r\n*** \r\nОт 8.30 часа пред Катедрален храм „Успение Богородично“ ще се състои посрещане на Негово Светейшество Българския патриарх и Софийски митрополит Неофит. \r\n*** \r\nОт 12.30 часа в Дворцовата базилика в Националния историко-археологически резерват „Велики Преслав“ ще бъде отслужен благодарствен молебен по повод 1125 години от Първия църковно-народен събор, провел се през 893 година в Преслав.   \r\n*** \r\nОт 16.00 до 22.00 часа в пространството около Художествена галерия „Борис Денев“ ще се проведе благотворителен базар за книги и фотографии. \r\n***  \r\nОт 20.00 часа в Летния театър в рамките на „Есенни джаз вечери – Велико Търново 2018“ ще се проведе концерт на Михаил Йосифов секстет и Велека Цанкова. \r\n*** \r\nОт 09.00 часа в конферентния център на Областна администрация Видин ще се проведе информационна среща с Ричард Райдлър - председател на благотворителния фонд „Bees Abroad”. \r\n*** \r\nОт 09.00 до 14.00 часа фолклорният фестивал „Да съхраним българското“ ще бъде част от културната програма на юбилейното издание на Врачанския есенен панаир. \r\n*** \r\nОт 11.00 часа на картинг писта „Пауталия\" ще се проведе ендюранс - отборно картинг състезание за издръжливост от типа „24 часа на Льо Ман“.   \r\n*** \r\nОт 10.00 часа в спортна зала „Кракра\" ще се проведе турнир по баскетбол 3х3. От 11.00 часа пред двореца на културата ще се състоят забавни игри за най-малките. \r\n*** \r\nОт 11.00 часа в Младежки център на Гребната база ще бъде открита Първата образователната градинка с външна класна стая - проект на Младежкия център и Фондация Вило.  \r\n*** \r\nИнициативата на Европейската комисия „Европейска седмица на мобилността 16 - 22 септември” ще се проведе в Община Пловдив с богата програма от събития. Подканващата фраза на 2018-та е „Комбинирай! Движи се!”. \r\n*** \r\nВ 19.00 часа в Дома на културата „Борис Христов“ ще започне есенното издание на Международния фестивал „Дни на музиката в Балабановата къща“.  \r\n*** \r\nВ 11.00 часа в салона на Кукления театър ще бъде представен спектакълът „Академия Магика“. \r\n*** \r\nОт 10.00 до 14.00 часа в парк „Артилерийски“ ще се проведе скаутски празник по случай началото на учебната година и изпращане на лятото. В празника могат да участват всички желаещи деца от 1-7 клас. \r\n*** \r\nОт 11.00 часа в Държавен куклен театър ще бъде представена постановката „Вълшебникът от Оз“ по Лиман Франк Баум.", "date": "2018.09.16", "title": "Предстоящи събития в страната за 16 септември (Агенция „Фокус“)"}
{"url": "http://www.focus-news.net/news/2018/09/16/2567546/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница на ГКПП \"Капитан Андреево\" трафикът е интензивен на изход за товарни автомобили. Това съобщиха за  Агенция \"Фокус\"  от  Главна дирекция \"Гранична полиция\" . Информацията за трафика е към 6.00 ч. На останалите гранични пунктове трафикът е нормален.", "date": "2018.09.16", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/09/16/2567545/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Ограничения за товарни автомобили:    \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението се осъществява двупосочно в платното в посока София от км 14+270 до км 20+660 поради ремонтни дейности на виадукти при км 17+440 и км 18+140 в посока Бургас. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nШофьорите да се движат с повишено внимание, спазвайки въведеното ограничение на скоростта – до 90 км/ч, в участъка от 45+900 до км 53+000 в двете посоки поради констатирани неравности по пътната настилка. Срок 20.12.2018 г. \r\nОбласт Пазарджик: \r\nДвижението се осъществява двупосочно в платното за Пловдив в участъка Тракия от км 89+000 до км 89+600 поради ремонт на мост над р. Елшишка до 15.10.2018 г. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи до 30.10.2018 г. Шофьорите да се движат с повишено внимание, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.09.2018 г. движението в участъка от км 6+790 до км 11+850 се осъществява двупосочно в платното посока Варна поради ремонтни дейности на виадукт при км 9+360.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\nДо 15.12.2018 г. движението от км 34+010 до км 40+510 се осъществява двупосочно в платното посока Варна поради ремонтни дейности на виадукт \"Коренишки дол\" при км 36+450 и на виадукти при км 37+520 и км 37+920.  \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности на виадукт при км 51+360 в посока Варна.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до пътен възел „Ботевград“ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДо 30.09.2018 г. движението от км 7+100 до км 12+860 се осъществява двупосочно в платното за Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\". Скоростта на движение се ограничава до 50 км/ч. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състоянието на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София от км 240+625 до км 241+350 в посока София се осъществява с повишено внимание поради изграждане на вход-изход на крайпътен обект. Срок 19.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\nOбласт Кюстендил: \r\nНа 18.09.2018 г. и 19.09.2018 г. от 09:00 ч. до 16:00 ч. движението по път I-1/Е79 в тунел „Дупница“ /дясна и лява тръба/ от км 328+100 до км 328+375 се осъществява в една лента поради извършване на краткотрайни ремонтни работи по отстраняване на повреди на електрическото оборудване на тунел „Дупница“. Последователно в посока Благоевград и в посока София се затваря дясната лента, като движението се извършва в лявата лента. Сигнализирано е с пътни знаци.  \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа:    \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Велико Търново – Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 21.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци.Срок до 21.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 17.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 21.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с.Ценово. За участък 2 : от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.09.16", "title": "Актуална пътна обстановка"}
{"url": "http://www.focus-news.net/news/2018/09/16/2567543/afp-makao-zatvarya-kazinata-za-parvi-pat-zaradi-priblizhavaneto-na-tayfuna-manghut.html", "text": "Макао затвори всичките си казина за първи път в историята си, тъй като тайфуна „Мангхут“ се приближава в неделя, като властите предупредиха, че хазартният анклав ще бъде засегнат от тежки наводнения, предава  AFP . \r\nПравителството на Макао бе тежко критикувано от жителите миналата година, защото не успя да подготви града преди тайфуна „ Хато“, който нанесе големи щети и причини смъртта на 12 души. \r\nВластите заявиха в събота вечерта, че решението за затваряне  на 42-те  казина в Макао е одобрено от лидера на града, както и от шефовете на игралните зали. \r\n\"Спирането на хазартните операции е за безопасността на служителите на казината, посетителите на града и жителите\", се казва в изявлението на правителството. \r\nСлужителите на казината казаха пред агенцията, че местата ще бъдат затворени до по-нататъшно известие. \r\nГрадското метеорологично бюро за заяви, че предупреждението за буря ще бъде вдигнато до най-високото ниво на T10 по-късно в неделя, като най-силният дъжд и вятър се очакват около обяд местно време (7:00 българско време). \r\nМагазините и казината бяха обезопасени  и защитени с пясъчници през града, а улиците му, обикновено претъпкани с туристи, останаха празни. \r\nМакао, полуавтономен южен китайски град, трябваше да се обърне към войници от Народната освободителна армия на Китай, разположена в анклава, за да помогне след тайфуна „Хато“.  Юлиян Марков", "date": "2018.09.16", "title": "AFP: Макао затваря казината за първи път заради приближаването на тайфуна „Мангхут“"}
{"url": "http://www.focus-news.net/news/2018/09/16/2567548/nimh-shte-bade-predimno-slanchevo-s-maksimalni-temperaturi-mezhdu-26-i-31.html", "text": "Днес ще бъде предимно слънчево. Ще има и временни увеличения на облачността, по-значителни над Източна България и там на места, главно в следобедните часове, ще има краткотрайни валежи. В западната половина на страната ще духа слаб до умерен северозападен вятър, в източната – от север-североизток. Максимални температури между 26° и 31°, в София около 25°. \r\nТова съобщи за  Агенция \"Фокус\"  дежурният синоптик Христо Христов от  Националния институт по метеорология и хидрология (НИМХ) към Българската академия на науките (БАН).  \r\nАтмосферното налягане е по-високо от средното за септември и през деня ще се задържи почти без промяна. \r\nНад Черноморието ще преобладава слънчево време с увеличния на облачността, по-значителни в следобедните часове. След обяд ще има валежи, в отделни райони – интензивни. Ще духа слаб до умерен вятър от север-североизток. Максималните температури ще са   между 24° и 29°. Температурата на морската вода е 24-25°. Вълнението на морето ще е 2-3 бала. \r\nНад планините ще бъде предимно слънчево. По-значителни увеличения на облачността ще има над планините в Източна, а след обяд и над Централна България, но само на отделни места там ще превали. Ще духа до умерен вятър от север-северозапад. Максималната температура на височина 1200 метра ще е около 20°, на 2000 метра – около 12°.", "date": "2018.09.16", "title": "НИМХ: Ще бъде предимно слънчево с максимални температури между 26° и 31°"}
{"url": "http://www.focus-news.net/news/2018/09/16/2567552/zam-kmetat-na-sofiya-todor-chobanov-shte-se-vklyuchi-v-initsiativa-za-pochistvane-na-nereglamentirani-nadpisi-na-publichni-mesta.html", "text": "От 12.00 часа заместник-кметът на София доц. д-р Тодор Чобанов ще се включи в инициативата за почистване на нерегламентирани надписи на публични места в града. Това съобщиха от   пресцентъра на Столична община . Инициативата се организира от Столичната община - чрез Столичен инспекторат и Организацията на евреите \"Шалом\". Сборният пункт на участниците, където ще бъдат раздадени и ръкавици и материали за почистване, е площада пред църквата \"Света София\".", "date": "2018.09.16", "title": "Зам.-кметът на София Тодор Чобанов ще се включи в инициатива за почистване на нерегламентирани надписи на публични места"}
{"url": "http://www.focus-news.net/news/2018/09/16/2567550/1125-godishninata-ot-istoricheskiya-preslavski-sabor-shte-bade-otbelyazana-bozhestvena-sveta-liturgiya-otsluzhena-ot-patriarh-neofit.html", "text": "Централно събитие в живота на Православната ни църква през тази седмица и едно от най-важните за годината е 1125-годишнината от историческия Преславски събор. През 2018 година се навършват 1125 години от Първия църковно-народен събор, провел се през 893 година във Велики Преслав, новата християнска столица на цар Симеон. По този повод ръководството на Варненска и Великопреславска света митрополия организира с благословението на Негово високопреосвещенство Варненския и Великопреславски митрополит Йоан, тържествено честване на това  събитие на 16 септември 2018 г. - неделя, предаде репортер на  Агенция \"Фокус\" .  То ще се проведе в  присъствието на  Негово Светейшество Българския патриарх и Софийски митрополит Неофит. \r\nВ 8:30 ч. ще бъде посрещнат Негово Светейшество Българския патриарх и Софийски митрополит Неофит в Катедрален храм „Успение Богородично“. Тогава ще започне и Светата Божествена Литургия. \r\nВ  12:30 ч. е предвиден благодарствен молебен в Дворцовата базилика в Националния историко-археологически резерват „Велики Преслав“ – град Велики Преслав.  \r\nНикола ПЕТКОВ", "date": "2018.09.16", "title": "1125-годишнината от историческия Преславски събор ще бъде отбелязана божествена света литургия, отслужена от патриарх Неофит"}
{"url": "http://www.focus-news.net/news/2018/09/16/2567549/prezidentat-rumen-radev-shte-provede-sreshta-s-predsedatelya-na-mezhdunarodnata-federatsiya-po-gimnastika.html", "text": "В 13.00 часа президентът Румен Радев ще приеме на „Дондуков“ 2 председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София. Това съобщиха от  прессекретариата на държавния глава.", "date": "2018.09.16", "title": "Президентът Румен Радев ще проведе среща с председателя на Международната федерация по гимнастика"}
{"url": "http://www.focus-news.net/news/2018/09/16/2567553/api-v-1600-ch-v-edna-lenta-se-puska-dvizhenieto-kray-srutishteto-pri-tikale-na-pat-ii-86-smolyan-madan.html", "text": "В 16.00 ч. в една лента ще бъде пуснато движението край срутището при Тикале на път II-86 Смолян - Мадан. Това съобщиха от пресцентъра на  Агенция \"Пътна инфраструктура\" (АПИ).  Движението в участъка ще се регулира със светофарна уредба, а скоростта ще е ограничена до 20 км/ч. Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. При пропускането на превозните средства в определените часове строителни дейности няма да се извършват.  \r\nНеобходимо е шофьорите да карат внимателно и да спазват стриктно пътната сигнализация.  \r\nОбходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно.", "date": "2018.09.16", "title": "АПИ: В 16.00 ч. в една лента се пуска движението край срутището при Тикале на път II-86 Смолян - Мадан"}
{"url": "http://www.focus-news.net/news/2018/09/16/2567554/sofiya-gradskiyat-savet-na-bsp-i-organizatsiyata-na-evreite-shalom-chistyat-svastiki-v-stolitsata.html", "text": "Столичната организация на БСП се присъединява към инициативата на Организацията на евреите в България \"Шалом\" - \"Да изчистим омразата от улиците на София\". Това съобщиха от пресцентъра на  Градския съвет на БСП - София.   Почистването на свастики ще се проведе на 16 септември, неделя, от 12.00 часа, а началната точка ще бъде храм Света София. \r\nВ инициативата по почистването на нацистките символи в центъра на града ще се включат общинските съветници Иван Таков и Борис Цветков, както и членове на БСП - София. Така всички те ще се противопоставят на езика на омразата и дискриминацията. Освен това ще дадат личен пример с действията си и ще покажат, че преодоляването на негативните предразсъдъци и превенцията на агресивното поведение и насилието, е дълг на всеки гражданин.", "date": "2018.09.16", "title": "София: Градският съвет на БСП  и организацията на евреите \"Шалом\" чистят свастики в столицата"}
{"url": "http://www.focus-news.net/news/2018/09/16/2567556/politico-horst-zeehofer-e-optimistichen-che-shte-e-vazmozhno-sklyuchvaneto-na-sporazumenie-za-migratsiyata-s-italiya.html", "text": "Германският вътрешен министър Хорст Зеехофер заяви,\t че е „оптимист“, че с Италия може да се сключи споразумение за миграцията, предава   Politico. \r\nЗеехофер заяви по време на конференция на своята партия Християнсоциален съюз, че „ще го направим“. В последните седмици той преговаря за завръщането на мигрантите обратно в европейските страни, където те са били регистрирани първи като Италия, Гърция и Испания. \r\nНа свой ред неговият италиански колега Матео Салвини на отделно събитие заяви, че би подписал подобно споразумение, као Германия подкрепи сктремежа на Рим правилата за разселване на мигранти да бъдат реформирани.  Виктор Турмаков", "date": "2018.09.16", "title": "Politico: Хорст Зеехофер е „оптимистичен“, че ще е възможно сключването на споразумение за миграцията с Италия"}
{"url": "http://www.focus-news.net/news/2018/09/16/2567551/tass-shindzo-abe-e-napomnil-na-vladimir-putin-pozitsiyata-na-tokio-po-teritorialniya-spor.html", "text": "Японският министър-председател Шиндзо Абе е напомнил на руския президент Владимир Путин за основната позиция на неговата страна по териториалния спор и сключването на мирния договор между двете държави, след като руския президент предложи тази година такъв да бъде сключен без предварителни условия, предава   ТАСС. \r\n„Наскоро озвучих нашата позиция пред президента Путин, съгласно която първо трябва да се реши териториалния въпрос, а едва след това трябва да бъде решен проблема с мирния договор.  Казвал съм това и преди изказването на президента на Русия, а за всеки случай му е повторих“, заяви Абе. Той допълни, че „мнозина специалисти смятат, че предложение демонстрира желанието на Путин въпросът с мирния договор да бъде решен“ \r\nПо време на изказване по време на Източния икономически форум Путин предложи на Япония двете страни да сключат мирен договор до края на годината без всякакви предварителни условия. Той отбеляза, че в текста на договора може да се включи текст, че и двете страни искат да разрешат териториалните спорове между тях в бъдеще.  Виктор Турмаков", "date": "2018.09.16", "title": "ТАСС: Шиндзо Абе е напомнил на Владимир Путин позицията на Токио по териториалния спор"}
{"url": "http://www.focus-news.net/news/2018/09/16/2567557/sofiya-vavezhda-se-organizatsiya-na-dvizhenieto-za-provezhdane-na-festival-panair-na-kuklite.html", "text": "Въвежда се организация на движението за провеждане на Фестивал „Панаир на куклите“. Това съобщиха от пресцентъра на  Столична община.    \r\nЗабранява се престоят и паркирането  с изключение на автомобилите, обслужващи мероприятието, както следва:  \r\n-\tОт 8.00 до 22.00 часа на  на ул.“Ген.Гурко“ срещу Столичен куклен театър;  \r\n-\tОт 8.00 до 22.00 ч. на днес и на 17, 18 септември на ул.“Иван Вазов“ между ул.“Г.Бенковски“ и ул.“Кузман Шапкарев“;  \r\n-\tОт 8.00 до 22.00 часа на 19, 20 и 21 септември 2018г. на ул.“Иван Вазов“ между ул.“Бенковски“ и ул.“Г.С.Раковски“;", "date": "2018.09.16", "title": "София: Въвежда се организация на движението за провеждане на Фестивал „Панаир на куклите“"}
{"url": "http://www.focus-news.net/news/2018/09/16/2567536/avs-nay-malko-13-sa-veche-zhertvite-na-uragana-florans.html", "text": "Най-малко 13 са вече жертвите на урагана Флорънс, съобщава американският телевизионен канал  ABC . \r\nОсвен обявените досега жертви се съобщава за  възрастна двойка, загинала при пожар на дома им, други двама души в Южна Каролина са се задушили с въглероден монооксид от генератор, работещ вътре в дома им. Жена е загинала, след като поради лошото време колата й се е ударила в дърво. \r\nВластите на двата щата очакват силните дъждове и наводненията да продължат през целия уикенд, като предполагат, че още много хора ще имат нужда от помощ. \r\nЗадължителна евакуация беше разпоредена преди урагана в някои части на Северна и Южна Каролина, въпреки че много хора избраха да останат в домовете си по причини, вариращи от финансови проблеми и необходимостта да се грижат за домашни любимци или пък може да не са били в състояние да се евакуират и  са останали в жилищата си преди бурята. Fox News  съобщи, че пет души са арестувани за грабеж на магазин в Уилмингтън. Телевизионният канал отбелязва, че поради обявеното извънредно положение заловените ще бъдат съдени за мародерство по ускорена процедура.  Юлиян Марков", "date": "2018.09.16", "title": "АВС: Най-малко 13 са вече жертвите на урагана Флорънс"}
{"url": "http://www.focus-news.net/news/2018/09/16/2567542/ria-novosti-prezidentat-na-finlandiya-e-zayavil-che-ne-vizhda-zaplaha-v-litseto-na-rusiya.html", "text": "Финландският президент Саули Нийнистьо заяви в интервю за германския вестник Frankfurter Allgemeine Zeitung, че не вижда заплаха в лицето на  Русия, тъй като няма причина да атакува страната му, предаде  РИА Новости . \r\nС тези думи Нийнистьо обясни защо Финландия няма намерение да се присъедини към Северноатлантическия алианс. Освен това той изрази съмнения, че Русия може да представлява заплаха за балтийските страни. \r\n\"Съмнявам се, че Русия ще атакува балтийските държави и също няма причина да атакува Финландия\", каза президентът. \r\nСъщо така, Нийнистьо подчерта, че Москва зачита позицията на Хелзинки, а наличието на разногласия не пречи на поддържането на контакти. \r\n\"Русия знае нашата позиция, но не се опитва да я промени. Тя знае, че ние можем да бъде много упорити, но и в такива ситуации  да се поддържа отношения с Руската федерация съвсем не е трудно ...\" - заключи той. \r\nОсвен това държавният глава припомни какъв съвет даде на американския си колега Доналд Тръмп преди заседанието му през юли с руския президент Владимир Путин. \r\n\"Трябва да бъдете много внимателни, когато се срещате с Путин, той винаги е много добре подготвен. Много добре“ - заключи той. \r\nВ Сочи на 22 август се състоя среща на лидерите на Русия и Финландия, след което Нийнистьо описа разговорите  като \"слънчеви\" и Путин ги нарече „съдържателни\". Руският президент добави, че диалогът с финландския му колега \"потвърди взаимния дух на развитие на добросъседски отношения между двете страни\", пише агенцията.  Юлиян Марков", "date": "2018.09.16", "title": "РИА Новости: Президентът на Финландия е заявил, че не вижда заплаха в лицето на Русия"}
{"url": "http://www.focus-news.net/news/2018/09/16/2567560/stara-zagora-v-obshtinata-retsiklirat-bezplatno-nenuzhni-mebeli.html", "text": "За поредна година Община Стара Загора подкрепя кампанията „Да изчистим България заедно”. Това съобщиха от пресцентъра на  Община Стара Загора . За провеждането ѝ са осигурени 5 000 полиетиленови чувала и 5 000 чифта ръкавици за еднократна употреба. \r\nДостъпът до депото на „Регионален център за управление на отпадъците – Стара Загора“ в землището на с. Ракитница ще бъде свободен за всички транспортни средства, които ще извозват събраните по време на инициативата отпадъци, вкл. за частни транспортни средства.  \r\nПрез този период желаещите граждани могат със собствен транспорт да извозват и предават за третиране в Центъра за рециклиране на Регионалния център за управление на отпадъците в с. Ракитница самостоятелно едрогабаритни отпадъци от домакинствата непотребни мебели: шкафове, гардероби, легла, вкл. матраци, дивани, фотьойли и други.). \r\nОоператорът на депото Консорциум „РСУО Стара Загора“ ще приема за депониране събраните от гражданите отпадъци безвъзмездно и ще ги третира при минимални такси за Община Стара Загора. \r\nПредвидените за почистване места на територията на Община Стара Загора по избор на гражданите са: междублокови пространства, детски площадки, спортни площадки, паркове и градини. Служителите на Община Стара Загора също ще се включат в инициативата по почистване.", "date": "2018.09.16", "title": "Стара Загора: В общината рециклират безплатно ненужни мебели"}
{"url": "http://www.focus-news.net/news/2018/09/16/2567558/burgas-sedmitsata-na-mobilnostta-zapochva-s-maraton-po-ulitsite-na-grada.html", "text": "Общината и Областен информационен център, съвместно със Сдружение \"Рънсайкъл\", организират бегачески фестивал \"Бургас Рън\", който ще постави началото на Европейската седмица на мобилността в Бургас. Това съобщиха от пресцентъра на  Община Бургас . Събитието ще се проведе днес в три дистанции - 1,5 км, 5 км и 10 км. Всички участници ще се включат в своеобразната обиколка, която да премине през централната част на града - улица \"Александровска\", Автогара Юг, Морска гара, Моста, Културен център \"Морско казино\", Пантеона, Графична база, крайбрежната алея до Солниците и улица \"Кирил и Методий\". Стартът и финалът ще бъдат на площад \"Тройката\", където ще ви очакват още спортни демонстрации, цветно ди джей парти, многобройни изложения, ще има обособена зона за тест драйв на различни алтернативни превозни средства и др. \r\nЗа безопасността на бегачите се предвижда да бъде въведена временна организация на движението на МПС в същия ден - от 16:00 до 19:00 часа. Ограничето за движение на автомобили ще засегне улиците: \"Иван Вазов\" - от ул. \"Цар Петър\" до ул. \"К. Фотинов\", ул. \"Княз Ал.Батенберг\", ул. \"6 септември\", ул. \"24-ти Черноморски пехотен полк\", бул. \"Демокрация\" - от ул. \"Ген. Гурко\" до ул. \"Цар Симеон I\" . Движението на автомобили по ул. \"Кирил и Методий\" - от бул. \"Демокрация\" до пл. \"Кирил и Методий\" и ул. \"Славянска\" - от пл. \"Кирил и Методий\" до ул. \"К. Фотинов\", ще бъде спряно в посочения времеви интервал. \r\nОбщина Бургас и службите за безопасност на движението призовават водачите на МПС да шофират с повишено внимание и да спазват въведените ограничения, а бегачите, участващи във фестивала, да не извършват действия, които биха застрашили здравето и сигурността им. \r\nСъбитията от програмата на Европейската седмица на мобилността в Бургас продължават и през следващите дни при следната програма: 17 септември (понеделник) \r\n- между 08.00 часа и 09.00 часа - аниматори ще помагат на деца и възрастни да преминават безопасно по пешеходните пътеки до площад \"Св. св. Кирил и Методий\" и ОУ \"Александър Георгиев - Коджакафалията\";  \r\n- от 10.30 часа - 12.30 часа - пред НХК - съвместен обучителен ден с КАТ, БЧК и Сдружение SOS - ПТП, демонстрации на първа помощ, състезание с тротинетки, викторини. 18 септември (вторник) \r\n- 18.00 часа - Велопоход от Морска гара до Солниците и обратно. \r\n- 19.30 часа - Вело кино - прожекция на филм и клип от триатлон \"Лъвско сърце\" от 2016 г. и 2017 г. 19 септември (сряда) \r\n- 13.30 часа - \"Комбинирай, движи се в града\" - подчинени на мотото на тазгодишната Седмица на мобилността. 20 септември (четвъртък) \r\n- 16.00 часа - Посещение на Конната база и обучение в коннна езда на деца с увреждания. \r\nЕвропейската седмица на мобилността, организирана от Община Бургас и Областен информационен център, ще завърши на 22 септември (събота), в 09.00 часа с Пробег 5км Run по маршрут: Пантеона - Флора Бургас - крайбрежна алея - хотел Приморец и обратно. \r\n\"Включете се в събитията от Седмицата на мобилността!\", призоваха от Общината.", "date": "2018.09.16", "title": "Бургас: Седмицата на мобилността започва с маратон по улиците на града"}
{"url": "http://www.focus-news.net/news/2018/09/16/2567562/sofiya-vavezhda-se-organizatsiya-na-dvizhenieto-vav-vrazka-sabitie-v-naroden-teatar-ivan-vazov.html", "text": "София: Въвежда се организация на движението във връзка събитие в Народен театър „Иван Вазов“. Това съобщиха от  пресцентъра на Столична община. \r\nЗабраняват се престоят и паркирането както следва: \r\n- от 7.00 часа до 12.00 часа днес и от 21.00 часа до 24.00 часа на 17 септември  на ул. „Г. Бенковски“ между ул. „Славянска“ и ул. „Иван Вазов“, \r\n- от 6.00 часа до 24.00 часа на 17 септември на ул. „Иван Вазов“ между ул. „Г.Бенковски“ и ул. „Кузман Шапкарев“, \r\n- от 13.00 часа  до 22.30 часа на 17 септември на ул. „Дякон Игнатий“ между ул. „Ген. Гурко“ и ул. „Иван Вазов“.", "date": "2018.09.16", "title": "София: Въвежда се организация на движението във връзка събитие в Народен театър „Иван Вазов“"}
{"url": "http://www.focus-news.net/news/2018/09/16/2567555/administratsiyata-na-prezidenta-otvarya-vrati-za-grazhdani-kato-chast-ot-initsiativata-evropeyski-dni-na-nasledstvoto-2018-g.html", "text": "Администрацията на президента се включва в инициативата Европейски дни на наследството – 2018 г. и за поредна година ще отвори врати за граждани от 10.00 ч. до 16.00 часа. Това съобщиха от  прессекретариата на държавния глава.  \r\nДържавният глава Румен Радев ще приеме лично първите гости на „Дондуков“ 2.  \r\nГостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.", "date": "2018.09.16", "title": "Администрацията на Президента отваря врати за граждани като част от инициативата Европейски дни на наследството – 2018 г."}
{"url": "http://www.focus-news.net/news/2018/09/16/2567559/sofiya-zabranyava-se-vlizaneto-na-patni-prevozni-sredstva-po-bul-vasil-levski-ot-bul-tsar-osvoboditel-do-pametnika-na-vasil-levski-zaradi-remontni-deynosti.html", "text": "Забранява се влизането на пътни превозни средства по бул. „Васил Левски\" от бул. „Цар Освободител\" до паметника на Васил Левски заради ремонтни дейности.Това съобщиха от пресцентъра на  Столична община . Във връзка с ремонтните дейности от 00.30 часа днес до 04.30 часа на 17 септември 2018 г. се забранява влизането на пътни превозни средства по бул. „Васил Левски\" в участъка от бул. „Цар Освободител\" до паметника на Васил Левски. \r\nОт 00.30 часа днес до 04.30 часа на 17 септември 2018 г. автобусите, обслужващи линии 9, 280 и 306 и автобусите от нощните линии 3 и 4 променят своите маршрути както следва:  \r\n-  автобусите от линия №9  в посока ул. „Ген. Гурко“ ще се движат по бул. „Евлоги и Христо Георгиеви“ до моста при Стадион „Васил Левски“, наляво по източното пътно платно на бул. „Евлоги и Христо Георгиеви“, през пл. „Орлов мост“ и по маршрута си до Автобаза Искър; \r\n-  автобусите от линия №280  - в посока СУ „Св. Климент Охридски“ ще се движат от пл. „Орлов мост“ надясно по бул. „Евлоги и Христо Георгиеви“ до Военна академия, обратен завой по бул. „Евлоги и Христо Георгиеви“ до пл. „Орлов мост“, наляво по бул. „Цариградско шосе“ и по маршрута си до жк. „Студентски град“; \r\n-  автобусите от линия №306  –  в посока СУ „Св. Климент Охридски“ ще се движат  от пл. „Орлов мост“ надясно по бул. „Евлоги и Христо Георгиеви“ до Военна академия, обратен завой по бул. „Евлоги и Христо Георгиеви“ до пл. „Орлов мост“, наляво по бул. „Цариградско шосе“ и по маршрута си до ж.к. „Младост 2“; \r\n-  автобусите от нощна линия N3  – в посока жк. „Овча купел“ ще се движат  от моста „Чавдар“ направо по бул. „Княз Ал. Дондуков“, наляво по ул. „Кракра“, наляво по бул. „Янко Сакъзов“, надясно по бул. „Евлоги и Христо Георгиеви“, надясно по бул. „Цар Освободител“ и по маршрута си. \r\nВ посока Автостанция „Изток“ автобусите ще се движат от пл. „Княз Александър I“ по бул. „Цар Освободител“, надясно по бул. „Евлоги и Христо Георгиеви“ до моста при Стадион „Васил Левски“, наляво по източното пътно платно на бул. „Евлоги и Христо Георгиеви“, наляво по бул. „Янко Сакъзов“, надясно по бул. „Васил Левски“, надясно по бул. „Княз Ал. Дондуков“ и по маршрута си. \r\n- автобусите от нощна линия № N4 – в посока ж.к. „Гоце Делчев“ ще се движат  от бул. „Мадрид“, наляво по бул. „Евлоги и Христо Георгиеви“, надясно по бул. „Цар Освободител“ и по маршрута си. \r\nВ посока ж.к. „Дружба 2“ – от пл. „Княз Александър I“ по бул. „Цар Освободител“, надясно по бул. „Евлоги и Христо Георгиеви“ до моста при Стадион „Васил Левски“, наляво по източното пътно платно на бул. „Евлоги и Христо Георгиеви“, надясно по бул. „Мадрид“ и по маршрута си. \r\nАвтобусите по линии № 9, 280, 306, N3 и N4 ще спират на всички съществуващи спирки по променените маршрути. \r\nТролейбусите, обслужващи линии 1,2 4 и 11 ще се движат по променени маршрути както следва: \r\n-  тролейбусите от линия №1  – в посока Пета градска болница ще се движат от моста „Чавдар“ по бул. „Княз Ал. Дондуков“, надясно по бул. „Васил Левски“ до пл. „Сточна гара“, наляво по бул. „Сливница“ с тролейбусна линия №9, наляво по ул. „Г.С. Раковски“, надясно по бул. „Патриарх Евтимий“ и по маршрута си. \r\nВ посока ж. к. „Левски Г“ – от тунела при НДК, наляво по ул. „Г.С.Раковски“, надясно по бул. „Сливница“, надясно по бул. „Васил Левски“ до пл. „Васил Левски“, обратно по бул. „Васил Левски“, надясно по бул. „Княз Ал. Дондуков“ до моста „Чавдар“ и по маршрута си. \r\n-  тролейбусите от линия №2  – в посока ж.к. „Бъкстон“ ще се движат  от моста „Чавдар“ по бул. „Княз Ал. Дондуков“, надясно по бул. „Васил Левски“ до пл. „Сточна гара“, наляво по бул. „Сливница“ с тролейбусна линия №9, наляво по ул. „Г.С. Раковски“, надясно по бул. „Патриарх Евтимий“ и по маршрута си. \r\nВ посока ж. к. „Хаджи Димитър“ – от тунела при НДК, наляво по ул. „Г.С.Раковски“, надясно по бул. „Сливница“, надясно по бул. „Васил Левски“ до пл. „Васил Левски“, обратно по бул. „Васил Левски“, надясно по бул. „Княз Ал. Дондуков“ до моста „Чавдар“ и по маршрута си. \r\n-  тролейбусите от  линия №4  – в посока ж.к. „Хаджи Димитър“ ще се движат от бул. „Цариградско шосе“, наляво по бул. „Евлоги и Христо Георгиеви“, надясно по ул. „Ген. Гурко“, надясно по бул. „Васил Левски“, надясно по бул. „Цар Освободител“, по бул. „Цариградско шосе“ и по маршрута си до ж.к. Дружба 2.  \r\n-  тролейбусите от линия №11  – в посока пл. „Сточна гара“ ще се движат  от бул. „Цариградско шосе“, наляво по бул. „Евлоги и Христо Георгиеви“, надясно по ул. „Ген. Гурко“, надясно по бул. „Васил Левски“, надясно по бул. „Цар Освободител“, по бул. „Цариградско шосе“ и по маршрута си до ж.к. „Дружба 1“. \r\nТролейбусите по линии № 1, 2, 4 и 11 ще спират на всички съществуващи спирки по променените маршрути.", "date": "2018.09.16", "title": "София: Забранява се влизането на пътни превозни средства по бул. „Васил Левски\" от бул. „Цар Освободител\" до паметника на Васил Левски заради ремонтни дейности"}
{"url": "http://www.focus-news.net/news/2018/09/16/2567561/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-yoan-predtecha-v-selo-karabunar.html", "text": "В празничния за християните неделен ден,  с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в храм \"Св.Йоан Предтеча\", село Карабунар, Пазарджишка духовна околия на Пловдивска епархия, предаде репортер на  Агенция \"Фокус\".  Началото е от 9.00 часа. \r\nНикола ПЕТКОВ", "date": "2018.09.16", "title": "Пазарджик: Константийският епископ Яков ще оглави архиерейска света Литургия в  храм \"Св. Йоан Предтеча\" в село Карабунар"}
{"url": "http://www.focus-news.net/news/2018/09/16/2567544/tacc-pregovorna-grupa-ot-poveche-ot-90-dushi-otpatuva-ot-yuzhna-za-severna-koreya-za-podgotovka-na-sreshtata-mezhdu-dvamata-lideri.html", "text": "Преговорна група от повече от 90 души отпътува от Южна за Северна Корея за подготовка на срещата между двамата лидери, съобщава агенция Yonhap, цитирана от  TACC . \r\nСпоред агенцията, групата, която включва 93 южнокорейски правителствени служители, технически експерти и репортери e преминал границата между двете страни в 19 автобусa. \r\nСрещата между южнокорейския президент Мун Джей-ин и севернокорейския лидер Ким Чен-унще се проведе в Пхенян от 18 до 20 септември. Според представителя на администрацията на Мун Джей-ин, делегацията на Южна Корея ще включва повече от 200 души. Най-малко двама от членовете й вече са известни: бившият премиер Лий Хуе-чан, наскоро избран за ръководител на управляващата Демократическа партия Тобору, както и Ки Нам-ким, президент и главен изпълнителен директор на групата компании „Самсунг“.  Юлиян Марков", "date": "2018.09.16", "title": "TACC: Преговорна група от повече от 90 души отпътува от Южна за Северна Корея за подготовка на срещата между двамата лидери"}
{"url": "http://www.focus-news.net/news/2018/09/16/2567563/republikanskata-partiya-na-sasht-dobroto-sastoyanie-na-ikonomikata-shte-ni-predpazi-ot-sinyata-valna-po-vreme-na-izborite-za-kongres.html", "text": "Представители на Републиканската партия на САЩ заявиха, че доброто състояние на икономиката в страната ще предпази партийните позиции срещу евентуален успех на Демократическата партия по време на изборите за Конгрес през ноември, предава  The Hill. \r\n„В края на краищата, когато хората си видят заплатата в сравнение с от преди две години ще си кажат, че може и да не харесват президента Доналд Тръмп, но харесват политиката му“, заяви конгресменът-републиканец от щата Флорида Тед Йохо. Той допълни, че именно икономиката ще може да спре т.нар. „Синя вълна“, която се предвижда от социолозите. Партийният цвят на Демократическата партия на САЩ е син. \r\n„Може и да загубим няколко места в Конгреса, но ще запазим мнозинството“, на свой ред заяви конгресменът-републиканец от Тексас Роджър Уилямс.  \r\n„Силната икономика, заедно с историческото намаляване на данъците на Тръмп ще бъде централния аргумент на партията защо гласоподавателите да я изберат през ноември\", смята конгресменът-републиканец от Луизиана Стийв Скалис.  Виктор Турмаков", "date": "2018.09.16", "title": "Републиканската партия на САЩ: Доброто състояние на икономиката ще ни предпази от „синята вълна“ по време на изборите за Конгрес"}
{"url": "http://www.focus-news.net/news/2018/09/16/2567568/stara-zagora-shte-se-provede-uchenicheski-skautski-praznik-v-park-artileriyski.html", "text": "Ще се проведе ученически скаутски празник в парк „Артилерийски“. Това съобщиха от пресцентъра на  Общината \r\nКлуб \"Роден за приключения\" и Община Стара Загора организират Ученически скаутски празник, по случай началото на учебната година и изпращане на лятото. Той ще се проведе на 16 септември (неделя), от 10 до 14 часа в парк „Артилерийски“. В него могат да участват всички желаещи деца от 1-7 клас. \r\nТе ще имат възможност да се включат в спускане по лифт, скаутска въртележка, Бой с възглавници, Лагерен огън, Футбол в надуваеми топки, Стрелба с лък и много други игри с приятели. \r\nВходът е свободен. \r\nСъбитието се осъществява с финансиране от Младежка Банка Стара Загора.", "date": "2018.09.16", "title": "Стара Загора: Ще се проведе ученически скаутски празник в парк „Артилерийски“"}
{"url": "http://www.focus-news.net/news/2018/09/16/2567566/sofiya-vavezhda-se-vremenna-organizatsiya-na-dvizhenieto-za-provezhdane-na-initsiativata-stara-hartiya-za-nova-kniga.html", "text": "Въвежда се временна организация на движението за провеждане на инициативата „Стара хартия за нова книга”. Това съобщиха от пресцентъра на  Столична Община .    \r\nОт 07.30 до 22.00 часа се забрани престоят и паркирането на пътни превозни средства, с изключение на автомобилите участващи в мероприятието на ул. „Узунджовска” между ул. „Цар Асен” и бул. „Витоша”.", "date": "2018.09.16", "title": "София: Въвежда се временна организация на движението за провеждане на инициативата „Стара хартия за нова книга”"}
{"url": "http://www.focus-news.net/news/2018/09/16/2567564/denyat-16-septemvri-v-balgarskata-istoriya.html", "text": "През 1794 г. Стойко Владиславов е избран от търновския митрополит за врачански епископ. Той приема името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султански берат за назначението си във Врачанската епархия. \r\n1843 г. - в Браила са арестувани 17 души, участващи в подготовката на Третия браилски бунт. Между заловените са капитан Васил Вълкович, Васил Ханджията, Панайот Кръчмарина, Иванчо Велюв и др.  \r\nПрез 1875 г. избухва Старозагорското въстание. \r\nПрез 1876 г. по време на Сръбско-турската война (1876 г.) при Гредетин (Сърбия) 2000 български доброволци начело с капитан Райчо Николов и войводата П. Хитов се сражават на страната на Сърбия. При подготовката им участва генерал-майор Иван Кишелски - първият българин с генералско звание. \r\n2002 г. \r\nВ Залцбург, Австрия президентът Георги Първанов и финансовият министър Милен Велчев участват в сесията на Европейския икономически форум – европейският вариант на Световния икономически форум в Давос. Главният акцент е поставен върху присъединяването на България към Европейския съюз и НАТО, развитието на двустранните търговско-икономически отношения, изпълнението на различни проекти по линия на Пакта за стабилност и др. \r\n1989 г. \r\nТурция въвежда нови изисквания при издаване на визи за български граждани, желаещи да посетят Турция - да представят по 70 щатски долара за възрастен и по 50 щатски долара за непълнолетен. България протестира срещу това нарушаване на двустранната визова спогодба от 1979 г.това нарушаване на двустранната визова спогодба от 1979 г. \r\n1972 г. \r\nЗапочва официалното посещение на генералния директор на ЮНЕСКО Рене Майо в България. \r\n1949 г. \r\nВеликото народно събрание приема нов Закон за БАН. Според него Академията е \"най-висшето държавно научно учреждение в страната и е подчинена на Министерския съвет\". Целта й е да развива теоретичните и приложни науки с оглед те да се използват планомерно и всестранно за строителството на социализма. \r\n1944 г. \r\nНа първото заседание на ЦК на БРСДП Коста Лулчев е избран за главен секретар. \r\n1913 г. \r\nПодписан е Цариградският мирен договор между България и Турция, според който Високата порта си връща Източна Тракия с Одрин, а България получава Малкотърновско, Свиленград и излаз на Бяло море на запад от устието на р. Марица. \r\n1908 г. \r\nКонстантин Хаджикалчов заминава на тайна мисия в Цариград. Целта е да се уредят спорните въпроси с Портата. Мисията завършва без успех. \r\n1907 г. \r\nОснован е Съюза на запасните офицери. \r\n1899 г. \r\nБългарското тайно революционно братство подписва обединителен протокол с БМОРК (Български македоно-одрински революционни комитети). \r\n1876 г. \r\nПо време на Сръбско-турската война (1876 г.) при Гредетин (Сърбия) 2000 български доброволци начело с капитан Райчо Николов и войводата Панайот Хитов се сражават на страната на Сърбия. При подготовката им участва генерал-майор Иван Кишелски - първият българин с генералско звание. \r\n1875 г. \r\nИзбухва Старозагорското въстание, организирано от Българския революционен централен комитет в Букурещ и ръководено от Стефан Стамболов, подпомаган от Захари Стоянов и Георги Икономов. \r\n1843 г. \r\nАрестувани са 17 души, участващи в подготовката на Третия браилски бунт. Между заловените са капитан Васил Вълкович, Васил Ханджията, Панайот Кръчмарина, Иванчо Велюв и др. \r\n1794 г. \r\nСтойко Владиславов е избран за врачански епископ. Той приема името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султански берат за назначението си във Врачанската епархия. В своето “житие” Софроний отбелязва по този повод: “И като станах архиерей, в тоя ден голяма радост имаше в митрополията. И у нас вкъщи имаше трапеза и голямо посрещане. После седях в Арбанаси три месеца, докато се приготвя и докато ми дойде фермана и повелението от Цариград”.  На тази дата са родени: \r\n1890 г. \r\nРоден е генерал-лейтенант Константин Лукаш. През 1909 г. завършва Военното училище в София, а през 1926 г. Военната академия. . От 1909 г. е произведен в чин подпоручик и назанчен за командир на взвод в 21-и пехотен полк. \r\nНа 1 януари 1940 г. е произведен в чин генерал-лейтенант. На 11 август 1941 г. е назначен за началник на Щаба на българската армия. На този пост е до 11 май 1944 г., когато е назначен за главен инспектор на войската. От 13 септември 1944 г. е в запаса. Осъден е на смърт от Народния съд и разстрелян на 15 март 1945 г. \r\nНагради: Орден \"За храброст\" 4-та степен, 2-ри клас; Орден \"Свети Александър\" с мечове по средата, 3-та и 4-та степен; Орден \"За военна заслуга\" 2-ра, 3-та , 4-та и 5-та степен с корона и военно отличие. На тази дата умират: \r\n1995 г.  \r\nУмира Румяна Димитрова Узунова - българска писателка, журналистка, литературен критик. Работи като редактор във в. “Учителско дело, в. “Литературен фронт” и др. Емигрира по политически причини в Париж през 1980 г. От септември 1981 г. е в нюйоркското бюро на “Свободна Европа”. Румяна Узунова се завръща в България през 1989 г. От 1991 г. ръководи българското бюро на радио “Свободна Европа”. \r\n1932 г. \r\nУмира генерал-майор Александър Андреев Танев. Участва в Сръбско-българската война (1885 г.) като офицер в Лейбгвардейския ескадрон в боевете при Сливница, Цариброд и Пирот. През Балканската война (1912-1913 г.) участва с Втора конна бригада при пленяването на Мехмед Явер паша. През Първата световна война Танев е командир на кавалерийската дивизия и след това на Първа Софийска дивизия. \r\n1894 г. \r\nУмира Ангел Тихов Обретенов, син на Тонка Обретенова. Участва в четата на Хаджи Димитър и Стефан Караджа (1868 г.). Въз основа на спомените на Ангел Обретенов, Захари Стоянов пресъздава четническата епопея през 1868 г. в книгата \"Четите в България\". \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.16", "title": "Денят 16 септември в българската история"}
{"url": "http://www.focus-news.net/news/2018/09/16/2567567/predstoyashti-mezhdunarodni-sabitiya-za-16-septemvri-agentsiya-fokus.html", "text": "Канцлерът на Германия Ангела Меркел ще се срещне с австрийския си колега Себастиан Курц преди предстоящата среща на върха на ЕС. \r\n***  Тайфунът „Мангкхут“ се очаква да удари Хонг Конг, Макау и територията на Китай. \r\n***  Сирия ще проведе местни избори. \r\n***  Ден на независимостта на Мексико. \r\n***  Новоизбраният президент на Мексико Андрес Мануел Лопес Обрадор започва своята национална обиколка преди да встъпи в длъжност. \r\n***", "date": "2018.09.16", "title": "Предстоящи международни събития за 16 септември (Агенция \"Фокус\")"}
{"url": "http://www.focus-news.net/news/2018/09/16/2567565/blagoevgrad-lyatnata-vakantsiya-shte-bade-izpratena-s-kontsert-pod-nadslov-nie-reshavame-na-ploshtad-makedoniya.html", "text": "В навечерието на първия учебен, на пл. „Македония“, от 19.00 часа, лятната ваканция ще бъде изпратена с концерт под надслов „Ние решаваме“.  Това съобщиха от пресцентъра на  Общината . На сцената в центъра на града ще излязат звезди като Павел и Венци ‘Венц, Михаела Маринова, Дара, Искрата, Ева Пармакова и други. „Ние решаваме“ е Национална програма за изпълнение на младежки дейности на Министерството на младежта и спорта.", "date": "2018.09.16", "title": "Благоевград: Лятната ваканция ще бъде изпратена с концерт под надслов „Ние решаваме“ на площад „Македония“"}
{"url": "http://www.focus-news.net/news/2018/09/16/2567570/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-rozhdestvo-hristovo-v-kv-mladost.html", "text": "Православната църква прославя българския светец св. Киприан митрополит Киевски и Московски, св. Людмила Чешка, св. вмцъ Евфимия Всехвална и др  светиттели. \r\nПо този повод  с благословението на Негово светейшество Българския патриарх и Софийски митрополит Неофит, в храм \"Рождество Христово\" ,  на софийския квартал \"Младост\", ще бъде отслужена Архиерейска света Литургия, предаде репортер на  Агенция \"Фокус\".  Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит.  Начало: 9.00 часа.  \r\nНикола ПEТКОВ", "date": "2018.09.16", "title": "София: Белоградчишкият епископ Поликарп ще оглави Архиерейска света Литургия в храм \"Рождество Христово\"  в кв. \"Младост\""}
{"url": "http://www.focus-news.net/news/2018/09/16/2567569/denyat-16-septemvri-v-svetovnata-istoriya.html", "text": "На 16 септември 1620 г. от Саутхемптън за Плимут, Масачузетс потегля корабът \"Мейфлауър\", чиито 102 пътници създават първата колония в Америка. Лошото време и навигационните грешки обаче отклоняват Мейфлауър от курса й, и на 21 ноември пилигримите акостират  близо до Масачузетс.   През 1668 г. полският крал Ян ІІ Казимир бяга във Франция. През 1810 г. Мексико обявява независимост от Испания. На тази дата през 1859 г. британският изследовател Дейвид Ливингстън открива езерото Няса, граница на Малави с Танзания и Мозамбик. Хенри Ройс успешно тества първия си двигател  (1903-а). Двуцилиндровият двигател с мощност 10 конски сили е един от трите дизайна, с които Ройс експериментира в зората на автомобилостроенето. Първата компания на Ройс – “Ройс” ООД, произвежда електрически автомобили. Пак на 16 септември през1908 г. Уилям Дюран основава в САЩ компанията “Дженерал Мотърс”. Дженерал Моторс (General Motors или GM) е най-големият производител на автомобили в света. В GM работят 326 999 души от цял свят. Компанията продава автомобили в 33 страни. За 2005 г. фирмата продава 9.17 милиона коли от 13-те си търговски марки, и има нетен доход от повече от 193 милиарда долара. 1966 г. - с постановката \"Антоний и Клеопатра\" на Самюъл Барбър отваря врати новата Метрополитен опера в Ню Йорк. През 1976 г. Епископалната църква в САЩ одобрява ръкополагането на жени за свещеници и епископи. Навършват се 31 години от катастрофално земетресение в Иран, при което загиват 25 000 души. Трусът е със сила между 7,5 и 7,9 по скалата на Рихтер. Разрушени са град Табас и 20 села в радиус от 48 км.  \r\nНа 16 септември са родени: английският крал Хенри V; ген. Михаил Кутузов, руски военачалник; ген.-лейтенант Константин Лукаш; американският певец Би Би Кинг. \r\nНа 16 септември умират: революционерът Ангел Обретенов; генерал-майор Александър Танев; гръцката оперна певица Мария Калас. \r\n2017 г.  \r\nПовече от 700 каталонски кметове се срещат в Барселона с каталунския президент Карлес Пучдемон, за да потвърдят подкрепата си за референдума за независимост от 1 октомври. По-рано същата седмица испанските прокурори предупреждават, че длъжностните лица, участващи в това гласуване, биха могли да бъдат обвинени в престъпление. \r\n2015 г. \r\nВоенните извършват преврат в Буркина Фасо и разпускат правителството. \r\n2014 г. \r\nПри взрив в посолството на САЩ в Кабул загиват четири човека, а много други са ранени. \r\n2013 г. \r\nВ Руанда започва провеждането на тридневни парламентарни избори. \r\n2011 г. \r\nВ Сочи се подписва юридическият договор за Южен поток между руския „Газпром“, италианската „Eni“, германската „Винтерсхал“ и френската компания „Електрисите дьо Франс“ в присъствието на премиера Владимир Путин. \r\n2003 г. \r\nПри пожар в затвор в Рияд (Саудитска Арабия) загиват 67 затворници. \r\n2002 г. \r\nВ Залцбург, Австрия президентът Георги Първанов и финансовият министър Милен Велчев участват в сесията на Европейския икономически форум – европейският вариант на Световния икономически форум в Давос. Главният акцент е поставен върху присъединяването на България към Европейския съюз и НАТО, развитието на двустранните търговско-икономически отношения, изпълнението на различни проекти по линия на Пакта за стабилност и др. \r\n2001 г. \r\nАмериканското правителство обявява награда в размер на 1 млрд. долара за залавянето на Осама Бин Ладен. \r\n2000 г. \r\nОткрити са XXVII летни олимпийски игри в Сидни. Марион Джоунс взима пет медала (3 златни и 2 бронзови), а плувецът Иън Торп печели три златни и два сребърни. Българите, които печелят златни медали:Таню Киряков (стрелба) — пистолет, свободен образец; Мария Гроздева (стрелба) — спортен пистолет; Гълъбин Боевски (вдигане на тежести)-категория до 69 кг.; Армен Назарян (класическа борба) — категория . до 58 кг.;Тереза Маринова (лека атлетика) — троен скок \r\n1999 г. \r\nПри бомбен атентат в 9-етажен жилищен блок в руския град Волгодонск загиват 17 души, а 70 са ранени. \r\n1995 г. \r\nЗа първи път е отбелязан Международния ден за защита на озоновия слой (приет с резолюция на ООН през 1994 г.) \r\nИндиецът Aт Бахар поставя световен рекорд по стоене на един крак в продължение на 71 часа и 40 минути. \r\n1994 г. \r\nАмериканецът Ашрита Фурман поставя световен рекорд карайки назад мотоциклет на разстояние 85, 56 км. \r\nАнглийският премиер Джон Мейджър вдига забраната за участието на Шин Фейн, политическото крило на ИРА, в медийното пространство. \r\n1987 г. \r\nВ операта на ЮАР в Йоханесбург ролята на Отело се изпълнява от чернокож актьор. \r\nВ Монреал е подписан Протокол за защита на озоновия слой. \r\n1986 г. \r\n177 души загиват при пожар в мината Кинрос в Южна Африка. Голяма част от хората загиват от задушаване. Инцидентът е един от най-големите в историята на минодобива. Денят е обявен от Конгреса на Южноафриканските търговски обединения като Национален ден за безопасност на труда. \r\n1978 г. \r\nВ Иран 25 000 души загиват при земетресение със сила между 7,5 и 7,9 по скалата на Рихтер. Разрушени са град Табас и 20 села в радиус от 48 км. \r\n1976 г. \r\nЕпископалната църква в САЩ одобрява ръкополагането на жени за свещеници и епископи. \r\n1975 г. \r\nВ Бейрут започват уличните сражения между християни и мюсюлмани. \r\n1966 г. \r\nС постановката \"Антоний и Клеопатра\" на Самюъл Барбър отваря врати обновената сграда на ''Метрополитен-опера'' в Ню Йорк. \r\nПрез 1999 г. и 2001 г., в '' Метрополитен-опера'' се провеждат годишните награди на MTV. \r\n1963 г. \r\nПровъзгласена е независимостта на Малайзия. \r\nСлед получаване на независимост от Франция, Мохамед Ахмед Бен Бела е избран за първия президент на Алжир \r\n1944 г. \r\nПо време на Втората световна война (1939-1945 г.) командващият Трети Украински фронт маршал Фьодор Иванович Толбухин предлага на военния министър Дамян Велчев българските въоръжени сили да минат на подчинение към съветското командване. \r\nПрофсъюзни дейци-членове на БРП (к) и на БРСДП, вземат решение за създаване на Общ работнически професионален съюз (ОРПС). \r\n1939 г. \r\nПо време на Втората световна война , полското правителство на Складовски е евакуирано от Варшава в Румъния. \r\n1937 г. \r\nВ съдебните процеси и репресии е осъден на смърт първия лидер на съветския комсомол Ефим Цетлин. \r\n1916 г. \r\nВ провинция Онтарио, Канада е въведен сух режим. \r\n1908 г.  \r\nУилям Дюран основава в САЩ компанията “Дженерал Мотърс”(GM), най-големият производител на автомобили в света. По време на Втората световна война GM произвежда голяма част от оръжията на американската армия. В момента GM е лидер във внедряването и произвеждането на автомобили с алтернативно гориво – електричество, водород и др. \r\n1903 г. \r\nХенри Ройс тества първия си двуцилиндров двигател с мощност 10 конски сили. \r\n1859 г. \r\nБританският изследовател Дейвид Ливингстън открива езерото Няса, граница на Малави с Танзания и Мозамбик. Няса е деветото по големина в света. Наричат го още езерото''Календарното езеро'', защото е дълго 365 мили и широко 52 мили. \r\n1848 г. \r\nАмериканските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион — естествен спътник на Сатурн. \r\n1821 г. \r\nРуският император потвърждава правата си над Аляска. \r\n1812 г. \r\nНаполеон Бонапарт изгаря дървените сгради на Москва. \r\n1810 г. \r\nМексико обявява независимост от Испания. \r\n1804 г. \r\nФизикът Гай Люсак поставя рекорд за височина, издигайки въздушен балон на 7 метра височина. \r\n1668 г. \r\nПолският крал Ян ІІ Казимир (последният представител на династията Ваза) се отказва от престола. Ян II води войни с Швеция, Русия и казаците. Заради военните неуспехи и кризата в държавата през 1668 г. напуска Полша и постъпва в манастир в покрайнините на Париж. \r\n1620 г. \r\nОт английското пристанища Плимут потегля корабът \"Мейфлауър\", чиито 102 пътници създават първата колония в Америка. На тази дата са родени: \r\n1956 г. \r\nРоден е актьорът Мики Рурк („Девет седмици и половина”, „Дива Орхидея”). \r\n1948 г. \r\nРоден е английският рок-музиакнт и солист на група ''Who'' Кени Джоунс . \r\n1925 г. \r\nРоден е Би Би Кинг - американски певец, китарист, композитор. Става известен като диск-джокей на радиостанция под името \"Били стрийт блус бой\" (от което остават само инициалите \"Би Би\" в неговия псевдоним). Първата му успешна песен е \"Блус в три часа\". \r\n1745 г. \r\nРоден е фелдмаршал Михаил Иларионович Кутузов. Михаил Кутузов е главнокомандващ руската армия във войната срещу Наполеон през 1812 г., участник във войните на Русия с Австрия, Турция, Франция. \r\n1387 г. \r\nРоден е Хенри V - крал на Англия (от 1413 г.). Потушава въстанието на лолардите през 1414 г. Хенри V възобновява Стогодишната война, нанася на французите решително поражение при Азенкур през 1415 г. Завладява Северна Франция и Париж. На тази дата умират: \r\n2016 г. \r\nУмира Карло Адзельо Чампи (95 г.), италиански президент (1999-2006 г.) и министър-председател (1993 - 1994 г.). \r\n2016 г. \r\nУмира Антонио Маскарняш Монтейро (72 г.), първият демократично избран президент на Капе верде (1991 - 2001 г.). \r\n2016 г. \r\nУмира американския драматург Едуард Олби (88 г.), трикратен носител на престижната награда \"Пулицър\". \r\n1977 г. \r\nУмира гръцката оперна певица Мария Калас От края на 40-те години пее в Италия, а от началото на 50-те години - в най-големите оперни театри, между които “Ла Скала” “Ковънт Гардън”, Чикагската опера, “Метрополитън опера” и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.16", "title": "Денят 16 септември в световната история"}
{"url": "http://www.focus-news.net/news/2018/09/16/2567572/rossiyskiya-gazeta-aleksandar-vuchich-naznachi-novo-rakovodstvo-na-srabskite-vaorazheni-sili.html", "text": "Президентът на Сърбия Александър Вучич е провел сериозни кадрови размествания в системата на управление на въоръжените сили на страната, пише   Российския Газета. \r\n„В съответствие с конституцията на Сърбия, след съответните консултации в министерството на отбраната с ключови членове на въоръжените сили, подписах укази за назначения и оставка. Приех молбата на началника на генералния щаб на сръбската армия Любиша Дикович. Искам да благодаря за честната и жертвена служба, за любовта към Сърбия“, съобщи Вучич.  \r\nНа поста застава Милан Мойсилович, на който е присвоено званието генерал-полковник. За негова заместник е назначен генерал-майор Петър Цветкович.  \r\n„Генерал Мойсилович го очаква тежка и отговорна работа. Уверен съм, че той ще получи подкрепата на авторитетните офицери, за които Сърбия винаги е била по-важна от личните стремежи и интереси“, подчерта Вучич. \r\nСъобщава се също, новият ръководител на военното разузнаване на Сърбия е бригаден генерал Джуро Йованич.   Виктор Турмаков", "date": "2018.09.16", "title": "Российския Газета: Александър Вучич назначи ново ръководство на сръбските въоръжени сили"}
{"url": "http://www.focus-news.net/news/2018/09/16/2567575/zam-kmetat-na-sofiya-evgeni-krusev-ot-utre-shte-bade-pusnato-dvizhenieto-po-bul-arsenalski-bul-vasil-levski-ul-tsar-simeon-i-iztochnata-tangenta.html", "text": "От утре ще бъде пуснато движението по бул. „Арсеналски“, бул. „Васил Левски“, ул. „Цар Симеон“ и Източната тангента. Това каза заместник-кметът на Столична община Евгени Крусев в „Събуди се“ по  Нова телевизия.   Той уточни, че работата по тротоарната настилка ще продължи  по определени участъци от бул. „Арсеналски. „Действително инвестиционната програма на общината беше изключително амбициозна. Направили сме всички възможно от утре да бъде пуснато движението по бул. „Васил Левски“ в участъка между Ректората и паметника на Апостола. Източната тангента ще бъде отворена. Ул. „Цар Симеон“ ще бъде пусната за движение, така че да можем да посрещнем очаквания много натоварен трафик в утрешния ден заради първия учебен ден, а и като цяло заради края на летните отпуски на хората“, каза Крусев. По отношение на бул. „Монтевидео“, Крусев уточни, че е положена първата част от асфалтовата настилка и се очаква до десетина дни да бъде пуснат за движение в участъка с ул. „Боряна“. „Бул. „Пенчо Славейков“ очакваме в началото на октомври да бъде пуснат за движение. С това всички големи булеварди, които претърпяха рехабилитация и реконструкция ще бъдат пуснати за движение“, уточни заместник-кметът на столицата.  По думите му на-сложният обект е ремонтът на ул. „Граф Игнатиев“. „Ще направим всичко възможно да бъдат пуснати трамвайните мотриси в началото на ноември“, заяви още Крусев.", "date": "2018.09.16", "title": "Зам.-кметът на София Евгени Крусев: От утре ще бъде пуснато движението по бул. „Арсеналски“, бул. „Васил Левски“, ул. „Цар Симеон“ и Източната тангента"}
{"url": "http://www.focus-news.net/news/2018/09/16/2567574/pazardzhik-opasnost-ot-padashti-kamani-ima-v-rodopskata-chast-na-oblast-pazardzhik.html", "text": "Спокоен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Най-много автомобили се движат по главен път Пловдив-Пазарджик-Белово-Костенец, както и по АМ „Тракия“. Пътните настилки са сухи.  Въведено е и ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.09.16", "title": "Пазарджик: Опасност от падащи камъни има в Родопската част на област Пазарджик"}
{"url": "http://www.focus-news.net/news/2018/09/16/2567571/deutsche-welle-germaniya-e-gotova-da-pomogne-na-irak-da-stapi-na-krakata-si.html", "text": "Германският министър на отбраната Урсула Фон дер Лайен заяви по време на посещението си в Ирак, че Берлин ще продължи да помага на властите на арабската страна да я стабилизират след като от нея бяха изгонени терористите от „Ислямска държава“, предава   Deutsche Welle. \r\n„Важно е да оформим и защитим обновяването на страната. Германия е готова да продължи да помага на Ирак да си стъпи на краката“, заяви Фон дер Лайен. \r\nОт 2014 г. Германия е предоставила на Ирак повече от един милиард евро хуманитарна помощ. Същевременно около 150 войници от Бундесвера са разположени в северната част на Ирак, където обучават местните кюрдски милиции.  Виктор Турмаков", "date": "2018.09.16", "title": "Deutsche Welle: Германия е готова да помогне на Ирак „да стъпи на краката си“"}
{"url": "http://www.focus-news.net/news/2018/09/16/2567573/plovdiv-ostava-opasnostta-ot-padashti-kamani-v-planinskite-rayoni.html", "text": "Остава опасността от падащи камъни има по пътищата в планинските райони, особено по направленията Асеновград-Смолян, Кричим-Девин и Юговско ханче-Югово-Лъки. Това съобщиха за  Радио „Фокус“-Пловдив  от Областно пътно управление.До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. Пътните настилки в Пловдив и региона са сухи.  Движението се извършва с нормална интензивност. Северното платно на бул. „Шести септември” в града, между кръстовищата с бул. “Източен“ и ул. „Никола Войводов“, е затворено за движение, заради строително-ремонтни дейности. Ограничението ще е валидно до 30 октомври. Поради тази причина маршрутът  на автобусни  линии  №6, 10, 21, 22, 25, 26, 66 и 116 от вътрешноградския транспорт  се променя еднопосочно – от кв. „Изгрев“ към кварталите „Христо Смирненски“ и „Прослав. Улица „Съединение“ ще е затворена на 18.09.2018 г. /вторник/ от 09:30 ч. до 16:00 ч. заради подмяна на водопровод. Улицата ще бъде затворена в участъка от бул. „Шипка“ до  бул. „Княз Борис“. Поради тази причина се променя маршрутът на автобусите  по линии №4, 9, 10, 17, 18, 21, 24, 29 и 66 от масовия вътрешноградски транспорт. \r\nМария РУСЕВА", "date": "2018.09.16", "title": "Пловдив: Остава опасността от падащи камъни в планинските райони"}
{"url": "http://www.focus-news.net/news/2018/09/16/2567576/interfaks-broyat-na-zaginalite-pri-tayfuna-vav-filipinite-dostigna-28-dushi.html", "text": "Не по-малко от 28 души са загинали заради тайфуна „Мангхут“ във Филипините, предава  Интерфакс. \r\nГоляма част от хората са загинали при свлачища в планинските райони в северната част на страната. \r\nВ момента тайфунът се движи към гъстонаселените южни провинции на Китай.  \r\nЗаради тайфуна е отложено посещението на китайския външен министър Ван И в Манила, насрочено за 16 септември. Отменени са също така и 150 полета на летищата в островната държава.  Виктор Турмаков", "date": "2018.09.16", "title": "Интерфакс: Броят на загиналите при тайфуна във Филипините достигна 28 души"}
{"url": "http://www.focus-news.net/news/2018/09/16/2567577/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонт. Това съобщиха за  Радио „Фокус“ – Велико Търново  от Агенция „Пътна инфраструктура“. Дейностите трябва да приключат до края на октомври. Трафикът в района се  пропуска последователно в двете посоки от регулировчици. Условията за пътуване в областта са нормални. Времето е слънчево, настилките са сухи. Движението по главните и второстепенни пътища в региона е спокойно. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.09.16", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/09/16/2567580/veliko-tarnovo-sveta-liturgiya-po-sluchay-nedelya-sled-vazdvizhenie-be-otsluzhena-v-katedralniya-hram-rozhdestvo-bogorodichno.html", "text": "Света литургия по случай Неделя след Въздвижение бе отслужена в катедралния храм „Рождество Богородично“. Камбанен звън оповести началото на службата, която събра десетки миряни, предаде репортер на  Радио „Фокус“ – Велико Търново . Те се помолиха за здраве и благополучие като запалиха свещ в църквата. Днес Българската православна църква почита паметта на Св. Людмила Чешка и Св. Киприан, митр. Киевски и Московски. Света Людмила Чешка е великомъченица, чиито мощи днес се пазят в Прага в църквата „Св. Георги“ и са дълбоко почитани и посещавани, защото извършват изцеления. Имен ден празнуват Людмил, Людмила и техните производни. Името е от славянски произход и означава „любим на народа“ или „който обича хората“. \r\nЛуиза ТРАНЧЕВА", "date": "2018.09.16", "title": "Велико Търново: Света литургия по случай Неделя след Въздвижение бе отслужена в катедралния храм „Рождество Богородично“"}
{"url": "http://www.focus-news.net/news/2018/09/16/2567582/burgas-sedmitsata-na-mobilnostta-zapochva-s-maraton-po-ulitsite-na-grada.html", "text": "Общината и Областен информационен център, съвместно със Сдружение „Рънсайкъл“, организират бегачески фестивал „Бургас Рън“, който ще постави началото на Европейската седмица на мобилността в Бургас. Това съобщиха от пресцентъра на  Община Бургас . Събитието ще се проведе в три дистанции – 1,5 км, 5 км и 10 км. Всички участници ще се включат в своеобразната обиколка, която да премине през централната част на града – улица „Александровска“, Автогара Юг, Морска гара, Моста, Културен център „Морско казино“, Пантеона, Графична база, крайбрежната алея до Солниците и улица „Кирил и Методий“. Стартът и финалът ще бъдат на площад „Тройката“, където ще ви очакват още спортни демонстрации, цветно ди джей парти, многобройни изложения, ще има обособена зона за тест драйв на различни алтернативни превозни средства и др. \r\nЗа безопасността на бегачите се предвижда да бъде въведена временна организация на движението на МПС в същия ден – от 16:00 до 19:00 часа. Ограничето за движение на автомобили ще засегне улиците: „Иван Вазов“ – от ул. „Цар Петър“ до ул. „К. Фотинов“, ул. „Княз Ал.Батенберг“, ул. „6 септември“, ул. „24-ти Черноморски пехотен полк“, бул. „Демокрация“ – от ул. „Ген. Гурко“ до ул. „Цар Симеон I“ . Движението на автомобили по ул. „Кирил и Методий“ – от бул. „Демокрация“ до пл. „Кирил и Методий“ и ул. „Славянска“ – от пл. „Кирил и Методий“ до ул. „К. Фотинов“, ще бъде спряно в посочения времеви интервал. \r\nОбщина Бургас и службите за безопасност на движението призовават водачите на МПС да шофират с повишено внимание и да спазват въведените ограничения, а бегачите, участващи във фестивала, да не извършват действия, които биха застрашили здравето и сигурността им. \r\nСъбитията от програмата на Европейската седмица на мобилността в Бургас продължават и през следващите дни при следната програма: 17 септември (понеделник) \r\n– между 8.00 часа и 9.00 часа – аниматори ще помагат на деца и възрастни да преминават безопасно по пешеходните пътеки до площад „Св. св. Кирил и Методий“ и ОУ „Александър Георгиев – Коджакафалията“; \r\n– от 10.30 часа – 12.30 часа – пред НХК – съвместен обучителен ден с КАТ, БЧК и Сдружение SOS – ПТП, демонстрации на първа помощ, състезание с тротинетки, викторини. 18 септември (вторник) \r\n– 18.00 часа – Велопоход от Морска гара до Солниците и обратно. \r\n– 19.30 часа – Вело кино – прожекция на филм и клип от триатлон „Лъвско сърце“ от 2016 г. и 2017 г. 19 септември (сряда) \r\n– 13.30 часа – „Комбинирай, движи се в града“ – подчинени на мотото на тазгодишната Седмица на мобилността. 20 септември (четвъртък) \r\n– 16.00 часа – Посещение на Конната база и обучение в коннна езда на деца с увреждания. \r\nЕвропейската седмица на мобилността, организирана от Община Бургас и Областен информационен център, ще завърши на 22 септември (събота), в 09.00 часа с Пробег 5км Run по маршрут: Пантеона – Флора Бургас – крайбрежна алея – хотел Приморец и обратно. \r\n„Включете се в събитията от Седмицата на мобилността!“, призоваха от Общината.", "date": "2018.09.16", "title": "Бургас: Седмицата на мобилността започва с маратон по улиците на града"}
{"url": "http://www.focus-news.net/news/2018/09/16/2567579/plovdiv-parvata-obrazovatelnata-gradinka-s-vanshna-klasna-staya-shte-bade-otkrita-v-mladezhkiya-tsentar-na-grebnata-baza-v-grada.html", "text": "Първата образователната градинка с външна класна стая ще бъде открита в Младежки център на Гребната база от 11.00 часа. Това съобщиха от  Община Пловдив . Тя е проект на Младежкия център и Фондация „Вило“. Дългоочакваното място е факт след няколкомесечен труд от екипа и доброволци. В градинката децата ще получават знания за природата чрез реална практическа работа- ще градинарстват, ще се грижат за растенията, които сами ще посадят и отглеждат, ще изработват материали и пособия, ще слушат за добри примери в специално изградената беседка. В градинката са застъпени модели от пермакултурата и алелопатията, ще се тестват най-различни градински практики, ще се провеждат образователни лекции и работилници.", "date": "2018.09.16", "title": "Пловдив: Първата образователната градинка с външна класна стая ще бъде открита в Младежкия център на Гребната база в града"}
{"url": "http://www.focus-news.net/news/2018/09/16/2567578/pazardzhik-nad-5-500-dobrovoltsi-se-vklyuchiha-v-aktsiyata-po-pochistvane-v-oblastta.html", "text": "5566 доброволци от област Пазарджик събраха 157 тона и 540 кг отпадъци в деня на кампанията „Да изчистим България заедно”, съобщи за  Радио „Фокус“ – Пазарджик  Мария Ловчинова от областната администрация. „Над 5000 доброволци участваха в акциите по почистване. Данните за събраните и депонирани отпадъци не са окончателни. Извозването до регионалните депа продължава и днес, достъпът до тях е свободен за всички транспортни средства, които се включват в инициативата. По данни на общините общият брой на по-големите почистени места в областта е 78. Това са паркове, места за отдих, игрища и детски площадки, горски местности, паметници, екопътеки, зелени площи около стадиони, язовирни ивици, пътища до курортни места и емблематични местности за региона ни. Областният управител Стефан Мирев, екипът на Областна администрация Пазарджик и членовете на Сдружение Ловно-рибарско дружество „Сокол 1893″ Пазарджик, почистиха зелените площи около водоема край село Звъничево и паметната плоча на опълченеца Иван Соколов в центъра на Пазарджик“, допълни Ловчинова. По думите и, една от най-мащабните акции е проведена от служителите на РИОСВ – Пазарджик, които заедно с доброволци от общините Батак и Ракитово  почистиха от отпадъци крайбрежието на язовир „Батак“. „Най-много акции по почистване и най-масово участие в кампанията имаше в община Велинград, където се включиха над 1300 доброволци. Доброволци от с. Бъта почистиха районите около река Луда Яна и нейните притоци. С помощта на тежка техника, осигурена от „Асарел-Медет” бяха разчистени три нерегламентирани сметища за строителни отпадъци – две в село Бъта и едно в местността Летището в село Баня.  Сред участниците в акцията имаше и чуждестранно присъствие в лицето на Джеси Потестас – доброволец по програма „Фулбрайт”, който работи като помощник-учител по английски език в Професионалната гимназия по индустриални технологии, мениджмънт и туризъм в Панагюрище, и алжиреца Ясин Ясино, който има къща в село Бъта“, уточни Ловчинова. \r\nВаня НИКОЛОВА", "date": "2018.09.16", "title": "Пазарджик: Над 5 500 доброволци се включиха в акцията по почистване в областта"}
{"url": "http://www.focus-news.net/news/2018/09/16/2567583/plovdiv-s-reditsa-sabitiya-prodalzhava-srednovekovniyat-panair-v-asenovgrad.html", "text": "С редица събития продължава Средновековният панаир в Асеновград, съобщи за  Радио „Фокус“-Пловдив  Жасмин Първанов, председател на Сдружение за възстановяване и съхранение на българските традиции „Авитохол“-Варна. Инициативите започват в 10.00 часа с музей на открито, занаятчийските работилници и щандове, стрелба с лък, игри. Час по-късно ще започне демонстрацията на средновековни бойни практики, дуели и масови битки. От 12.00 часа ще бъде представена керамиката през вековете, а от 13.00 часа ще се проведе школа за млади воини-  обучение на младежи и деца в стрелба с лък, боравене с копие, щит и сабя – разкази за средновековната войска. В 14.00 часа панаирът официално ще бъде закрит. \r\nМария РУСЕВА", "date": "2018.09.16", "title": "Пловдив: С редица събития продължава Средновековният панаир в Асеновград"}
{"url": "http://www.focus-news.net/news/2018/09/16/2567584/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в областната пътна мрежа, съобщи за  Радио „Фокус“- Бургас  дежурният от Областно пътно управление. Пътищата са сухи, нормално проходими. По-натоварено е автомобилният трафик в района на кръговото кръстовище “Трапезица” и пред Окръжна болница в Бургас. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. Нормално натоварен е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”. \r\nДеница ДИМИТРОВА", "date": "2018.09.16", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/09/16/2567585/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-grada-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. Това съобщиха за  Радио „Фокус“ – Велико Търново  от Агенция „Пътна инфраструктура“. Водачите да карат с повишено внимание. Ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е предимно ясно, трафикът – спокоен. Ограничено е движението по част от пътя между Чехлевци и Вълчевци, съвпадаща с ул. „Малина“ в  Габрово. В участъка от км 10+940 до км 11+829 текат строителни дейности. Движението се осъществява през улици в урбанизирана територия на Габрово. Поставена е необходимата сигнализация. Обходният маршрут за квартал „Чехлевци“ е  по път III-5004, път II-44 и път III-4404. Срокът за приключване на ремонта е края на септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. \r\nЛуиза ТРАНЧЕВА", "date": "2018.09.16", "title": "Габрово: Пропаднал участък затруднява движението в отсечка от пътя между града и село Стоманеците"}
{"url": "http://www.focus-news.net/news/2018/09/16/2567586/afp-naslednikat-na-samsung-e-v-yuzhnokoreyskata-delegatsiya-v-severna-koreya.html", "text": "Южнокорейските власти съобщиха, че наследникът на корпорацията „Самсунг“ и лидерите на няколко други бизнес-конгломерати ще посетят Пхенян тази седмица за междукорейската среща на високо равнище, предава   AFP. \r\nНаследникът на „Самсунг“ Ли Джей-йонг и председателите на компаниите SK и LG ще са част от делегацията, водена от президента на Южна Корея Мун Джей-ин, който заминава в Северна Корея, за да се срещне с лидера ѝ Ким Чен-ун.  Виктор Турмаков", "date": "2018.09.16", "title": "AFP: Наследникът на „Самсунг“ е в южнокорейската делегация в Северна Корея"}
{"url": "http://www.focus-news.net/news/2018/09/16/2567589/ekipi-na-pss-sa-okazali-pomosht-na-tri-postradali-zheni-v-pirin-i-vitosha.html", "text": "Екипи на ПСС са оказали помощ на три пострадали жени в Пирин и Витоша. Това съобщиха за  Агенция „Фокус“  от Планинската спасителна служба (ПСС) при БЧК. В последните 24 часа е имало 5 случая на инциденти с туристи. От ПСС са оказали помощ на 3. При първия жена е получила травма на главата. Произшествието се е случило в Пирин в района на Муратово езеро.  Там са се включили 6 души от отряда в Банско.  \r\nВторият инцидент е станал в района на хижа „Безбог“, където жена е счупила крака си след падане. 4 планински спасители са оказали помощ. \r\nТретото произшествие се е случило в района на хижа „Момина скала“ във Витоша. Там жена на 48 години е получила травма на крака. Шестима спасители са ѝ оказали помощ.", "date": "2018.09.16", "title": "Екипи на ПСС са оказали помощ на три пострадали жени в Пирин и Витоша"}
{"url": "http://www.focus-news.net/news/2018/09/16/2567587/pss-vav-visokite-chasti-na-planinite-e-vetrovito-s-razkasana-oblachnost.html", "text": "Във високите части на планините е ветровито с разкъсана облачност. Това съобщиха за  Агенция „Фокус“  от Планинската спасителна служба (ПСС) при БЧК. Температурите са между 4 и 14 градуса. Лифтовите съоръжения работят според графика си. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.16", "title": "ПСС: Във високите части на планините е ветровито с разкъсана облачност"}
{"url": "http://www.focus-news.net/news/2018/09/16/2567588/plovdiv-s-bogata-programa-gradat-se-vklyuchva-v-evropeyskata-sedmitsa-na-mobilnostta.html", "text": "Инициативата на Европейската комисия „Европейска седмица на мобилността 16 – 22 септември” ще се проведе в Община Пловдив с богата програма от събития. Това съобщиха от пресцентъра на  Общината . Фразата на 2018-та е „Комбинирай, движи се!“. Мотото призовава да се използват и съчетават различните видове транспорт за градски превоз на пътници и стоки. Европейската седмица на мобилността цели да обърне внимание на предимствата на устойчивите начини на придвижване и да промени поведенческите модели по отношение на транспорта в градска среда. Програмата за Европейската седмица на мобилността 2018 включва организирани дейности в Пловдив, съобразени с тазгодишната тема. Активностите са поучителни, интересни, развлекателни и подходящи за всички възрасти. Партньори в програмата за седмицата на мобилността от 16-ти до 22-ри септември са: “Хеброс бус”, Държавно предприятие “Национална компания железопътна инфраструктура”, “Автобусни превози Пловдив”, “Меритранс 2017”, “КЗК-Златанови” ООД, Регионална лаборатория Пловдив – ИАОС, РИОСВ-Пловдив, Сдружение “Екофорум за природата” и “Екотрайк-БГ” ЕООД.", "date": "2018.09.16", "title": "Пловдив: С богата програма градът се включва в Европейската седмица на мобилността"}
{"url": "http://www.focus-news.net/news/2018/09/16/2567590/pazardzhik-v-selo-vetren-dol-se-provezhda-traditsionniyat-praznik-na-smokinyata.html", "text": "В село Ветрен дол се провежда традиционният „Празник на смокинята“. Това съобщиха за  Радио „Фокус“ – Пазарджик  организаторите от Народно читалище „Култура 1910“ и кметството в село Ветрен дол. Началото на празника е в 14.00 часа. В програмата са включени изпълнения на танцови и певчески състави, а също и различни конкурси. Те са за „Най-добър майстор на смокинова ракия“, за „Най-вкусно смокиново сладко“ и за „Най-добър сладкиш, гарниран със смокини“. През тази година жителите на селото са произвели отново над 50 тона смокини, тъй като те не са засегнати от валежите и градушките, и реколтата е добра. Добра е и изкупната цена на този вид плод на стоковите борси в региона, където смокините се изкупуват за около 1.30 до 1.50 лева за килограм, а на пазарите цената им не пада под 2 лева. В село Ветрен дол най-често плодовете на смокинята се използват за приготвянето на сладка и конфитюри, както и за направата на смокинова ракия. \r\nВаня НИКОЛОВА", "date": "2018.09.16", "title": "Пазарджик: В село Ветрен дол се провежда традиционният „Празник на смокинята“"}
{"url": "http://www.focus-news.net/news/2018/09/16/2567594/veliko-tarnovo-s-3-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 3 см се е понижило нивото на река Дунав при Свищов през изминалото денонощие. Това съобщиха от  Хидрометеорологичната станция  в града. Водният стоеж на реката е 125 см., а температурата на водата 23.5 градуса. Предимно слънчево ще е времето над българския участък на Дунав. Временни увеличения на облачността ще има на изток и в следобедните часове е възможно да превали. Максималните температури ще са между 26° и 30°.", "date": "2018.09.16", "title": "Велико Търново: С 3 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/09/16/2567591/tass-v-siriya-zapochvat-parvite-za-poslednite-sedem-godini-obshtinski-izbori.html", "text": "Първите за седемте години гражданска война общински избори започнаха днес в Сирия, предава  ТАСС. \r\nПовече от 6500 избирателни секции са отворили в 7:00 часа местно време (съвпада с българското) и ще приключат работа в 19:00. При нужда ЦИК може да продължи работата. \r\nСпоред министерството на местното самоуправление на Сирия, властите „са приключили подготовката и са взели мерки за осигуряване на сигурността на избирателите“. Според него настоящите избори „са ключов елемент от ускоряването на стабилизацията и възстановяването на Сирия“. \r\nСпоред сирийските медии кандидатури за местните органи са издигнали повече от 40 хил. души в 88 избирателни района.   Виктор Турмаков", "date": "2018.09.16", "title": "ТАСС: В Сирия започват първите за последните седем години общински избори"}
{"url": "http://www.focus-news.net/news/2018/09/16/2567593/plovdiv-priklyuchva-lyatnata-akademiya-za-detsa-sharena-vakantsiya-v-asenovgrad.html", "text": "Приключва лятната академия за деца „Шарена ваканция“ в Асеновград. Това съобщиха за  Радио „Фокус“ – Пловдив  от  пресцентъра на общината . Програмата по повод закриването на лятната академия ще се състои днес. В 10.00 часа пред Градската библиотека „Паисий Хилендарски“ ще бъде открита изложба за дейностите на Местната комисия за борба срещу противообществените прояви на малолетните и непълнолетните в Асеновград. В 10.30 часа ще започне забава в Градския парк с много музика, танци, весели игри, подаръци и почерпка с участниците от лятната академия. \r\nТова лято „Шарена ваканция“ ангажира свободното време на 255 деца на възраст от 7 до 13 години с полезни и приятни дейности и инициативи – плуване, колоездене и „Ваканция в библиотеката“ с много приложни изкуства, рисуване, арт работилница, кръжок по фотография, представяне на стари български занаяти. Лятната академия „Шарена ваканция“ се организира от Общината, Местната комисия за борба срещу противообществените прояви на малолетните и непълнолетните-Асеновград, съвместно с Градска библиотека „Паисий Хилендарски“. \r\nМария РУСЕВА", "date": "2018.09.16", "title": "Пловдив: Приключва лятната академия за деца „Шарена ваканция“ в Асеновград"}
{"url": "http://www.focus-news.net/news/2018/09/16/2567596/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-septemvri.html", "text": "„Софийска вода” временно ще прекъсне водоснабдяването в някои части на столицата на 17 септември, съобщиха от  пресцентъра на дружеството . Във връзка с подмяна на сградно водопроводно отклонение на ул. „Поп Грую“, кв. „Васил Левски“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Поп Грую“ от ул. „Константин Фотинов“ до ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ на ъгъла с ул. „Поп Грую“. \r\nВъв връзка с подмяна на сградно водопроводно отклонение на ул. „Сливница“, гр. Бухово, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Стефан Витков“ от ул. „Захари Попов“ до ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Попов“ на ъгъла с ул. „Стефан Витков“. \r\nВъв връзка с изграждане на сградно водопроводно отклонение на ул. „Бурел“, жк. „Иван Вазов“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Бурел“ от ул. „Янко Забунов“ до ул. „Забърде“ и ул. „Забърде“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ на ъгъла с ул. „Забърде“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.16", "title": "„Софийска вода” временно ще прекъсне водоснабдяването в някои части на столицата на 17 септември"}
{"url": "http://www.focus-news.net/news/2018/09/16/2567592/lyubomira-boncheva-bmm-16-septemvri-e-tazhen-den-za-motoristite-otdavame-pochit-kam-zaginalite-si-kolegi.html", "text": "16 септември е тъжен ден за мотористите, защото отдаваме почит на загиналите колеги. Показваме и съпричастността си с пострадалите. Това каза в интервю за  Агенция „Фокус“  издателят на Българската мотоциклетна медия Любомира Бончева по повод 16 септември - Ден в памет на загиналите мотористи и в подкрепа на пострадалите мотоциклетисти. „Денят ще бъде отбелязан мирно, кротко и с уважение - и към мъртвите, и към живите. Ще бъде отбелязан в достатъчно на брой градове в страната“, посочи тя. Участие са потвърдили мотористи от Асеновград, Ботевград, Бургас, Варна, Враца, Добрич, Нови пазар, Пазарджик, Панагюрище, Петрич, Плевен, Пловдив, Разград, Русе, София, Търговище, Шумен и Ямбол. Любомира Бончева обясни, че инициативата да се отбелязва такъв ден е стартирана преди 3 години. „На всеки един мото събор и на почти всяко мото събиране отдаваме почит на загиналите си колеги. Целта ни вече трета поредна година е в един определен ден в цялата страна да се види, че нас мотористите ни има и че сме редови участници в движението, както всички останали, а не специални“, посочи издателят на БММ. „По някакъв начин да допринесем за повишаването на културата по пътищата на България. Да допринесем в борбата за ограничаването на агресията. С огромно съжаление казвам, че не е тайна за никого, че агресията по пътищата ескалира“, заяви Любомира Бончева. „Много ми се ще да вярвам, че тази година инцидентите с мотористи или с участието на мотористи намаляват в сравнение с миналите години“, каза още тя.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.09.16", "title": "Любомира Бончева, БММ: 16 септември е тъжен ден за мотористите - отдаваме почит към загиналите си колеги"}
{"url": "http://www.focus-news.net/news/2018/09/16/2567597/pazardzhik-tsarkvata-sveti-yoan-predtecha-v-selo-karabunar-otbelyazva-200-godini-ot-izgrazhdaneto-si.html", "text": "Църквата „Свети Йоан Предтеча“ в село Карабунар отбелязва 200 години от изграждането си, съобщиха за  Радио „Фокус“ – Пазарджик  от кметството в селото. След Архиерейската Света Златоустова Литургия са приветствията на Негово преосвещенство Константийският епископ Яков и официалните гости. В 12.00 часа ще бъде благословен курбана за здраве и раздаден на миряните. Църквата „Свети Йоан Предтеча“ в село Карабунар, община Септември, е построена през 1818 година. Тя е единственият архитектурен паметник на културата с национално значение на територията на община Септември. \r\nВаня НИКОЛОВА", "date": "2018.09.16", "title": "Пазарджик: Църквата „Свети Йоан Предтеча“ в село Карабунар отбелязва 200 години от изграждането си"}
{"url": "http://www.focus-news.net/news/2018/09/16/2567601/prezidentat-rumen-radev-v-gerbovata-zala-na-prezidentstvoto-posreshtame-darzhavni-glavi-i-delegatsii-no-dnes-v-zalata-sa-gostite-na-nay-visoko-nivo-balgarskite-grazhdani.html", "text": "В Гербовата зала на президентството посрещаме държавни глави и делегации, но днес в залата са гостите на най-високо ниво - българските граждани. Това каза държавният глава Румен Радев по време на посрещането на първата група граждани в Деня на отворени врати в президентството, предаде репортер на   Агенция „Фокус“.  \"Отваряме врати по инициативата Европейски дни на наследството. Мога да ви кажа, че президентската институция от години подкрепя тази инициатива и всяко едно усилие за прозрачност и достъп на гражданите до работата на институциите. Особено се радвам, че има деца днес. Станали са рано\", каза той и им напомни, че след няколко дни, когато започне учебната година, ще стават по-рано. \"Чакате с нетърпение училището, разбрах\", пошегува се още държавният глава. Той посрещна посетителите в Гербовата зала. \"Тук се намираме в така наречената Гербова зала. Залата, в която посрещаме държавните глави и делегации и гости от най-високо ниво, но много се радвам днес, защото най-високо ниво сте вие - българските граждани\", заяви Радев. Той обясни на посетителите, че ще имат възможност да разгледат и други зали, а който има желание, ще може да види и президентския кабинет. \"Ако някой иска, може да седне и на моя стол\", посочи президентът и подкани гостите да си направят снимка за спомен.  \r\nДеница КИТАНОВА", "date": "2018.09.16", "title": "Президентът Румен Радев: В Гербовата зала на президентството посрещаме държавни глави и делегации, но днес в залата са гостите на най-високо ниво - българските граждани"}
{"url": "http://www.focus-news.net/news/2018/09/16/2567598/darzhavniyat-glava-rumen-radev-posreshtna-parvite-gosti-v-prezidenstvoto-v-denya-na-otvoreni-vrati.html", "text": "Държавният глава Румен Радев посрещна първите гости в президенството в Деня на отворени врати, предаде репортер на  Агенция \"Фокус\" . Всеки желаещ може да посети президентството до 16.00 часа днес. Посетителите ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.  \r\nДенят на отворени врати на „Дондуков“ 2 е част от инициативата Европейски дни на наследството – 2018 г. \r\nДеница КИТАНОВА", "date": "2018.09.16", "title": "Държавният глава Румен Радев посрещна първите гости в президенството в Деня на отворени врати"}
{"url": "http://www.focus-news.net/news/2018/09/16/2567603/kyustendil-dvizhenieto-v-rayona-na-srutishteto-po-patya-za-rilski-manastir-se-regulira-sas-svetofarna-uredba.html", "text": "Движението в района на срутището по пътя за Рилски манастир се регулира със светофарна уредба. Това съобщи за  Радио „Фокус” – Пирин  дежурният в Областно пътно управление – Кюстендил. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nЛора КАЛЧЕВА", "date": "2018.09.16", "title": "Кюстендил: Движението в района на срутището по пътя за Рилски манастир се регулира със светофарна уредба"}
{"url": "http://www.focus-news.net/news/2018/09/16/2567600/kanal-5-makedoniya-vmro-dpmne-obvini-sdsm-che-promenya-konstitutsiyata-na-makedoniya-v-chlena-y-koyto-garantira-teritorialnata-tsyalost-na-stranata.html", "text": "Основната опозиционна партия на Македония ВМРО-ДПМНЕ обвини министър-председателя Зоран Заев и партията му СДСМ, че организират национална катастрофа за страната, приемайки „капитулантски договор“, който променя името, институционалната идентичност, културата, историята и Конституцията на Република Македония, предава скопският телевизионен    „Канал 5“. \r\n„Заев приема изменение на преамбюла на конституцията на Република Македония с капитализиращото споразумение, както и чл. 3 и чл. 49 от нея“, съобщава ВМРО-ДПМНЕ. \r\nЧлен 3 от конституцията на Македония ,  гласи: „ Територията на Република Македония е неделима и неотчуждаема. Сегашната граница на Република Македония е неприкосновена. Границата на Република Македония може да бъде променена само в съответствие с Конституцията и принципа на доброволност и в съответствие с общоприетите международни норми. Република Македония няма териториални претенции към съседните държави“ \r\n„Какво според споразумението, подписано от правителството на СДСМ, трябва да бъде променено в член 3, който гарантира неотменимостта и неделимостта на територията на Република Македония?“, пише в заявлението на ВМРО-ДПМНЕ \r\n„Тази вредна сделка променя институционалната идентичност, историята и културата на хората. Затова тя избягва от дебата и конфронтацията с председателя на нашата партия Кристиан Мицоски. Заев е страхливец и уплашен човек. Заев се страхува от собствения си народ.  Заев е човек, който трябва да напусне политиката възможно най-скоро. Ето защо ВМРО-ДПМНЕ призовава всички съмишленици, които са против капитулационната политика на Заев и СДСМ, да дойдат днес в протеста в Щип“, призовава опозиционната партия.  Виктор Турмаков", "date": "2018.09.16", "title": "„Канал 5“ (Македония): ВМРО-ДПМНЕ обвини СДСМ, че променя конституцията на Македония в члена й, който гарантира териториалната цялост на страната"}
{"url": "http://www.focus-news.net/news/2018/09/16/2567605/anton-kutev-bsp-iskam-da-zhiveya-v-darzhava-koyato-znae-v-kakva-posoka-se-razviva.html", "text": "„БСП никога не е била далеч от хората. Снощи бях в Сандански, преди това в Благоевград. Това, че ще бъдем сред хората не е нещо инцидентно. За мен важното е да намерим бъдещето, визията за България. Не искам повече да живея така. Искам да живея в държава, която знае в каква посока се развива“. Това заяви зам.-председателят на ПГ на „БСП за България“ Антон Кутев в сутрешния блок на бТВ, съобщиха от пресцентъра на  партията . Според него кабинетът на Борисов се разпада и той се опитва да го задържи с всички сили и средства. „Не мисля, че има българин, който да вярва, че парламентът ще изкара целия си мандат“, допълни той. „Рядко казвам нещо положително в полза на Борисов, но едно от нещата, които все пак мога да оценя в негов плюс е, че той е безскрупулен, когато трябва да се сменят хора. Той винаги е знаел, че е носителят на властта и докато не опре до Борисов, няма да се реши проблемът. Което означава, че всички, които пречат на тази теза трябва да бъдат махани веднага, за да не нарушават този начин на мислене“, обясни Кутев. Според него Борисов панически се опитва да избяга от проблемите, като прехвърли всичко върху по-ниските слоеве. „Единствените, които не се сменят, са двамата вицепремиери, защото трябва да се разпадне коалицията“, каза още народният представител. \r\nКутев е на мнение, че президентът не е подписал указа за освобождаването на Младен Маринов, за да покаже на управляващите, че участва в политическата система със своите функции и не трябва да го използват като пощенска кутия. „Има уважение между институциите и редът трябва да се спазва“, категоричен е зам.-председателят на ПГ на „БСП за България“. \r\nПо повод навика на Цветан Цветанов да издава присъди от трибуната на НС, Кутев припомни: „Над 6 са делата, по които той и Борисов са осъдени в Страсбург. Огромната част от тях са заради това поведение на Цветанов – излиза на парламентарната трибуна, издава присъди, а после се доказва, че хората са невинни и осъждат България в Страсбург. Нищо чудно и сега да стане същото“, коментира Антон Кутев.", "date": "2018.09.16", "title": "Антон Кутев, БСП: Искам да живея в държава, която знае в каква посока се развива"}
{"url": "http://www.focus-news.net/news/2018/09/16/2567599/veliki-preslav-shte-otbelezhi-s-reditsa-sabitiya-1125-godini-ot-obyavyavaneto-na-grada-za-stolitsa-na-balgariya.html", "text": "През тази година се навършват 1125 години от Преславския църковно-народен събор, на който Велики Преслав е обявен за столица на България, а Симеон ¬– за български владетел. Това съобщиха от  община Велики Преслав . С благословението на  Негово  Светейшество Неофит I Патриарх Български и митрополит Софийски ще бъде  отслужен благодарствен молебен от архиереите на Светия Синод и Българската  православна църква. Молебенът ще се състои от 12.30 часа във Владетелската  базилика, в Историко – археологически резерват „Велики Преслав“. От 19.00 часа на открита сцена в ИАР “Велики Преслав“ ще бъде представен спектакълът “България през вековете” от НФА “Българе”. Седмица по-късно честванията продължават с концерта  “Обичам българската музика” на Маргарита Хранова, Орлин Горанов и Плевенска филхармония – на 24 септември от 17.30 часа на открита сцена в  ИАР “Велики Преслав”. На 29 септември ще се проведе Стрийтбол турнир „Преслав 2018“, който е последното събитие от празничната програма по случай 1125 години Велики Преслав.", "date": "2018.09.16", "title": "Велики Преслав ще отбележи с редица събития 1125 години от обявяването на града за столица на България"}
{"url": "http://www.focus-news.net/news/2018/09/16/2567581/kiryakos-mitsotakis-ako-gratskiyat-parlament-ne-odobri-dogovora-ot-prespa-pregovorite-zapochvat-ot-nachaloto.html", "text": "Председателят на основната опозиционна партия в Гърция „Нова Демокрация“ Кирякос Мицотакис заяви, че тя няма да гласува за Договора от Преспа за името на Македония и че в Скопие трябва да знаят, че ако законът не бъде ратифициран от гръцкия парламент, преговорите ще започнат от начало, предава македонската електронна медия   „Локално“. \r\n„Нова демокрация“ ще гласува против този договор независимо дали сега или в следващия парламент. А ако накрая, споразумението, което подписа СИРИЗА не бъде гласувано от парламента, тогава и другата страна трябва да знае, че преговорите започват от начало“, заяви Мицотакис. \r\nТой отново повтори позицията, че с Договора от Преспа „на съседите им се отнемат  македонската идентичност и македонския език“.  Виктор Турмаков", "date": "2018.09.16", "title": "Кирякос Мицотакис: Ако гръцкият парламент не одобри Договора от Преспа, преговорите започват от началото"}
{"url": "http://www.focus-news.net/news/2018/09/16/2567604/lyubomira-boncheva-bmm-absolyutno-zabraneniyat-obraten-zavoy-na-dvoyna-neprekasnata-liniya-e-nay-chestata-prichina-za-katastrofi-s-motoristi.html", "text": "Най-честата причина за ПТП с мотористи е абсолютно забраненият обратен завой на двойна непрекъсната линия. Имаме няколко смъртни случая. Това каза в интервю за  Агенция „Фокус“  издателят на Българската мотоциклетна медия Любомира Бончева. „Като изключим понякога демонстрираната от някои мотористи самонадеяност, най-основната причина за злополуките с мотористи е грубото неспасвазване на правилата за движение от други участници в него“, обяви тя. „Нека останалите участници в пътното движение да разберат, че мотористите се движат малко по-бързо, не говоря за неспазване на ограниченията на скоростта“, призова Любомира Бончева. „При ПТП най-често от останалите участници в движението се чува до отвращение познатият израз - „не те видях“. Когато си седнал в колата, имаш огледало за задно виждане и странични огледала, както и уши“, посочи тя и уточни, че моторите са по-шумни от останалите превозни средства. „При ляв завой има страшно много ПТП-та с мотористи. Молбата ми към останалите участници в пътното движение е да гледат. Не сме сами на пътя“, заяви издателят на БММ. „Искам да бъда разбрана правилно - не казвам, че всички мотористи са идеално дисциплинирани участници в пътното движение. Но това е в сила и за останалите на пътя“, коментира Бончева. „Много ми се ще да вярвам, че тази година инцидентите с мотористи или с участието на мотористи намаляват в сравнение с миналите години“, изтъкна тя. „Обезпокояващо е, че някак услужливо органите на реда при ПТП, в което участие е взел моторист, в болшинството от случаите приписват вината на него. Това не е така или не винаги е така. Това не се случва само в България, разполагаме с данни за Австралия, Канада и за други държави“, каза още тя.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.09.16", "title": "Любомира Бончева, БММ: Абсолютно забраненият обратен завой на двойна непрекъсната линия е най-честата причина за катастрофи с мотористи"}
{"url": "http://www.focus-news.net/news/2018/09/16/2567602/varna-balgarskiyat-patriarh-neofit-beshe-posreshtnat-v-grada-za-tarzhestvata-po-sluchay-1125-godini-ot-preslavskiya-tsarkovno-naroden-sabor.html", "text": "Българският патриарх Неофит беше посрещнат във Варна за тържествата по случай 1125-години от Преславския църковно-народен събор, предаде репортер на  Радио „Фокус“ – Варна . Негово светейшество пристигна бе посрещнат лично от Варненския и Великопреславси митрополит Йоан пред Катедралния храм „Св. Успение Богородично“. Площадът около Катедралния храм беше огласен от празничен звън на камбани и изпълнение на представителния духов оркестър на Военноморските сили. В присъствието на десетки миряни в храма започна Света литургия. През 2018 година се навършват 1125 години от Първия църковно-народен събор, провел се през 893 година. Днес тържественото честване ще продължи в 12.30 часа в Националния историко-археологически резерват „Велики Преслав“. Там ще бъде отслужен  благодарствен молебен в Дворцовата базилика. \r\nДиана СТОЕВА", "date": "2018.09.16", "title": "Варна: Българският патриарх Неофит беше посрещнат в града за тържествата по случай 1125-години от Преславския църковно-народен събор"}
{"url": "http://www.focus-news.net/news/2018/09/16/2567606/balgarskiyat-patriarh-neofit-vav-varna-spomnyame-si-s-priznatelnost-za-organizatorite-na-parviya-tsarkovno-naroden-sabor.html", "text": "Спомняме си с признателност тези, които организираха Първия църковно-народен събор през 893 година. Да бъдем честити и ние, че сме потомци на тези славни мъже. Това каза във Варна българският патриарх и Софийски митрополит Неофит, предаде репортер на  Радио „Фокус“  – Варна . Той определи днешния ден като важен за всички българи, както и за всички, които имат благословението да са наследници на тези славни хора. В навечерието на първия учебен ден, Негово светейшество призова да говорим за мир, за любов и за просперитет на нашата скъпа родина. Той благослови всички, които празнуват днешния ден. \r\nДиана СТОЕВА", "date": "2018.09.16", "title": "Българският патриарх Неофит във Варна: Спомняме си с признателност за организаторите на първия църковно-народен събор"}
{"url": "http://www.focus-news.net/news/2018/09/16/2567608/blagoevgrad-normalen-e-trafikat-na-gkpp-kulata-promahon.html", "text": "Нормално интензивен е трафикът на ГКПП „Кулата-Промахон“. Това съобщиха за  Радио „Фокус“-Пирин  от пресцентъра на ГД „Гранична полиция“. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“. \r\nЛора КАЛЧЕВА", "date": "2018.09.16", "title": "Благоевград: Нормален е трафикът на ГКПП „Кулата-Промахон“"}
{"url": "http://www.focus-news.net/news/2018/09/16/2567610/plovdiv-obshtinskite-savetnitsi-ot-gerb-shte-provedat-priemni-s-grazhdani-ot-17-do-20-septemvri.html", "text": "Общинските съветници от  ГЕРБ - Пловдив ще проведат приемни с граждани от 17 до 20 септември, съобщиха от  пресцентъра на ГЕРБ . 17 септември:  Даниела Дженева, от 17.00 до 18.00 часа в офиса на  ГЕРБ в район „Южен”, ул.”Академик Петър Динеков”№ 1А. Атанас Узунов, от 17.30  до 19.00 часа в офиса на  ГЕРБ в район „Южен” на ул.”Академик Петър Динеков” №1А. Александър Радев, от 17.30  до 19.00 часа в офиса на  ГЕРБ в район „Централен” на ул.”Прага” № 2. Спартак Николов, от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Вихър Захов,  от 17.00 до 18.30 часа в офиса на  ГЕРБ в район „Източен” на ул.”Коста Паница”№ 5. Вера Тоскова, от 16.00 до 18.00 часа в офиса на  ГЕРБ в район „Тракия” в жк.”Тракия”бл.91. Ели Гатева, от 16.00 до 18.00 часа в офиса на  ГЕРБ в район „Тракия” в жк.”Тракия”бл.91. \r\nОбщинският съветник от  ГЕРБ в Общински съвет – Пловдив, Иван Вичков ще се срещне с граждани на  18 септември  от 16.00 до 18.00 часа в офиса на  ГЕРБ в район „Тракия”в блок 91.  \r\nНа  19 септември  приемни с граждани ще проведат следните общински от  ГЕРБ в Общински съвет - Пловдив: Георги Василев, от 16.00 до 18.00 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17.30 до 19.00 часа в офиса на  ГЕРБ в район „Източен” на ул.”Коста Паница”№5.  \r\nНа  20 септември  общинските съветници от  ГЕРБ в Пловдив ще проведат приемни с гражданите, както следва: Ясен Михайлов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. Дамян Петров, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. Петър Попов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9.  Гошо Къчков, от 17.30  до 19.00 часа в офиса на  ГЕРБ в район „Северен” на бул.”Марица” №91.  Пенчо Малинов, от 17.00 до 18.30 часа в офиса на  ГЕРБ в район „Източен” на ул.”Коста Паница” №5. Веселин Маневски, от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.09.16", "title": "Пловдив: Общинските съветници от  ГЕРБ ще проведат приемни с граждани от 17 до 20 септември"}
{"url": "http://www.focus-news.net/news/2018/09/16/2567607/ria-novosti-ruskata-fregata-admiral-esen-e-vlyazla-na-poseshtenie-v-gratskoto-pristanishte-poros.html", "text": "Фрегатага на руския черноморски флот „Адмирал Есед“ е пристигнала на посещение в пристанището на гръцкия остров Порос в Гърция, предава  РИА Новости. \r\n„Фрегатата на черноморския флот „Адмирал Есен“ извърши делово влизане на остров Порос. Посещението е посветено на 190 години от установяването на дипломатическите отношения между Гърция и Русия“, съобщи прессекретарят на черноморския флот кап. Алексей Рульов. \r\nТой уточни, че престоят на острова ще продължи до 19 септември.   Виктор Турмаков", "date": "2018.09.16", "title": "РИА Новости: Руската фрегата „Адмирал Есен“ е влязла на посещение в гръцкото пристанище Порос"}
{"url": "http://www.focus-news.net/news/2018/09/16/2567595/ria-novosti-liderat-na-gratskata-opozitsiya-nareche-sporazumenieto-za-imeto-s-makedoniya-pozorno.html", "text": "Председателят на основната гръцка опозиционна партия „Нова демокрация“ Кирякос Мицотакис нарече „позорно“ споразумението за името на Македония, предава  РИА Новости. \r\n„Тежка сянка се е спуснала над Северна Гърция. Това споразумение по проблема Скопие, което без отчет на мнението на гръцкия парламент, без отчет на мнението на гръцкия народ се подписа от министър-председателя Алексис Ципрас, външния министър Никос Кодзиас и министъра на отбраната Панос Каменос. Позорно споразумение, което за първи път предоставя на нашите съседи „македонска идентичност“ и „македонски език“, заяви Мицотакис. \r\n„Още по-позорен е грубият опит на правителството да квалифицира като крайнодесни тези, които не са съгласни със споразумението. Повтаряме на Ципрас, че истинските патриоти не са националисти“, допълни опозиционерът.  Виктор Турмаков", "date": "2018.09.16", "title": "РИА Новости: Лидерът на гръцката опозиция нарече споразумението за името с Македония „позорно“"}
{"url": "http://www.focus-news.net/news/2018/09/16/2567611/blagoevgrad-shofyorite-da-se-dvizhat-s-povisheno-vnimanie-na-glaven-pat-e-79-v-rayona-na-stara-kresna.html", "text": "Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390, поради частични ремонтни дейности на асфалтовата настилка. Това каза за  Радио „Фокус“ – Пирин  дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта. Няма регистрирани тежки пътни инциденти през изминалата нощ. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.16", "title": "Благоевград: Шофьорите да се движат с повишено внимание на главен път Е-79 в района на Стара Кресна"}
{"url": "http://www.focus-news.net/news/2018/09/16/2567609/sport-balgariya-shte-uchastva-i-v-dvata-finala-na-otdelnite-sachetaniya-pri-ansamblite.html", "text": "Днес е последният ден от Световното първенство по художествена гимнастика в София. В „Арена Армеец“ ще се раздадат останалите комплекти медали, след което турнирът ще бъде официално закрит. \r\nБългария ще участва и в двата финала на отделните съчетания при ансамблите. Програмата стартира в 15.00 часа със съчетания на пет обръча. \r\nСимона Дянкова, Елена Бинева, Мадлен Радуканова, Лаура Траатс и Стефани Кирякова имат стартов номер 4 на тази композиция, докато на топки и въжета, където съчетанията ще стартират в 15:45, ще излязат на килима седми. \r\nВ класирането по медали преди последния ден води Русия.", "date": "2018.09.16", "title": "Спорт: България ще участва и в двата финала на отделните съчетания при ансамблите"}
{"url": "http://www.focus-news.net/news/2018/09/16/2567613/nelina-tsarova-obshtina-veliko-tarnovo-tselta-ni-e-v-krepostta-trapezitsa-da-zazhivee-i-savremennoto-izkustvo.html", "text": "Крепостта Трапезица е един изключително интересен, въздействащ и значим, не само за Велико Търново, но и за цяла България паметник на българската история. Това каза за  Радио „Фокус“- Велико Търново  Нелина Църова, директор Дирекция „Култура, туризъм и международни дейности“ в община Велико Търново. По думите й общинското ръководство се старае да свързва обекта не само с миналото, но и да го направи своеобразен мост към настоящето и бъдещето. „Нашата цел е той да не остава само история, само една каменна крепост. Там да заживеят и съвременният живот и изкуство. Мога да кажа, че това е най-новото ни културно пространство“, посочи Нелина Църова. Тя призова всички творци от региона, а и от цяла България, да представят различни проекти, които могат да бъдат реализирани на Трапезица, за да се развива обектът. До сега в местността е провден концерт с класическа музика. Предстои театрална постановка, има идея и за организиране на рок концерт. \r\nЛуиза ТРАНЧЕВА", "date": "2018.09.16", "title": "Нелина Църова, Община Велико Търново: Целта ни е в крепостта Трапезица да заживее и съвременното изкуство"}
{"url": "http://www.focus-news.net/news/2018/09/16/2567614/plovdiv-narodnite-predstaviteli-ot-gerb-organizirat-priemni-za-grazhdani-na-17-septemvri.html", "text": "Народните представители от ГЕРБ организират приемни за граждани на 17 септември, съобщиха от  пресцентъра на партията . Народният представител и председател на Комисията по бюджет и финанси в 44-тото Народно събрание Менда Стоянова ще се срещне с граждани от 16.00 в централния офис на  ГЕРБ – Пловдив, на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. Инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.09.16", "title": "Пловдив: Народните представители от ГЕРБ организират приемни за граждани на 17 септември"}
{"url": "http://www.focus-news.net/news/2018/09/16/2567618/lovech-narodniyat-predstavitel-ot-gerb-ivan-mihovski-prisastva-na-chestvaniyata-v-troyan-po-povod-100-godini-ot-doyranskata-epopeya.html", "text": "Народният представител от ГЕРБ Иван Миховски присъства на честванията в Троян по повод 100-годишнината от Дойранската епопея. Историческото събитие бе почетено с инициативи през целия ден. Това съобщиха от  пресцентъра на ГЕРБ . Панихида в памет на загиналите бе отслужена в църквата „Света Параскева-Петка“, а после с литийно шествие жители на града и официални гости, сред които Иван Миховски, зам.-областният управител Илиян Тодоров, военни и наследници на участниците в Дойранските сражения, поднесоха венци и цветя на паметника на загиналите. Точно срещу него бе официално открит и паметник на Ген. Владимир Вазов, командир на девета пехотна Плевенска дивизия, дарен от проф. Иван Гавраилов. На откриването му присъства и доц. д-р Григорий Вазов, потомък на ген. Вазов. Впечатляваща бе възстановката на събитията, пресъздадена от 300 доброволци на Национално дружество „Традиция“ от цялата страна в местността „Турлата“, организирани от клубовете в Троян и Априлци. Те показаха пред многобройната публика битката на Дойранските възвишения в Македония през Първата световна война. По-късно ансамбъл „Българе“ представи спектакъла „Осмото чудо“.", "date": "2018.09.16", "title": "Ловеч: Народният представител от ГЕРБ Иван Миховски присъства на честванията в Троян по повод 100 години от Дойранската епопея"}
{"url": "http://www.focus-news.net/news/2018/09/16/2567616/blagoevgrad-lyatnata-vakantsiya-shte-bade-izpratena-s-kontsert-pod-nadslov-nie-reshavame.html", "text": "В навечерието на първия учебен, на пл. „Македония“, от 19.00 часа, лятната ваканция ще бъде изпратена с концерт под надслов „Ние решаваме“. Това съобщиха от пресцентъра на  община Благоевград . На сцената в центъра на града ще излязат звезди като Павел и Венци ‘Венц, Михаела Маринова, Дара, Искрата, Ева Пармакова и други. „Ние решаваме“ е Национална програма за изпълнение на младежки дейности на Министерството на младежта и спорта.", "date": "2018.09.16", "title": "Благоевград: Лятната ваканция ще бъде изпратена с концерт под надслов „Ние решаваме“"}
{"url": "http://www.focus-news.net/news/2018/09/16/2567619/dots-d-r-margarita-bakracheva-znachitelno-se-povishavat-nivata-na-stres-i-naprezhenie-sled-kraya-na-letniya-sezon.html", "text": "На първо място след края на летния сезон значително се повишава стресът и напрежението. Това каза в интервю за  Агенция „Фокус“  психологът от Департамента по психология към Института за изследване на населението и човека при Българската академия на науките (БАН) доц. д-р Маргарита Бакрачева. Според нея пред нас стоят две неща, през които трябва да преминем преди идването на новия сезон. „Едното е свързано с навлизането ни обратно в нормален режим на работа, след като малко сме отдъхнали и сме сменили обстановката“, уточни тя. Доц. Бакрачева обясни, че второто е обвързано с промяната на сезоните и смяната на времето, адаптация към по-малко слънчеви дни и по-къса часова продължителност на деня. „Всички познати неща, които допринасят за това чисто физически да се чувстваме по-добре и по друг начин, през есенния период се променят“, изтъка тя. По думите ѝ това, което е най-важно да не правим е на първо място да не се опитваме да съкращаваме периода на адаптация. „Всеки познава най-добре себе си и трябва да прецени колко дни да си остави за свикване с новата обстановка“, коментира психологът. Според нея трябва да се научим да не изискваме от себе си бързо да влезем в нормалния си ритъм и да се опитаме по всякакъв начин да правим това, което знаем, че на нас ни върши работа и ни помага. Тя каза, че това също е една индивидуална рецепта. По думите ѝ през годините хората са стигнали до едни утвърдени начини за намаляване на стреса с предпочитани за тях занимания. „Едни от нас предпочитат да отделят повече време във фитнес залата, други обичат да споделят времето си с приятели и близки“, уточни още доц. Бакрачева. Тя обясни, че има богат арсенал от методи и техники, които работят. По думите ѝ понякога можем просто да останем сами и да се затворим за известен брой часове или един, два дни и да потънем в мрачните си настроения.  \r\nНа въпрос дали това, че имахме лоши метеорологични условия през лятото, и на практика по-малко време, за да се насладим на летните дни, ще се отрази върху емоционалното ни състояние в края на сезона, тя каза, че когато човек чисто психологически се върне назад, е склонен да намалява значението на отрицателните неща и да си спомня първо и предимно положителните. „Това, което ще остане задължително, е носталгията по отминаващото лято, не толкова това, че настоящият летен период е бил по-различен от предишния. Хората усещат повече това, че колкото и да е кратко, то си носи своята емоция в себе си“, поясни доц. Бакрачева. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.16", "title": "Доц. д-р Маргарита Бакрачева: Значително се повишават нивата на стрес и напрежение след края на летния сезон"}
{"url": "http://www.focus-news.net/news/2018/09/16/2567615/elena-yoncheva-bsp-gerb-si-otivat-zashtoto-vav-vsyaka-edna-sfera-dokaraha-balgariya-do-danoto.html", "text": "ГЕРБ си отиват, защото във всяка една сфера докараха България до дъното. И хората започват да стават гневни. Въпросът е - какво ще остане след това?“ Това попита Елена Йончева, говорител на ПГ на „БСП за България“ в предаването „Събуди се“ по Нова телевизия, съобщиха от  пресцентъра на партията . „Пропаст не се прескача с малки стъпки. Затова ние излизаме от парламента, за да достигнем до всяка община и да започнем разговора- какво трябва да се случи в България“, допълни тя. Народният представител поясни, че в зависимост от темите и законопроектите, които се поставят в Народното събрание, ротационно ще се сменят народните представители от левицата. „Нашето мнение трябва да се чуе по отношение на законопроектите, свързани с двойния стандарт при храните, подпомагане на българските производители - законопроект, който е съгласуван с \"Произведено в България\", законопроект, който трябва да регламентира по какъв начин функционират държавните дружества, които са се превърнали в държавна хранилка“, подчерта Йончева. „В една демократична държава, ролята на опозицията е изключително важна, защото дава тон на дебата, дава гласност на много теми“, каза още Елена Йончева. „Преките чуждестранни инвестиции за десет години са намалели десет пъти и са под 1 млрд., защото има корупция, лоша бизнес среда, защото съдебната система работи бавно“, отбеляза Йончева. Тя попита какво се случва с медиите, образованието, със здравеопазването – закриване на държавни и общински болници, както и битовата престъпност. „Разговорът е как да измъкнем България от това дъно, на което се намира“, каза народният представител. Тя посочи доклади на  държавния департамент на САЩ, според които се конкретизира за корупция по високите етажи на властта, свързана с изграждането на инфраструктурни проекти. \"Пътувайки по магистралите, ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, за да може да не плащаме този кръвен данък\", каза още Елена Йончева.", "date": "2018.09.16", "title": "Елена Йончева, БСП: ГЕРБ си отиват, защото във всяка една сфера докараха България до дъното"}
{"url": "http://www.focus-news.net/news/2018/09/16/2567612/kanal-5-makedoniyaali-ahmeti-zayavi-che-dogovorat-za-imeto-shte-donese-mir-i-prosperitet.html", "text": "Председателят на македонската партия ДСИ Али Ахмети подчерта, че стойността на Договора от Преспа за името ще се разберем,  когато „бъдат събрани плодовете му -  мир, стабилност, сигурност и бъдеще“. Той призова на 30 септември, когато е референдумът за ратифицирането му населението да излезе масово и да гласува „за“, предава  „Канал 5“. \r\n\"Затова всички трябва да поемем ролята на големите мисионери и идеалисти и да излезем да пропагандираме, да поискаме подкрепа от всички, които се колебаят или имат някаква дилема, че на 30 септември ще се гласува за много по-сигурно бъдеще и че 30 септември е неповторим. план Б няма“, заяви Ахмети \r\nДнес ДСИ провежда митинги, посветени на референдума, в Кичево и Струга.  Виктор Турмаков", "date": "2018.09.16", "title": "„Канал 5“ (Македония):Али Ахмети заяви, че договорът за името ще донесе мир и просперитет"}
{"url": "http://www.focus-news.net/news/2018/09/16/2567620/blagoevgrad-vavedena-e-vremenna-organizatsiya-na-dvizhenieto-mezhdu-selata-belo-pole-i-buchino-zaradi-remont-na-zhp-prelez.html", "text": "Въведена е на временна организация на движението на моторни превозни средства в участък между селата Бело Поле и Бучино. Това съобщиха от  пресцентъра на oбщина Благоевград . Причината е планирани ремонтни дейности, свързани с доставка и влагане на еластична прелезна настилка по 5-а железопътна линия. Временната организация на движението е в сила до 16.00 часа днес. Обходният маршрут е сигнализиран с пътни знаци.", "date": "2018.09.16", "title": "Благоевград: Въведена е временна организация на движението между селата Бело поле и Бучино заради ремонт на жп прелез"}
{"url": "http://www.focus-news.net/news/2018/09/16/2567622/observer-sadik-han-prizova-da-se-provede-vtori-referendum-za-brekzit.html", "text": "Кметът на Лондон Садик Хан призова да се проведе втори референдум по въпроса за излизането на страната от ЕС и разкритикува правителството на министър-председателя Тереза Мей за провалените преговори с ЕС за Брекзит, предава   Observer. \r\nСпоред Хан Великобритания след шест месеца рискува да се сблъска или с „лоша сделка“ или изобщо „да остане без сделка“. \r\nСпоред него сега в британското общество се обсъждат политическите амбиции на бившия външен министър Борис Джонсън, докато трябва да се говори за това кое е добро за Великобритания. \r\nХан смята, че макар да е против излизането на страната от ЕС, той уважава „волята на британския народ“, който с мнозинство е одобрил Брекзит.   Виктор Турмаков", "date": "2018.09.16", "title": "Observer: Садик Хан призова да се проведе втори референдум за Брекзит"}
{"url": "http://www.focus-news.net/news/2018/09/16/2567623/varna-po-patya-mezhdu-devnya-i-suvorovo-se-izvarshvat-remontni-deynosti.html", "text": "Продължават частичните ремонтни дейности по пътя между Девня и Суворово. Ремонти текат и по направлението Вълчи дол – Суворово, предаде репортер на  Радио „Фокус“ – Варна . Движението в 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Спокойна е пътната обстановка в областта. Интензивен е трафикът към курортните комплекси край Варна, както и в посока към Добрич и Бургас. Движението по пътя между Кранево и Варна е ограничено за движение на моторни превозни средства над 10 тона, при 83-тия километър. Обходният маршрут е през Кичево и Оброчище. Ремонтни дейности текат на пътя между селата Добротич и Калоян във Варненско, в участъка от км 8 до км 15. От Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. \r\nДиана СТОЕВА", "date": "2018.09.16", "title": "Варна: По пътя между Девня и Суворово се извършват ремонтни дейности"}
{"url": "http://www.focus-news.net/news/2018/09/16/2567621/sofiya-mladezhi-gerb-shte-se-vklyuchat-v-kampaniyata-na-oeb-shalom-i-stolichna-obshtina-da-izchistim-omrazata-ot-ulitsite-na-sofiya.html", "text": "Представители на Младежи ГЕРБ-София ще се включат днес в инициативата на Организация на евреите в България \"Шалом\" и Столична община „Да изчистим омразата от улиците на София“. Това съобщиха от пресцентъра на  ГЕРБ . Днешното събитие е първото от дългосрочната програма „София – Град на Толерантността и Мъдростта, обединила Столична община и ОЕБ \"Шалом\", в партньорство с \"Асоциация за развитие на София\". Сборният пункт на доброволците, сред които и младежите от ГЕРБ-София, е пред храм \"Света София\" в 12.00 часа. Всички те ще почистят улиците на нашата столица от символи и послания на омраза.", "date": "2018.09.16", "title": "София: Младежи ГЕРБ ще се включат в кампанията на ОЕБ „Шалом“ и Столична община „Да изчистим омразата от улиците на София“"}
{"url": "http://www.focus-news.net/news/2018/09/16/2567626/varna-chast-ot-kurorta-sv-sv-konstantin-i-elena-ostava-bez-vodopodavane.html", "text": "Част от курорта „Св. Св. Константин и Елена“ във Варна ще бъде без водоподаване днес. Това съобщиха от дружеството  „Водоснабдяване и канализация“  в града. Без вода ще бъде районът на вилно селище „Абатко“. Очаква се аварията да бъде отстранена до около 15.00 часа. \r\nДиана СТОЕВА", "date": "2018.09.16", "title": "Варна: Част от курорта „Св. Св. Константин и Елена“ остава без водоподаване"}
{"url": "http://www.focus-news.net/news/2018/09/16/2567624/api-ne-sme-vodili-razgovori-s-narodni-predstaviteli-za-vzemane-na-asfaltovi-probi-ot-novoizgradeni-patishta.html", "text": "Агенция \"Пътна инфраструктура\" не е водила разговори с народни представители за вземане на асфалтови проби от участъци по автомагистралите „Люлин”, „Тракия” и др., републикански пътища за проверка на качеството. Уточнението е по повод твърдения на народния представител Елена Йончева в ефира на Нова телевизия, съобщиха от пресцентъра на  Агенция \"Пътна инфраструктура\" . \r\nПрипомняме, че по разпореждане на министъра на регионалното развитие и благоустройството в оставка Николай Нанков ще бъде направена инвентаризация на републиканската пътна инфраструктура, която е 20 000 км. Информацията трябва да бъде обобщена от АПИ до средата на месец октомври 2018 г., като се определят пътищата, за които трябва да се предприемат незабавни мерки. Докладът ще включва данни за състоянието на настилката, канавките и банкетите, мантинелите, вертикалната и хоризонталната маркировка. Ще бъдат посочени последните ремонти на пътните отсечки, както и кой ги е изпълнявал. За всяка пътна отсечка ще бъдат посочени сигналите, които са подавани, както и какви мерки са взети по тях. За всеки път трябва да се предложат мерки, за да бъде приведен в нормално експлоатационно състояние, както и срокове, в които могат да бъдат изпълнени.", "date": "2018.09.16", "title": "АПИ: Не сме водили разговори с народни представители за вземане на асфалтови проби от новоизградени пътища"}
{"url": "http://www.focus-news.net/news/2018/09/16/2567625/plovdiv-blizo-280-tona-otpadatsi-sabraha-dobrovoltsite-ot-grada-i-oblastta-v-kampaniyata-za-pochistvane.html", "text": "Близо 280 тона отпадъци са събрани от доброволците в Пловдив и областта в кампанията „Да изчистим България заедно”. Това съобщиха от  Регионалната инспекция по опазване на околната среда и водите-Пловдив . От тях 24,2 тона са предадени на депата в Цалапица и Шишманци само от областния център. Над 1200 са участниците от града в националната инициатива. Почистени са Дановият хълм, северният бряг на река Марица, парковете „Каменица”, „Ружа” и новата градинка край ул. „Богомил”, „Чайка”, „Източна Румелия”, „Кронщад”. Боядисани са част от пейките там, Ботаническата градина от страната на район „Тракия”, спирката на Детската железница и много други междублокови пространства и площадки. \r\nВ Община Марица при почистването са събрани 41,3 тона отпадъци, а в Родопи – 27,46. В Кричим доброволците са почистили 13,86 тона боклуци, в Съединение – 10,74 тона, а в Перущица – 6,6 тона. Най-малко отпадъци са събрани в община Стамболийски – 540 кг. Боклуците от шестте общини са извозени на депото в Цалапица. \r\nНа сметището в Асеновград са предадени повече от 76,300 тона отпадъци. В инициативата са се включили повече от 850 доброволци. В общинския център са почистени всички детски площадки и паркове, теренът около гробищата, както и Асенова крепост и манастира „Св. Кирик“. \r\nПовече от 1000 са участниците в кампанията за почистване от Карлово. Те са събрали над 1,2 тона боклуци, които са извозени на регионалното депо за неопасни отпадъци до града. Те са почистили зоните около входовете на града, поречието на Стара река и парк „Водопада“. \r\nВ Садово 150 доброволци са събрали 45,080 тона отпадъци, извозени на депото в Асеновград. Там са приети и близо 29 тона боклуци, които са почистени от повече от 300 участници в кампанията от Куклен. \r\nОбщо 104 са почистените места в Пловдив и областта. За хигиенизирането им са се погрижили около 3500 доброволци. В кампанията „Да изчистим България заедно“ са взели участие представители на районните и общински администрации, частни компании, обществени и НПО организации, граждани от всички населени места в Пловдивска област. Тази година инициативата се организира като част от най-голямата гражданска кампания в света – World Clean Up Day 2018, която се проведе едновременно в 156 държави.", "date": "2018.09.16", "title": "Пловдив: Близо 280 тона отпадъци събраха доброволците от града и областта в кампанията за почистване"}
{"url": "http://www.focus-news.net/news/2018/09/16/2567627/donald-tramp-reytingat-mi-i-tozi-na-republikanskata-partiya-shtyaha-da-sa-po-visoki-ako-ne-be-lovat-na-veshtitsi-na-robart-myuler.html", "text": "Президентът на САЩ Доналд Тръмп обвини специалния прокурор Робърт Мюлер, че снижава неговия и на кандидатите от Републиканската партия рейтинг преди изборите за Конгрес през ноември, отново сравнявайки неговото разследване за предполагаемата руска намеса „лов на вещици“, пише  The Hill. \r\n„Макар и рейтингът ми на одобрение да е добър заради икономиката в най-доброто си състояние, ако не бе подлият руски лов на вещици, той щеше да е с най-малко 25% по-висок“, заяви Тръмп. „Мюлер и 17 му гневни демократи използват несъществуващия проблем, за да ни навредят по време на изборите за Конгрес“, допълни той. \r\nРепубликанската партия се надява да спре „синята вълна“ на демократите на изборите през ноември и да не им позволи да си върнат контрола над Камарата на представителите. Те се надяват да постигнат добре, посочвайки на избирателите добрата икономическа обстановка през последните две години.   Виктор Турмаков", "date": "2018.09.16", "title": "Доналд Тръмп: Рейтингът ми и този на Републиканската партия щяха да са по-високи, ако не бе ловът на вещици на Робърт Мюлер"}
{"url": "http://www.focus-news.net/news/2018/09/16/2567628/rzi-blagoevgrad-vodata-v-hizha-makedoniya-ne-otgovarya-na-pokazatelite-za-piteyno-bitovi-tseli.html", "text": "Инспектори от РЗИ- Благоевград са констатирали, че водата в хижа „Македония“ не отговаря на качеството предназначено за питейно – битови цели. Това съобщиха за  Радио „Фокус“- Пирин  от РЗИ- Благоевград. При проверка е установено, че водата от чешма в кухнята на хижата не отговаря по показатели колиформи и ешерихия коли. През периода от 3 до 7 септември инспекторите от РЗИ- Благоевград са извършвани изследвания на осем обекта. Взети са проби от 3 минерални водоизточници и не са констатирани нарушения. \r\nЛора КАЛЧЕВА", "date": "2018.09.16", "title": "РЗИ- Благоевград: Водата в хижа „Македония“ не отговаря на показателите за питейно – битови цели"}
{"url": "http://www.focus-news.net/news/2018/09/16/2567630/sofiya-narodni-predstaviteli-i-obshtinski-savetnitsi-ot-bsp-shte-se-vklyuchat-v-tarzhestvata-za-otkrivane-na-uchebnata-godina.html", "text": "На 17 септември народни представители и общински съветници от БСП ще се включат тържествата за откриване на новата учебна година в София. Това съобщиха от пресцентъра на  БСП- София . Проф. Георги Михайлов и Николай Николов ще бъдат в 19 СУ „Елин Пелин“, а проф. Румен Гечев в 55 СУ „Петко Каравелов“. Ирена Анастасова ще е в 125 СУ „Боян Пенев“, чийто директор бе преди да стане депутат. Румен Георгиев и Борис Цветков ще са в 133 СУ „Александър Пушкин“. Димитър Данчев ще бъде в 143 ОУ „Георги Бенковски“, а Петър Витанов в 18 СУ „Уилям Гладстон“. Николай  Цонков ще участва в откриването на учебната година във ВТУ „Тодор Каблешков“.", "date": "2018.09.16", "title": "София: Народни представители и общински съветници от БСП ще се включат в тържествата за откриване на учебната година"}
{"url": "http://www.focus-news.net/news/2018/09/16/2567631/burgas-na-17-septemvri-se-ochakva-intenzivno-dvizhenie-okolo-uchebnite-zavedeniya-politsiyata-apelira-da-se-spazvat-ukazaniyata-y.html", "text": "На 17 септември се очаква изключително висока интензивност на движението на автомобили, апелът ни е толерантност и спазване указанията на служителите от Областна дирекция на МВР, които ще бъдат около учебните заведения. Там се очаква засилен трафик. Това каза за  Радио „Фокус“ – Бургас  комисар Неделчо Рачев, началник на „Охранителна полиция“ към ОДМВР – Бургас. По думите му служителите са ясно и категорично инструктирани какви указания и какви разпореждания да дават на гражданите. „Ключовата дума е толерантност, за да имат възможност полицейските служители да си изпълнят задълженията за безопасността на хората от цялата област и на местата, където ще има големи струпвания на територията на града“, каза още Рачев. \r\nДеница ДИМИТРОВА", "date": "2018.09.16", "title": "Бургас: На 17 септември се очаква интензивно движение около учебните заведения, полицията апелира да се спазват указанията й"}
{"url": "http://www.focus-news.net/news/2018/09/16/2567632/ria-novosti-20-dushi-sa-raneni-pri-deraylirane-na-vlak-v-pakistan.html", "text": "Пътнически влак, пътуващ между пакистанските градове Карачи и Пешавар е излязъл от релси. 20 души са ранени, предава  РИА Новости. \r\nИнцидентът се е случил между градовете Аток и Иманвали. Според представители на железопътната компания от релси са излезли осем вагона. На мястото на произшествието се провежда спасителна операция. \r\nПричините за аварията се изясняват.  Виктор Турмаков", "date": "2018.09.16", "title": "РИА Новости: 20 души са ранени при дерайлиране на влак в Пакистан"}
{"url": "http://www.focus-news.net/news/2018/09/16/2567629/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariyai.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: министърът на енергетиката Теменужка Петкова, Александър Симов от БСП, Велислава Кръстева от ДПС, Ивайло Константинов от Конфедерацията на автобусните превозвачи и кметът на София и зам.-председател на ПП ГЕРБ Йорданка Фандъкова.  \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.09.16", "title": "Илиана Беновска отново ще пита: Кой и на какво основание иска и може ли да управлява България?"}
{"url": "http://www.focus-news.net/news/2018/09/16/2567633/gabrovo-11-555-balgari-i-chuzhdentsi-sa-posetili-mezhdunarodniya-panair-na-traditsionnite-zanayati-v-etara.html", "text": "11 555 българи и чужденци посетиха ХVІ Международен панаир на традиционните занаяти, който е най-голямото събитие в Етнографски музей на открито „Етър“, съобщиха от  музея . 55 бяха българските изложители, 30 – представителите на други страни и 30 участниците в АртЗоната. Във фолклорната програма се включиха 380 изпълнители. Към Международния панаир на традиционните занаяти в ЕМО „Етър“ през 2018 година интерес проявиха представители на различни институции. Събитието бе открито от патрона му – Цвета Караянчева, председател на Народното събрание. Тя отбеляза, че музеят на открито е убежище на българщината, на духа на старите майстори, на онова, което ни отличава сред другите народи и ни прави уникални. Кметът на Габрово Таня Христова поздрави гостите и участниците с думите: „Добре дошли в нашия български дом „Етър“-а“. Ръководителят на представителството на Европейската комисия у нас Огнян Златев бе категоричен: „В „Етър“-а може да се види всичко, което сме ние – българите“. Официалните лица бяха първите, които се включиха в инициативата „Нишки от историята“, посветена на 55 години от създаването на ЕМО „Етър“, като изтъкаха първите няколко сантиметра от тъкан, върху която посетителите в музея ще имат възможността да работят през следващата една година. За първи път в рекламните материали на Панаира бе представена новата визуална идентичност на музея. Положително оценена от публиката бе идеята, заложена в рекламния клип, който популяризираше Панаира  – „Алъш-веришът не е задължителен, нека си направим Панаир на душата“. Възприето откъм хумористичната му страна, това мото по-скоро провокира посетителите да си тръгват с предмети от изложението и АртЗоната. За първи път в историята на Панаира се проведе Майсторска надпревара по каменоделство, спечелена от Петър Петров. Участваха девет занаятчии, между които две жени.  В младежка секция към нея се състезаваха ученици от единственото на Балканите училище по каменообработване в българското село Кунино. Открити бяха две международни изложби – „Палестина, Светата Земя“ и „Изкуството – мост между културите“, представяща традиционни занаяти от Иран. Организатори на Международния панаир на традиционните занаяти са Министерство на културата, Община Габрово и ЕМО „Етър“.", "date": "2018.09.16", "title": "Габрово: 11 555 българи и чужденци са посетили Международния панаир на традиционните занаяти в Етъра"}
{"url": "http://www.focus-news.net/news/2018/09/16/2567634/ria-novosti-izraelski-grazhdanin-e-ranen-pri-napadenie-na-zapadniya-bryag-na-reka-yordan.html", "text": "Израелтянин е тежко ранени при нападение с нож от палестинец на Западния бряг на река Йордан, предава  РИА Новости. \r\nАрмейската пресслужба смята, че смята за терористичен акт случилото се в района Гуш-Ецион южно от Ерусалим. \r\n„Лекарите оказват помощ и са евакуирали в болницата 40-годишен мъж в тежко нестабилно състояние с рани в горната част на тялото“, съобщава местната здравна служба.  \r\nМестните медии съобщават, че нападателят – 17-годишен палестинец, е обезвреден с ответен огън.  Виктор Турмаков", "date": "2018.09.16", "title": "РИА Новости: Израелски гражданин е ранен при нападение на Западния бряг на река Йордан"}
{"url": "http://www.focus-news.net/news/2018/09/16/2567635/pazardzhik-politseyski-patruli-sledyat-za-spazvane-ogranicheniyata-na-skorostta-po-patya-belovo-pazardzhik-plovdiv.html", "text": "Нормално натоварено е движението по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . Полицейски патрул е разположен в района на ханче Септември, като се следи за спазване ограниченията на скоростта. Полицейски патрул има и на изхода на Пазарджик в посока Пловдив. Шофьорите трябва да са внимателни и да спазват правилата за движение по пътищата. \r\nВаня НИКОЛОВА", "date": "2018.09.16", "title": "Пазарджик: Полицейски патрули следят за спазване ограниченията на скоростта по пътя Белово-Пазарджик-Пловдив"}
{"url": "http://www.focus-news.net/news/2018/09/16/2567637/dots-d-r-margarita-bakracheva-tryabva-da-namerim-drebni-i-prosti-neshta-koito-da-ni-karat-da-se-usmihvame-na-rabotnoto-si-myasto.html", "text": "Трябва да се опитаме максимално повече да намираме дребни и малки неща, които все пак да ни дават положителния тонус. Дори да успеем само за няколко минути да се усмихнем на нещо, което ни кара да се чувстваме добре на работното място или в самата работа, която вършим, то това може да не е напълно достатъчно, но е начин да противодействаме на рутината, скуката и чувство на неудовлетвореност. Това каза в интервю за   Агенция „Фокус“   психологът от Департамента по психология към Института за изследване на населението и човека при Българската академия на науките (БАН) доц. д-р Маргарита Бакрачева. Според нея в чисто професионален план, особено с натрупването на годините, често вътрешната ни мотивация се губи. „Тази вътрешна мотивация е като едно цвете, което можем да поливаме и да намираме всеки ден нещо, което ни кара да се чувстваме удовлетворени, дори работата, която вършим да е рутинна“, обясни още психологът. Тя уточни, че работата на повечето хора е свързана със спазване на срокове, по-високи изисквания, което качва нивото на стрес и неудовлетвореност.  \r\nНа въпрос дали смяната на годишните сезони, промяната в часовата продължителност на деня и нощта оказват влияние върху физиологическото състояние на нашето тяло, тя отговори, че за разлика от пролетната умора, есенните депресии преминават с по-минорен тон. „При тях се наблюдава по-забавена активност, има също и доста неща, които времето не ни позволява да правим“, обясни още доц. Бакрачева. Според нея липсата също така на по-продължителното прекарване на нашето време навън сред открито се отразява на физиологическото ни състояние. „Есента е период, през който се подготвяме за един по-летаргичен модел на живот, който е характерен за зимния сезон“, каза тя. По думите ѝ всяка компенсация зависи изцяло от нас и бихме могли да сложим по-шарени салфетки, когато сядаме на масата или да се опитаме да внесем този цветови нюанс в домовете си, като това ще повдигне настроението ни. „Вариант за подобряване на нивата на щастие, може да се окаже също така запалването на свещи или хапването на храна, която излъчва аромати и повишава нивата на настроението. Изцяло в наши ръце стои това да се почувстваме малко по-добре“, изтъкна още психологът.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.16", "title": "Доц. д-р Маргарита Бакрачева: Трябва да намерим дребни и прости неща, които да ни карат да се усмихваме на работното си място"}
{"url": "http://www.focus-news.net/news/2018/09/16/2567636/kristian-vigenin-bsp-horata-iskat-promyana-upravlenie-koeto-da-otchita-tehnite-interesi.html", "text": "Хората искат промяна. Искат да видят управление, което в много по-голяма степен отчита техните интереси, а не се занимава с преразпределяне на средства към близки фирми, както и с действия, насочени единствено и само до укрепване на властта. С това поведение на управляващите хората ще излязат и на улицата“. Това заяви секретарят на ПГ на „БСП за България“ Кристиан Вигенин в сутрешния блок на БНТ, съобщиха от  пресцентъра на партията . Според него липсата на идеи, реформи и развитие вече се усеща много силно. „Започнахме срещи в страната. Преди тази инициатива, всеки един от нас провежда редовно срещи с в регионите си, но сега цялата парламентарна група отива в определени региони. Така хората се срещат с много повече народни представители по конкретни политики, както и с експерти. Срещите са много интересни“, обясни той. По неговите думи много хора искат промяна, не само от БСП. „Водим диалог по „Визия за България“ с професионални организации, неправителствения сектор, експерти, за да се опитаме да създадем дългосрочна национална програма за развитието на страната“, каза още народният представител. Той почерта, че инвестициите намаляват, а за демографската катастрофа не се предприемат никакви мерки. „Управляващите са щастливи от това, че безработицата намалява. То не остават хора – търсят работа или в големите градове, или в чужбина. Това не се забелязва дори в мислите на управляващите. Не можем повече да бъдем част от тази политика, която се води и в парламента“, категоричен е Вигенин. Той подчерта, че хората недоумяват как за дребни, но важни неща,  не могат да се намерят пари, а се „размятат“ милиарди за увеличение на заплатите на държавната администрация, с което управляващите се опитват да си купят още малко време. „Многократно сме поставяли въпроса, че Борисов разпределя стотици милиони, извън държавния бюджет, към общини, ръководени от ГЕРБ. За общини с кметове от опозицията – няколко милиона. Не е вярна тезата, че за Борисов и правителството е без значение коя партия управлява“, посочи Кристиан Вигенин. Той подчерта, че тези средства след това се разпределят към близки до властта фирми, чрез обществени поръчки, които най-често са нагласени. „А това цели ГЕРБ да бъдат подпомогнати в изборите. Самозабравянето и наглостта на управляващите води до промяна в настроенията и това управление ще се срине под собствената си тежест. Страната е ощетена, защото когато по този начин се инвестират средства, не отиват за качествени проекти“, обясни той. Според Вигенин новият парламентарен сезон е започнал с летящ старт – три оставки на министри. „Защо тези трима министри поемат политическа отговорност, а министър Порожанов, чиято оставка искаме отдавна, продължава да стои?“, попита народният представител и обясни, че има и пореден провал в неговото министерство – съмнения за конфликт на интереси на шефа на Изпълнителна агенция по горите във връзка с оградата, която се строи по границата с Румъния, за борба с африканската чума по свинете. Според него това е поредното доказателство как мерките за борба с подобни зарази се превръщат единствено и с фокус изразходване на нови средства и пак преразпределяне до близки фирми. „Тази ограда е измишльотина на българските власти. Миналата седмица имах среща с ЕК, с директора, който конкретно отговаря за борбата с тези заболявания, и той каза, че тези огради не могат да спрат болестта, не препоръчват строителството им и не възстановяват средства за подобни действия“, обясни Вигенин. „Тримата министри си отиват, а Цецка Цачева продължава да стои след грандиозния скандал с Търговския регистър. Най-доброто, което може да направи премиерът, е да оттегли себе си и да отидем на нови избори. Той е изпуснал нещата от контрол и всеки прави, каквото си иска в това правителство. Това вреди на България. Борисов и ГЕРБ не разбират, че времето им изтече“, каза още Кристиан Вигенин.", "date": "2018.09.16", "title": "Кристиан Вигенин, БСП: Хората искат промяна – управление, което да отчита техните интереси"}
{"url": "http://www.focus-news.net/news/2018/09/16/2567617/abc-news-broyat-na-zhertvite-ot-buryata-florans-v-sasht-dostigna-do-13-dushi.html", "text": "Броят на загиналите от тропическата буря „Флорънс“ достигна до 14 души, предава   ABC News.  По-рано се съобщаваше за 11 загинали. \r\nУраганът „Флорънс“ се стовари на атлантическото крайбрежие на САЩ в Петък и започна да отслабва като в момента статутът му е понижен до буря. Както преди остава опасността от силни наводнения. \r\nПовече от 27 хил. жители на пострадалите щати Северна и Южна Каролина се намират във временни убежища. Стотици хиляди души са останали без електрозахранване.   Виктор Турмаков", "date": "2018.09.16", "title": "ABC News: Броят на жертвите от бурята „Флорънс“ в САЩ достигна до 13 души"}
{"url": "http://www.focus-news.net/news/2018/09/16/2567639/veliko-tarnovo-2-930-kg-otpadatsi-sabraha-dobrovoltsi-ot-svishtov-za-den.html", "text": "Свищов се включи в Световния ден на почистването, заедно с милиони доброволци по целия свят. Това съобщиха от  пресцентъра на oбщината . И тази година почистването беше добре организирано и изключително ползотворно за градa. На всички участници в кампанията бяха осигурени чували и ръкавици, предоставени от фирма партньор, а на всеки от районите имаше представител на общинска администрация. В екоинициативата участваха 379 души, които почистиха общо 14 района и събраха 2 930 кг отпадъци. Жителите на общината отново бяха сред най-активните в доброволческата акция „Да изчистим България заедно!“, която се проведе съвместно с най-голямата гражданска инициатива в света – World Clean Up Day 2018. В кампанията се включиха почти всички населени места, а радостното и тази година беше активното участие на ученици от свищовските училища. С много настроение и хъс младите хора се обединиха около благородната кауза. Служителите на Община Свищов и тази година взеха участие в почистването, като този път бяха избрали крайбрежния участък на река Дунав, край местността „Паметниците“. Изборът на място не бе случаен, тъй като чистотата на бреговата ивица в този район е важна, както за екоравновесието на природата, така и за облика на историческата местност. Доброволческата акция приключи удовлетворяващо за всички участници, направили своята община още по-приветливо място за живеене.", "date": "2018.09.16", "title": "Велико Търново: 2 930 кг отпадъци събраха доброволци от Свищов за ден"}
{"url": "http://www.focus-news.net/news/2018/09/16/2567638/svoboden-pechat-pri-opit-za-nelegalno-preminavane-na-gratsko-makedonskata-granitsa-sa-zadarzhani-dvama-albantsi.html", "text": "Македонската полиция е задържала двама албанци в събота вечерта  при опит да преминат границата между Гърция и Македония встрани от контролно-пропускателните пунктове, предава македонската електронна медия   „Свободен печат“. \r\nЗадържаните са отведени в полицейското управление Гевгелия, където предстои да бъдат разпитани.  Виктор Турмаков", "date": "2018.09.16", "title": "„Свободен печат“: При опит за нелегално преминаване на гръцко-македонската граница са задържани двама албанци"}
{"url": "http://www.focus-news.net/news/2018/09/16/2567640/varna-blizo-tri-pati-se-e-uvelichil-broyat-na-zasegnatite-ot-ostri-respiratorni-zabolyavaniya-prez-poslednata-sedmitsa.html", "text": "Близо три пъти се е увеличил броят на засегнатите от остри респираторни заболявания във Варна през последната седмица. От 7 до 13 септември в града и областта са регистрирани 79 болни, при 28 за през предходния период, съобщиха за  Радио „Фокус“ – Варна  от Регионалната здравна инспекция (РЗИ). По данни на епидемиолозите през последната седмица е регистриран 1 случай на грип. 17 души са с усложнения от грип и остри респираторни заболявания, като деветима от тях са с бронхити, а други 8 души са развили пневмонии. През периода от РЗИ отчитат и завишен брой на засегнатите от чревни инфекции. Регистрирани са 66 случая срещу 55 от предходните седем дни. През последната седмица най-много са случаите на ентероколити – 56. Регистрирани са също 7 болни с ротавирусни ентерити, както и по 1 случай на дизентерия, вирусен хепатит и салмонелоза. От въздушно-капковите инфекции са регистрирани отново 8 лица, както и за предходната седмица, представени от 6 случая на варицела и 2 случая на скарлатина. Регистрирани са по 1 лице със заболяване от Лаймска борелиоза и Марсилска треска. С Бързо известие в РЗИ- Варна са съобщени 14 лица ухапани от кърлеж. \r\nДиана СТОЕВА", "date": "2018.09.16", "title": "Варна: Близо три пъти се е увеличил броят на засегнатите от остри респираторни заболявания през последната седмица"}
{"url": "http://www.focus-news.net/news/2018/09/16/2567641/emsc-zemetresenie-s-magnitud-32-e-registrirano-vav-vrancha.html", "text": "Земетресение с магнитуд 3,2 по скалата на Рихтер е регистрирано в румънската област Вранча, показва справка на интернет-страницата на Европейския средиземноморски сеизмологичен център    EMSC. \r\nЗеметресението е регистрирано в 9:19 часа местно време (съвпада с българското) на 131 км. северно от Букурещ.  Дълбочината му е била 111 км. \r\nНяма данни за жертви и разрушения.  Виктор Турмаков", "date": "2018.09.16", "title": "EMSC: Земетресение с магнитуд 3,2 е регистрирано във Вранча"}
{"url": "http://www.focus-news.net/news/2018/09/16/2567642/emiliya-ilieva-statisticheski-izsledvaniya-blagoevgrad-141-knigi-s-tirazh-38-hil-ekzemplyara-sa-izdadeni-v-oblastta-prez-2017-g.html", "text": "През 2017 г. в област Благоевград са издадени 141 книги с тираж 38 000 екземпляра и 15 брошури с тираж 3 000. Това каза за  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. „В сравнение с предходната година през 2016 г. в областта броят на издадените книги и брошури нараства с 63 (67.7%). Средният тираж намалява от 280 през 2016 г. на 263 през 2017 г., или с 6.0 %. През 2017 г. в област София са издадени преобладаващ брой от книгите и брошурите в страната – 7 141 заглавия, или 70.9%. Областите Пловдив и Велико Търново са следващите с най-голям брой издадени книги и брошури – съответно по 5.9 и 3.8%. За област Благоевград този дял е 1.5%” , каза още Илиева. В област Благоевград през 2017 г. са издадени 3 регионални вестника с годишен тираж 1 830 хил., или по 6 броя годишно на човек от населението в областта. Спрямо предходната година броят на издадените вестници се увеличава с един, а тиражът намалява  с 34 хил. (1.8%). Еднократният тираж е 7 хиляди екземпляра през 2017 година. “Относителният дял на издаваните вестници в област Благоевград е 2.4% спрямо регионалните вестници общо за страната, а годишният тираж – 11.3% от тиража на всички регионални вестници”, каза още Илиева. \r\nЛора КАЛЧЕВА", "date": "2018.09.16", "title": "Емилия Илиева, „Статистически изследвания“-Благоевград: 141 книги с тираж 38 хил. екземпляра са издадени в областта през 2017 г."}
{"url": "http://www.focus-news.net/news/2018/09/16/2567647/desetki-grazhdani-se-sabraha-za-initsiativata-da-izchistim-omrazata-ot-ulitsite-na-sofiya.html", "text": "Десетки граждани се събраха  за инициативата „Да изчистим омразата от улиците на София“, предаде репортер на  Агенция „Фокус“ . Сборният пункт на доброволците бе църквата „Св. София“. \r\nИнициативата е на Столична община и организацията на евреите „Шалом“. В нея се включи заместник-кметът на София доц. Тодор Чобанов. Към инициативата се присъединиха представители на Младежи-ГЕРБ от София и на Столичната организация на БСП. \r\nДеница КИТАНОВА", "date": "2018.09.16", "title": "Десетки граждани се събраха за инициативата „Да изчистим омразата от улиците на София“"}
{"url": "http://www.focus-news.net/news/2018/09/16/2567644/velichka-stoycheva-obshtina-asenovgrad-okolo-300-hil-leva-sa-vlozheni-v-remonti-na-uchilishta-za-novata-uchebna-godina.html", "text": "Около 300 000 лева вложи Община Асеновград за ремонти на училища през лятото за новата учебна 2018/2019 година. Това съобщи за  Радио „Фокус“-Пловдив  Величка Стойчева, директор на Дирекция „Хуманитарни дейности“ към Община Асеновград. По думите й част от средствата са по проект за оптимизация на училищната мрежа, спечелени от oбщината след закритото миналата година училище в кв. „Горни Воден“, считано от 1 септември. Стойчева добави, че ремонти дейности са извършени в три учебни заведения. Едното е ОУ „Отец Паисий“. Ремонтът е приключил още през юли месец. Другите две училища са ОУ „Христо Ботев“ и ОУ „Ангел Кънчев“. През август в ОУ „Ангел Кънчев“ са се подменили тротоарните настилки, плочите в двора на училището и също така се е преасфалтирала останалата част от двора, която се използва за спортни площадки. В третото училище ОУ „Христо Ботев“ се е направил много сериозен ремонт на оградата на учебното заведение. „В това училище имаме една малка помощна сграда и само за нея бяхме предвидили подмяна на дограма и саниране на сградата, т.е. направата на топлоизолация и покрива на т.нар. малка сграда, в която учат децата от начален курс, т.е. там учат и първокласниците , така че те ще имат почти чисто нова сграда за тази учебна година“, каза още Стойчева. Всички ремонти са приключили. Тази година първокласниците в Община Асеновград са 525 деца. Те са с 22 повече спрямо миналата година, когато са били  503. \r\nМария РУСЕВА", "date": "2018.09.16", "title": "Величка Стойчева, Община Асеновград: Около 300 хил. лева са вложени в ремонти на училища за новата учебна година"}
{"url": "http://www.focus-news.net/news/2018/09/16/2567646/api-vazstanoveno-e-dvizhenieto-po-patya-prez-rishki-prohod-v-uchastaka-smyadovo-ivanski.html", "text": "Възстановено е движението по път II-73 през Ришки проход в участъка Смядово - Ивански. Това съобщиха от пресцентъра на  Агенция „Пътна инфраструктура“ . Движението се осъществяваше в едната лента поради аварирал камион.", "date": "2018.09.16", "title": "АПИ: Възстановено е движението по пътя през Ришки проход в участъка Смядово - Ивански"}
{"url": "http://www.focus-news.net/news/2018/09/16/2567645/dots-todor-chobanov-zam-kmet-na-sofiya-initsiativata-da-izchistim-omrazata-ot-ulitsite-na-sofiya-e-parvoto-sabitie-ot-golyamata-kampaniya-sofiya-grad-na-tolerantnost-i-madrost.html", "text": "Инициативата „Да изчистим омразата от улиците на София“ е първото събитие от голямата кампания „София град на толерантност и  мъдрост“. Това каза пред журналисти заместник-кметът на Столична община Тодор Чобанов, предаде репортер на  Агенция „Фокус“.  По думите му това е част и от традиционното събитие на Столична община за изчистване на хулигански графити. „Тя е свързана с нашите усилия да не допускаме призиви с неприятно съдържание, с призиви за омраза и противопоставяне да заемат място на знакови сгради и къщи. Нашият инспекторат традиционно почиства такива през цялата година“, посочи Чобанов и поясни, че само за таи година са почистени над 300 кв. м хулигански графити. „Сега символично сме избрали 6 места, които днешните доброволци ще почистим организирано“, допълни още доц. Чобанов. Според него това са символични действия, но и много важно. Доц. Чобанов поясни, че сборният пункт – църквата „Св. София“ не е случаен. По думите му целта е да се покаже, че в столицата няма място за омраза. „Тук хората са съжителствали хилядолетия наред в хармония, нашият град дава уроци по мъдрост и не бива да допускаме нашите традиции да бъдат застрашавани от хора, които търсят противопоставяне и омраза“, допълни още доц. Чобанов.  \r\nДеница КИТАНОВА", "date": "2018.09.16", "title": "Доц. Тодор Чобанов, зам.-кмет на София: Инициативата „Да изчистим омразата от улиците на София“ е първото събитие от голямата кампания „София град на толерантност и мъдрост“"}
{"url": "http://www.focus-news.net/news/2018/09/16/2567648/varna-inspektori-sa-proverili-5-zavedeniya-v-kurorta-zlatni-pyasatsi-za-shum-na-otkrito-konstatirani-sa-2-narusheniya.html", "text": "Пет заведения в курорта „Златни пясъци“ са били проверени от здравни инспектори през миналата седмица във връзка със спазване изискванията на чл. 16 а, ал. 2 от Закона за защита от шума в околната среда. Това съобщиха за  Радио „Фокус“ – Варна  от Регионалната здравна инспекция (РЗИ) в града. От общо пет проверени заведения, в 3 обекта не са констатирани нарушения. Само в два от баровете са връчени предписания. В единия от случаите проверката е направена след като веднъж на собствениците вече е било издадено предписание. На място инспекторите са установили, че собствениците не спазват указанията за недопускане на шум след 23.00 часа. През периода между 7 и 13 септември служители на РЗИ са извършили общо 369 инспекции. 59 от тях са били свързани със забраната за продажба на алкохолни напитки на лица под 18 години, като не са констатирани нарушения. Във връзка със забраната на тютюнопушенето в закрити обществени места, включително обществения транспорт, закритите работни помещения и на някои открити обществени места са реализирани 290 проверки. Нарушения отново не са констатирани. \r\nДиана СТОЕВА", "date": "2018.09.16", "title": "Варна: Инспектори са проверили 5 заведения в курорта „Златни пясъци“ за шум на открито, констатирани са 2 нарушения"}
{"url": "http://www.focus-news.net/news/2018/09/16/2567652/stiyv-banan-viktor-orban-i-mateo-salvini-pravyat-stranite-si-po-dobri.html", "text": "Бившият съветник на американския президент Доналд Тръмп Стийв Банън приветства действията на унгарския министър-председател Виктор Орбан и на италианския вътрешен министър Матео Салвини, заявявайки, че двамата „се опитват да върнат суверенитета на своите държави“, предава  Politico. \r\n„Тези хора се опитват да направят страните си по-добри места“, заяви Банън по отношение на политиците, заели твърда позиция срещу наплива на мигранти в Европа. \r\n„Тези лица, популистките движения в Европа се опитват да върнат суверенитета на своите страни“, допълни той.  Виктор Турмаков", "date": "2018.09.16", "title": "Стийв Банън: Виктор Орбан и Матео Салвини правят страните си по-добри"}
{"url": "http://www.focus-news.net/news/2018/09/16/2567654/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Сърбия Александър Вучич е провел сериозни кадрови размествания в системата на управление на въоръжените сили на страната. \r\n„В съответствие с конституцията на Сърбия, след съответните консултации в министерството на отбраната с ключови членове на въоръжените сили, подписах укази за назначения и оставка. Приех молбата на началника на генералния щаб на сръбската армия Любиша Дикович. Искам да благодаря за честната и жертвена служба, за любовта към Сърбия“, съобщи Вучич.  \r\nНа поста застава Милан Мойсилович, на който е присвоено званието генерал-полковник. За негова заместник е назначен генерал-майор Петър Цветкович.  \r\n„Генерал Мойсилович го очаква тежка и отговорна работа. Уверен съм, че той ще получи подкрепата на авторитетните офицери, за които Сърбия винаги е била по-важна от личните стремежи и интереси“, подчерта Вучич. \r\nСъобщава се също, новият ръководител на военното разузнаване на Сърбия е бригаден генерал Джуро Йованич.  \r\n***  Не по-малко от 28 души са загинали заради тайфуна „Мангхут“ във Филипините. \r\nГоляма част от хората са загинали при свлачища в планинските райони в северната част на страната. \r\nВ момента тайфунът се движи към гъстонаселените южни провинции на Китай.  \r\nЗаради тайфуна е отложено посещението на китайския външен министър Ван И в Манила, насрочено за 16 септември. Отменени са също така и 150 полета на летищата в островната държава. \r\n***   Първите за седемте години гражданска война общински избори започнаха днес в Сирия. \r\nПовече от 6500 избирателни секции са отворили в 7:00 часа местно време (съвпада с българското) и ще приключат работа в 19:00. При нужда ЦИК може да продължи работата. \r\nСпоред министерството на местното самоуправление на Сирия, властите „са приключили подготовката и са взели мерки за осигуряване на сигурността на избирателите“. Според него настоящите избори „са ключов елемент от ускоряването на стабилизацията и възстановяването на Сирия“. \r\nСпоред сирийските медии кандидатури за местните органи са издигнали повече от 40 хил. души в 88 избирателни района.  \r\n***  Фрегатага на руския черноморски флот „Адмирал Есед“ е пристигнала на посещение в пристанището на гръцкия остров Порос в Гърция \r\n„Фрегатата на черноморския флот „Адмирал Есен“ извърши делово влизане на остров Порос. Посещението е посветено на 190 години от установяването на дипломатическите отношения между Гърция и Русия“, съобщи прессекретарят на черноморския флот кап. Алексей Рульов. \r\nТой уточни, че престоят на острова ще продължи до 19 септември.  \r\n***", "date": "2018.09.16", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/09/16/2567649/sofiya-stotitsi-grazhdani-protestirat-pred-narodnoto-sabranie-s-iskane-za-ostavka-na-pravitelstvoto-i-smyana-na-sistemata.html", "text": "Стотици граждани протестират пред Народното събрание с искане за оставка на правителството и смяна на системата, предаде репортер на  Агенция \"Фокус\" . Протестиращите искат смяна на системата, носят български знамена. Скандират: \"Оставка\", \"Мафия\", \"Всеки ден ще е така до оставката\".  \r\nПротестиращите са блокирали бул. \"Цар Освободител\". В района е засилено полицейското присъствие.  \r\nДеница КИТАНОВА", "date": "2018.09.16", "title": "София: Стотици граждани протестират пред Народното събрание с искане за оставка на правителството и смяна на системата"}
{"url": "http://www.focus-news.net/news/2018/09/16/2567655/veliko-tarnovo-mihail-yosifov-sekstet-i-pevitsata-veleka-tsankova-shte-zakriyat-esennite-dzhaz-vecheri.html", "text": "„Михаил Йосифов секстет“ и Велека Цанкова закриват Есенните джаз вечери, събитието започна на 14 септември и ще приключи днес. Това каза за  Радио „Фокус“ – Велико Търново  Нелина Църова, директор Дирекция „Култура, туризъм и международни дейности“ в Община Велико Търново. Проявата е под патронажа на кмета на градa Даниел Панов. През последните три дни се проведоха мащабни джаз концерти в центъра на града. Финалът им ще е днес с концерта на „Михаил Йосифов секстет“. Началото ще е в 20.00 часа, а мястото- Летният театър. „Михаил Йосифов секстет“ е съвременна джаз формация, създадена в края на 2009 година от тромпетиста, композитор и аранжор Михаил Йосифов. В състава влизат още музикантите Атанас Хаджиев (тенор сакс), Велислав Стоянов (тромбон), Васил Спасов (пиано), Борис Таслев (бас) и Атанас Попов (барабани). Специално участие в музикалната проява ще вземе и младата и много талантлива певица Велека Цанкова. Програмата на „Михаил Йосифов секстет“ в есенната вечер ще включва авторски композиции, част от авторския албум „Счупени прозорци“, джаз стандарти и композиции от големия български композитор Йосиф Цанков. Идеята на организаторите на Есенните джаз вечери е събитието да стане част от ежегодния културен календар на Община Велико Търново. \r\nЛуиза ТРАНЧЕВА", "date": "2018.09.16", "title": "Велико Търново: „Михаил Йосифов секстет“ и певицата Велека Цанкова ще закрият Есенните джаз вечери"}
{"url": "http://www.focus-news.net/news/2018/09/16/2567650/lyubomira-boncheva-bmm-motoristite-sa-edna-izklyuchitelno-zadruzhna-mnogo-pomagashta-si-i-pomagashta-na-drugite-obshtnost.html", "text": "Мотористите са една изключително задружна, много помагаща си и помагаща на другите общност. Това каза в интервю за  Агенция „Фокус“  издателят на Българската мотоциклетна медия Любомира Бончева. „Мотористите са страшно задружни и невероятно креативни. Те умеят качествено да се веселят, да помагат на хора от тяхното мото общество и на такива извън него. Почти всеки мото събор или мото среща в България има някаква кауза. Събират се финансови средства и се помага- на болно дете или на социален дом“, заяви тя. „Мотористите са редови участници в пътното движение. Те нито са привилегировани, нито са специални. Мотористите са най-застрашените участници в пътното движение“, обясни Любомира Бончева. „Превозното им средство е на 2 колела. Когато си на мотор очите ти трябва да бъдат не на 4, а на 104. Това важи и за водачите на автомобили, ние не сме сами на пътя. Няма значение дали сме мотористи или автомобилисти“, коментира издателят на БММ. Попитана какви мерки са необходими, за да намалее агресията по пътя Любомира Бончева посочи: „Навсякъде по света хората разбират от две неща- от тояга и от това да им бръкнеш в кесията. Българските граждани не са изключение“. „Законите трябва да се спазват и при неспазване да има санкции за всички. Няма значение дали караш мощна кола за 200-300 хил. евро или най-обикновена кола за 2 хил. лева. Законите трябва да са за всички. Санкционирането при неспазването- също. Тогава агресията ще намалее доста бързо“, каза още тя.  \r\nБиляна ИВАНОВА Пълния текст на интервюто четете по-късно в „Мнение”", "date": "2018.09.16", "title": "Любомира Бончева, БММ: Мотористите са една изключително задружна, много помагаща си и помагаща на другите общност"}
{"url": "http://www.focus-news.net/news/2018/09/16/2567657/mvr-edin-chovek-e-zaginal-a-20-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са ранени при катастрофи в страната през изминалото денонощие. Това съобщиха от  пресцентъра на МВР . В София са станали 3 тежки и 43 леки пътни произшествия, ранени са трима. От началото на месеца в катастрофи са загинали 26 души, а от началото на годината- 427.", "date": "2018.09.16", "title": "МВР: Един човек е загинал, а 20 са ранени при катастрофи в страната през изминалото денонощие"}
{"url": "http://www.focus-news.net/news/2018/09/16/2567651/pazardzhik-dobrovoltsite-ot-oblastta-sa-sabrali-177-tona-otpadatsi-ot-95-mesta.html", "text": "Доброволците от област Пазарджик събраха 177 тона отпадъци от 95 замърсени участъка, съобщи за  Радио „Фокус“ – Пазарджик  Цветана Чочева, експерт в РИОСВ-Пазарджик. Тя обясни, че  5 566 доброволци от населените места в област Пазарджик са събрали 177  тона отпадъци в акциите от националната кампания „Да изчистим България заедно“ 2018 г. „Доброволците в Панагюрище събраха над 70 тона отпадъци от 12 замърсени участъка и почистиха четири нерегламентирани сметища – в селата Бъта и Баня и две в град Панагюрище. В община Стрелча са почистени 6 екопътеки и нерегламентирани сметища в гр. Стрелча, местност „Кулата“ и в селата Свобода и Блатница. Резултатно е почистването и в община Брацигово, където доброволците събраха близо 28 тона отпадъци. В община Велинград, след включването на 1200 доброволци бяха събрани и извозени над 25 тона отпадъци от 14 замърсени места и 2 нерегламентирани сметища. Служители от РИОСВ-Пазарджик, някои от тях с децата си, се включиха в инициативата за почистване на бреговата ивица на яз. Батак, където 150 доброволци събраха близо 2 тона отпадъци“, обясни Чочева. Тя допълни, че за извозването на отпадъците на общините са осигурени безплатни ваучери за гориво от Предприятието за управление на дейности по околна среда към МОСВ. Личните транспортни средства на доброволците също имат свободен достъп до регионалните депа и днес. \r\nВаня НИКОЛОВА", "date": "2018.09.16", "title": "Пазарджик: Доброволците от областта са събрали 177 тона отпадъци от 95 места"}
{"url": "http://www.focus-news.net/news/2018/09/16/2567662/plovdiv-zhitelite-na-nyakolko-naseleni-mesta-sa-bez-piteyna-voda-zaradi-avarii.html", "text": "Жителите на няколко населени места са без питейна вода, съобщиха за  Радио „Фокус“-Пловдив  от Водоснабдителното дружество, обслужващо региона. Водата е спряна на ул.“Брезовско шосе“ в района на магазин от голяма хранителна верига. С нарушено водоподаване са град Перущица, село Тюркмен, село Марково в района на околовръстния път Първенец и ул. „Васил Коралов“ в село Старосел. Причината за спирането на водата са аварии на водопроводи. Водоподаването ще бъде възстановено след отстраняването им. \r\nМария РУСЕВА", "date": "2018.09.16", "title": "Пловдив: Жителите на няколко населени места са без питейна вода заради аварии"}
{"url": "http://www.focus-news.net/news/2018/09/16/2567656/krum-zarkov-bsp-proektat-viziya-za-balgariya-se-dorazviva-ochi-v-ochi-s-horata.html", "text": "Започнахме активно да разясняваме проекта „Визия за България“ очи в очи с хората, тъй като 44-тото НС, в този си вид, е изчерпано. Провеждането на така належащите предсрочни избори трябва да бъде пряко обвързано с това - какво хората реално очакват. Това заяви зам.-председателят на ПГ на „БСП за България“ Крум Зарков пред БНР, съобщиха от пресцентъра на  партията . Той припомни, че управляващите допуснаха ключов законопроект и президентско вето върху Административнопроцесуалния кодекс, засягащ политическите, икономическите и гражданските права на българските граждани да бъдат опорочени напълно съзнателно. „Затова ние сме при хората и искаме да кажем- какво може и трябва да се направи, а те от своя страна да кажат как виждат нещата“, допълни народният представител.  \r\nЗарков коментира и случая с арестуваните журналисти, който властимащите допуснаха да се превърне в скандал с международен отзвук. „Какъв знак даваме на обществото и международната общност?“, попита Зарков. Той добави, че в обществото се заражда изключително тревожна тенденция - всеки израз на недоволство да изглежда като преврат или искането на оставката да бъде дефинирано като подривна дейност. „Смяната на управлението трябва да бъде свързана със смяна на модела“, категоричен бе Крум Зарков. Той добави, че ПГ на „БСП за България“ има изработен документ, който е отворен за всички хора. Събираме мнения, критики, въпроси и предложения от цялата страна. Най-важното е, че предлагаме неща, които реално биха могли да се случат“, отбеляза Зарков. „Ако г-н Манолев беше станал министър на транспорта, или, ако г-жа Аврамова беше станала министър на регионалното развитие, щеше ли да бъде различен начинът, по който се правят обществените поръчки и контролът върху изпълнението им? Разбира се, че не“, категоричен бе Зарков. Той припомни, че в мотивите във внесения през януари вот на недоверие от БСП са били упоменати обществените поръчки в сферата на строителството. „Всички знаят, че моделът е сгрешен,но никой не желае да го промени. Алтернативата на краденето е да не се краде“, заключи Крум Зарков", "date": "2018.09.16", "title": "Крум Зарков, БСП: Проектът „Визия за България“ се доразвива очи в очи с хората"}
{"url": "http://www.focus-news.net/news/2018/09/16/2567659/veliko-tarnovo-shofyorite-da-se-dvizhat-s-povisheno-vnimanie-po-patya-voneshta-voda-gurkovo-v-rayona-na-mishemorkov-han-poradi-ptp.html", "text": "Шофьорите да се движат с повишено внимание по път II-55 Вонеща вода – Гурково, в района на Мишеморков хан, поради ПТП. Това съобщиха от пресцентъра на  Агенция „Пътна инфраструктура“ . Движението се регулира от Пътна полиция.", "date": "2018.09.16", "title": "Велико Търново: Шофьорите да се движат с повишено внимание по пътя Вонеща вода – Гурково, в района на Мишеморков хан, поради ПТП"}
{"url": "http://www.focus-news.net/news/2018/09/16/2567660/kaloyan-pargov-bsp-sofiya-vdiganeto-na-zaplatite-v-darzhavnata-administratsiya-e-predizborna-kampaniya-v-avans.html", "text": "Вдигането на заплатите в държавната администрация е предизборна кампания в аванс. До такъв извод стигна лидерът на БСП – София Калоян Паргов, който участва в предаването \"Офанзива с Любо Огнянов\" по \"Канал 3\" в събота вечерта, съобщиха от пресцентъра на  БСП-София . Според председателя на столичната организация на социалистите увеличението с 10% на месечните възнаграждения в държавната администрация е поредният опит на управляващите да спасят положението и може да бъде прибавено към серията от акции като министерските оставки, задграничните посещения за снимки с един или друг световен лидер и разни други пиар ходове. \r\n\"Защо точно в този момент решиха да увеличат заплатите в държавната администрация? За мен това е ход на правителството с цел да поуспокои напрежението в един сектор, който по традиция е източник на гласове, коментира Калоян Паргов. - Оставките на тримата министри са глътка въздух, която премиерът Борисов получи възможност да даде на правителството. След европредседателството се очакваше подобен ход, който да му даде спокойствие за по-дълъг период. Оставките на тримата министри послужиха като отдушник. За съжаление, поводът, който доведе до смяната им, е трагичен. Тук е логично да зададем въпроса дали министрите може да бъдат бушони и с техните оставки да бъдат решавани проблеми, като тези, които лъснаха след катастрофата край Своге. Кой и как контролира, кой носи отговорност? Това са много важни въпроси, защото които и да са министри, ако продължават да работят по този начин, винаги ще стигат до катастрофални резултати\". \r\nКалоян Паргов коментира и поредния сблъсък между президента и премиера, този път по повод посещението на българската делегация на Сесията на ООН. Според лидера на БСП – София, това ясно показва, че войната между \"Дондуков 1\" и \"Дондуков 2\" върви с пълна сила и в нея се използва целият арсенал от трикове и номера. \"Добре би било в Народното събрание някой да обясни каква ще бъде целта на българското присъствие на тазгодишната Сесия на ООН, какви интереси ще защитават, какъв е смисълът от това посещение от гледна точка на задачите, които нашата делегация ще решава, за да стане ясно на обществото, коментира Калоян Паргов. - Нека да се аргументират, за да осмислим присъствието там на премиера. Чух и за предстояща среща с Доналд Тръмп. Какво ще обсъждат на нея, какви въпроси ще бъдат поставени в полза на България?\". \r\nСпоред лидера на столичните социалисти позицията на президента Румен Радев по отношение на евентуални предсрочни парламентарни избори е вярна и точна към настоящия момент. \"Всички вече познаваме премиера Борисов, който днес е на едно мнение, утре – на друго. По една или друга причина обикновено не завършва мандатите си, припомни Калоян Паргов. - БСП е партия на 127 години и през повечето от това време е била парламентарно представена. Затова ние постоянно се борим за доверието на гражданите. Ако стигнем до ситуация за предсрочни парламентарни избори, БСП по принцип е готова. Основната ни цел в момента е да убедим категорично хората, че сме в състояние да управляваме и от тази гледна точка ни е необходимо още малко време. Оценката на президента беше съвсем ясна – в момента избори не са необходими, тъй като нищо няма да променят. Приемам това мнение като опит да мотивира, да стимулира БСП да бъде още по-активна, да покаже още по-ясно алтернативата, тоест – има какво още да се желае от нас. Като в казармата – стимулираш войската да тръгне към победата. И ние точно това се опитваме да направим в момента\". \r\nКалоян Прагов е категоричен, че БСП не търси дестабилизация на държавата, а предлага нов модел и посока на управление. \"Крайно време е Борисов и неговото правителство много ясно да си дадат сметка, че гледането и показването на действителността през розови очила не работи. Хората искат истински резултати, които да виждат със собствените си очи, коментира Калоян Паргов. - При посещението ми в Лондон преди дни и срещите ми с успелите млади българи там разбрах какво очакват те от родината си. Те искат да бъдат оценявани според възможностите им, според знанията и уменията им. Искат да се чувстват свободни и спокойни за бъдещето си в държавата. Искат възможност да се развиват. Не искат да се страхуват от натиск, от рекет – политически или друг. Те вярват в меритокрацията – искат държавно управление, в което да участват способните и заслужилите със знания и умения. Сега от нас зависи да направим така, че успелите българи да работят за по-доброто бъдеще на България, независимо дали в родината или извън нея\".", "date": "2018.09.16", "title": "Калоян Паргов, БСП-София: Вдигането на заплатите в държавната администрация е предизборна кампания в аванс"}
{"url": "http://www.focus-news.net/news/2018/09/16/2567661/premierat-boyko-borisov-se-sreshtna-s-ruskiya-sporten-ministar-pavel-kolobkov.html", "text": "Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България, съобщиха от  правителствената информационна служба . Двамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще. \r\nБългарският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. “Вложихме 350 милиона лева и в момента разполагаме с много добра база за подготовка на спортистите”, подчерта Бойко Борисов. Той допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора.  \r\nПавел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика.  \r\nНа срещата присъстваха министърът на младежта и спорта Красен Кралев и посланикът на Русия в България Анатолий Макаров. \r\nПремиерът Борисов предаде специални поздрави на руския президент Владимир Путин. Министър-председателят покани руския спортен министър да присъства и на Световната купа по ски за мъже в България тази зима.", "date": "2018.09.16", "title": "Премиерът Бойко Борисов се срещна с руския спортен министър Павел Колобков"}
{"url": "http://www.focus-news.net/news/2018/09/16/2567658/afp-broyat-na-zaginalite-ot-tayfuna-vav-filipinite-se-e-uvelichil-do-49-dushi.html", "text": "Броят на загиналите във Филипините при преминаването на тайфуна „Мангкут“ се е увеличил до 49 души, след като властите са открили нови жертви на свлачищата, предава   AFP. \r\nПо-рано се съобщаваше за 28 загинали. В момента тайфунът се приближава към южните брегове на Китай.  Виктор Турмаков", "date": "2018.09.16", "title": "AFP: Броят на загиналите от тайфуна във Филипините се е увеличил до 49 души"}
{"url": "http://www.focus-news.net/news/2018/09/16/2567664/vitseprezidentat-iliyana-yotova-shte-otkrie-uchebnata-godina-v-stolichnoto-18-su-uilyam-gladston.html", "text": "В понеделник, 17 септември, от 10.00 часа вицепрезидентът Илияна Йотова ще открие учебната година в 18 СУ „Уилям Гладстон“, гр. София. Това съобщиха от  прессекретариата на държавния глава .", "date": "2018.09.16", "title": "Вицепрезидентът Илияна Йотова ще открие учебната година в столичното 18 СУ „Уилям Гладстон“"}
{"url": "http://www.focus-news.net/news/2018/09/16/2567663/prezidentat-rumen-radev-shte-uchastva-v-sreshtata-na-varha-na-initsiativata-tri-moreta-v-bukuresht-na-17-i-18-septemvri.html", "text": "На 17 и 18 септември президентът Румен Радев ще участва в срещата на върха на инициативата „Три морета“, която ще се проведе в столицата на Румъния, Букурещ. Това съобщиха от  прессекретариата на държавния глава . В инициативата, която има за цел да насърчи транспортната, енергийна и дигитална свързаност на държавите от Източна Европа, участват президентите на България, Хърватия, Унгария, Литва, Полша, Румъния, Словакия и Словения. В работата на форума ще вземат участие и председателят на Европейската комисия Жан-Клод Юнкер, министърът на енергетиката на САЩ Рик Пери, министърът на външните работи на Германия Хайко Маас и висши представители на Европейска банка за възстановяване и развитие и Световната банка. В рамките на срещата на върха в Букурещ ще се състои бизнес форум, на който ще бъдат разгледани възможностите за реализация на съвместни проекти в областта на регионалната свързаност.", "date": "2018.09.16", "title": "Президентът Румен Радев ще участва в срещата на върха на инициативата „Три морета“ в Букурещ на 17 и 18 септември"}
{"url": "http://www.focus-news.net/news/2018/09/16/2567666/gd-granichna-politsiya-intenziven-e-trafikat-za-tovarni-avtomobili-na-punkt-kapitan-andreevo-na-izhod-ot-stranata.html", "text": "Интензивен е трафикът за товарни автомобили на пункт „Капитан Андреево“ на изход от страната. Това съобщиха от пресцентъра на  ГД „Гранична полиция“ . По границите със Сърбия, Македония, Гърция и Румъния трафикът е нормален.  \r\nПреустановена е дейността на ферибота на ГКПП „Сомовит-Никопол“ поради повреда. Алтернативен маршрут са ГКПП „Свищов“ и ГКПП „Оряхово“.", "date": "2018.09.16", "title": "ГД „Гранична полиция“: Интензивен е трафикът за товарни автомобили на пункт „Капитан Андреево“ на изход от страната"}
{"url": "http://www.focus-news.net/news/2018/09/16/2567665/aleksandar-vuchich-za-belgrad-e-nay-polezno-za-sarbite-i-albantsite-da-postignat-sporazumenie.html", "text": "Сръбският президент Александър Вучич заяви, че за страната му би било най-добре, ако сърбите и албанците постигнат споразумение и завинаги решат проблемите помежду си, предава македонското издание   „Стандард“. \r\nВучич в статия за местен вестник  посочва, че е необходимо да се  разбере, че е дошло ново време, нова ера за целия Балкански полуостров и за Сърбия, в които всеки може да получи нещо добро и да има полза. Сръбският президент смята, че в региона има един мит, че Сърбия е основният виновник за всичко и че винаги иска да воюва и да се разраства и да спечели територии за сметката на други. \r\nТой посочи, че иска да види Сърбия като „силна, успешна, модерна страна, която се придържа към дадената дума, която никой не заплашва, която иска мир, която обича и умее да работи, а не да воюва, която не мрази никого, която иска да помогне и която иска всички права на всички хора, навсякъде на Балканите“.  Виктор Турмаков", "date": "2018.09.16", "title": "Александър Вучич: За Белград  е най-полезно за сърбите и албанците да постигнат споразумение"}
{"url": "http://www.focus-news.net/news/2018/09/16/2567643/abc-news-buryata-florans-e-otslabnala-do-tropicheska-depresiya.html", "text": "Националният център за предупреждение за урагани на САЩ съобщи, че бурята „Флорънс“ е отслабнала до тропическа депресия, предава   ABC News. \r\n„Флорънс“ отслабна до депресия, но се запазва опасността от проливни дъждове и наводнение в резултат на излизане на реките от коритата на територията на щатите Северна и Южна Каролина“, пише в съобщение на центъра.  \r\nУраганът „Флорънс“ се стовари над атлантическото крайбрежие на САЩ в петък, но по-късно статутът му бе понижен на буря. До момента в резултат от бедствието са загинали 13 души.  Виктор Турмаков", "date": "2018.09.16", "title": "ABC News: Бурята „Флорънс“ е отслабнала до тропическа депресия"}
{"url": "http://www.focus-news.net/news/2018/09/16/2567667/varna-vavezhdat-se-promeni-v-nyakoi-linii-na-gradskiya-transport-za-nachaloto-na-uchebnata-godina.html", "text": "Маршрутни и часови промени в обслужването на тролейбусния и автобусен транспорт във Варна влизат в сила от 17 септември във връзка с началото на учебната година. Това съобщиха за  Радио „Фокус“ – Варна  от фирмата обществен –превозвач „Градски транспорт“. Промените ще засегнат автобусни линии с номера 36 и 37, които ще възстановят обслужването на спирка „Джанавара“ в квартал „Аспарухово“. В маршрута на линия 12 се възстановява обслужването до спирка „Сокол“ с курс от „Бриз“ в 7.02 часа в делничен ден. Автобусна линии 14А възстановява обслужването на курсове в 6.35 и 12.20 от „Владиславово“ в  посока към „Почивка“. Тролейбусите с номера 86 и 88 ще се движат от квартал „Владиславово“ до спирка „Джанавара“ в „Аспарухово“ и обратно. \r\nДиана СТОЕВА", "date": "2018.09.16", "title": "Варна: Въвеждат се промени в някои линии на градския транспорт за началото на учебната година"}
{"url": "http://www.focus-news.net/news/2018/09/16/2567669/velichka-stoycheva-obshtina-asenovgrad-nyama-da-se-zakrivat-uchilishta-v-obshtinata.html", "text": "Не се предвижда да се закриват училища на територията на Община Асеновград, каза за  Радио „Фокус“-Пловдив  Величка Стойчева, директор на Дирекция „Хуманитарни дейности“ към Общината. Тя обясни, че има две малки училища в селата Мулдава и Златовръх, където децата са между 50 и 70. Общински съвет-Асеновград е гласувал в тях да има маломерни паралелки и учебните заведения да се запазят. „Едното училище има 55 деца, другото- около 73. Те евентуално са застрашени в бъдеще от закриване, разбира се, ако показателите не се подобрят. Надяваме се, че броят на децата или ще се запази, или ще се повиши леко, но няма да имаме закрити училище, считано от 1 септември 2018 година“, увери Стойчева. По думите й във всяко едно училище има между 5 -6 маломерни паралелки. „Нормално на випуск имат по една паралелка, т.е. от  1 до 7 клас общо паралелките са им 7 и от тях примерно 5 или 6 са маломерни, което означава, че има по една или две немаломерни паралелки.  Имаме по една маломерна паралелка в училището в село Тополово тази година и в кв. „Горни Воден“, но там не става въпрос за някакво драстично намаление на децата, а просто по едно дете липсва , за да бъде паралелката нормална“, каза още Стойчева. За паралелки от 1 до 7 клас минимумът деца, който се изисква, за да има паралелка, е 18, а максимумът-26. За паралелки от 1 до 4 клас минимумът е 16 деца. \r\nМария РУСЕВА", "date": "2018.09.16", "title": "Величка Стойчева, Община Асеновград: Няма да се закриват училища в общината"}
{"url": "http://www.focus-news.net/news/2018/09/16/2567671/veliko-tarnovo-chastichni-remonti-zapochvat-v-mestnostta-pametnitsite-v-svishtov.html", "text": "Частични ремонти започват в местността „Паметниците“ в Свищов. Средствата бяха отпуснати с решение на министъра на културата Боил Банов и съдействието на Националния институт за недвижимо културно наследство. Това каза за  Радио „Фокус“ – Велико Търново  кметът на Свищов Генчо Генчев. С парите ще бъде подменена част от инфраструктурата в региона, ще бъдат почистени плочите, ремонтирани моста, стъпалата и подходите към съответните паметници. „По отношение на статута водим процедура за предоставянето на местността за стопанисване и управление на Община Свищов, тъй като тя в момента е двоен статут. Една част е на Министерство на земеделието и горите, а другата част е на Министерството на културата. В момента, тъй като \"Паметниците\" са с двоен статут, Общината няма право да кандидатства по културната мярка на Оперативна програма „Региони в растеж“. Вярваме, че и там вървим по правилния път и дано да успеем да придобием права върху местността, за да можем да се грижим добре за този исторически резерват“, категоричен бе градоначалникът. Той припомни, че паралелно с това тече и дарителска инициатива за възстановяване на Воденицата в Свищов и прикани всеки, който има желание и възможност да помогне. \r\nЛуиза ТРАНЧЕВА", "date": "2018.09.16", "title": "Велико Търново: Частични ремонти започват в местността „Паметниците“ в Свищов"}
{"url": "http://www.focus-news.net/news/2018/09/16/2567672/sofiya-dva-chasa-prodalzhava-protestat-pred-parlamenta-za-smyana-na-sistemata.html", "text": "Два часа продължава протестът пред парламента с искане за смяна на системата и оставка на правителството, предаде репортер на  Агенция \"Фокус\" . Протестът започна към 12.00 часа. На него присъстват стотици граждани, като към този час броят им започва да намалява. По-рано те изпяха химна на България, скандираха \"Оставка\", \"Мафия\", \"Всеки ден ще е така до оставката\". Протестиращите изразиха недоволство и към журналистите, като ги нарекоха продажни. Бул. \"Цар Освободител\" е блокиран за движение. В района е засилено полицейското присъствие. Верига от служители на реда държи на разстояние протестиращите от сградата на Народното събрание. \r\nДеница КИТАНОВА", "date": "2018.09.16", "title": "София: Два часа продължава протестът пред парламента за смяна на системата"}
{"url": "http://www.focus-news.net/news/2018/09/16/2567670/sofiya-politseyski-patrul-s-radar-e-razpolozhen-na-km-5-na-avtomagistrala-trakiya.html", "text": "На 5-и км на автомагистрала „Тракия“ е разположен полицейски патрул със софийска регистрация 4300 с радар, предаде репортер на  Агенция „Фокус“ . На каралуката на входа на София са разположени два полицейски мотоциклета.", "date": "2018.09.16", "title": "София: Полицейски патрул с радар е разположен на км 5 на автомагистрала „Тракия“"}
{"url": "http://www.focus-news.net/news/2018/09/16/2567668/afp-pronizaniyat-ot-palestinets-na-zapadniya-bryag-izraelets-e-pochinal-ot-ranite-si.html", "text": "Израелецът,  пронизан от палестинец край входа на търговски център в окупирания Западен Бряг е починал от раните си, съобщи пред   AFP  болницата, където е бил лекуван. \r\nАрмейската пресслужба смята, че смята за терористичен акт случилото се в района Гуш-Ецион южно от Ерусалим. \r\nМестните медии съобщават, че нападателят – 17-годишен палестинец, е обезвреден с ответен огън.  Виктор Турмаков", "date": "2018.09.16", "title": "AFP: Пронизаният от палестинец на Западния бряг израелец е починал от раните си"}
{"url": "http://www.focus-news.net/news/2018/09/16/2567676/gerb-deputatat-ot-germanskiya-bundestag-nikolas-lyobel-poseti-plovdiv.html", "text": "Регионалното сътрудничество и възможностите за обмяна на добри практики в различни сфери обсъдиха на среща в Пловдив депутатът от германския Бундестаг Николас Льобел, председателят на парламентарната Комисия по бюджет и финанси Менда Стоянова, кметът на Пловдив инж. Иван Тотев и заместник-кметът Розалин Петков. Това съобщиха от  пресцентъра на ГЕРБ . В разговорите участваха още Юнас Уакас - представител на ХДС към ЕНП, ръководителят на Международния отдел на ГЕРБ София Цветкова и председателят на Младежи ГЕРБ-София Ивайло Петков. „В качеството ми на член на Комисията по външна политика отговарям за контактите с България и Западните Балкани. За мен е много вълнуващо да посетя Пловдив, който ще бъде Европейска столица на културата през следващата година“, заяви Николас Льобел. Той сподели, че първото му впечатление от града е трансформацията чрез инфраструктурните обекти, които се реализират. „Да бъдеш културна столица на Европа е свързано не само със събитийния и културен календар. Това е възможност за промяна и за инфраструктурни постижения“, подчерта гостът. Той сподели, че в неговия роден град Манхайм има десет центъра за създаване на креативни индустрии, които работят много успешно. Обсъдена бе възможността за бъдещи контакти за обмяна на опит в тази сфера. „Събитието, което ще даде официалния старт на домакинството на Пловдив като Европейска столица на културата през 2019 година, ще е на 12-ти януари. Прогнозите са около 50 хиляди гости да посетят откриващия уикенд. Подготвили сме богата програма“, сподели кметът инж. Иван Тотев.  \r\nПловдив е един от най-бързо развиващите се градове, с огромна концентрация на чужди инвестиции. Безработицата в града е 3 процента, а на регионално ниво – 5 на сто. По време на срещата стана ясно, че в региона най-голям е делът на немските инвестиции. Също така бяха обсъдени проекти в сферата на образованието, възможностите за дуално обучение, привличането на нови индустрии, развитието на IT сектора в Пловдив и други теми от общ интерес. В програмата на гостите е включено запознаване със забележителностите на града, сред които Античният театър, Римският стадион, къща Клианти, първият квартал за творчески индустрии „Капана“ и др.", "date": "2018.09.16", "title": "ГЕРБ: Депутатът от германския Бундестаг Николас Льобел посети Пловдив"}
{"url": "http://www.focus-news.net/news/2018/09/16/2567674/veliko-tarnovo-43-godishen-motorist-e-zaginal-pri-katastrofa-v-prohoda-na-republikata.html", "text": "43-годишен моторист загина при катастрофа в Прохода на Републиката, съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Произшествието е станало около 12.00 часа. По първоначална информация мотоциклет се е ударил в товарен автомобил. Мотористът е загинал на място. Екипи на \"Пътна полиция\" регулират движението в района на инцидента. Причините са в процес на изясняване. Започнато е досъдебно производство. \r\nЛуиза ТРАНЧЕВА", "date": "2018.09.16", "title": "Велико Търново: 43-годишен моторист е загинал при катастрофа в Прохода на Републиката"}
{"url": "http://www.focus-news.net/news/2018/09/16/2567675/pazardzhik-vav-vetren-beshe-postavena-memorialna-plocha-na-uchitelya-i-rodolyubets-stefan-karchev.html", "text": "В град Ветрен  бе поставена мемориална плоча на Стефан Карчев, съобщи за  Радио „Фокус“ – Пазарджик  кметът на града Радослав Лютаков. Той обясни, че възпоменателният знак е поставен на къщата Стефан Карчев, където учителят и родолюбец е живял преди повече от 100 години. На церемонията е присъствал и праправнукът на Карчев, който носи двете му имена. Мемориалната плоча е дарение от община Кресна, направена е от черен мрамор и е с размери 90 на 60 сантиметра, а слово за учителя е произнесъл кметът на Кресна Николай Георгиев. Стефан Карчев е български просветен деец, дарител и революционер, участник в Кресненско-Разложкото въстание. Преди да се установи трайно във Ветрен, той работи в село Славовица и е сред учителите земеделския лидер Александър Стамболийски. Дарява библиотеката си на Ветрен. Оставя спомени за въстанието и истории на Кресна и Ветрен. \r\nВаня НИКОЛОВА", "date": "2018.09.16", "title": "Пазарджик: Във Ветрен беше поставена мемориална плоча на учителя и родолюбец Стефан Карчев"}
{"url": "http://www.focus-news.net/news/2018/09/16/2567653/volen-siderov-obedineni-patrioti-aleksandar-manolev-ne-tryabvashe-da-otkazva-kandidaturata-si-za-transporten-ministar.html", "text": "Александър Манолев не трябваше да отказва кандидатурата си за транспортен министър. Това каза лидерът на „Атака“ и председател на ПГ на \"Обединени патриоти\" Волен Сидеров в интервю за предаването „Неделя 150“ по  БНР .  „Беше излишно да се задълбаваме в процедурата по освобождаването на Младен Маринов от поста на главен секретар на МВР“, посочи той. „Попитах дали не може без подпис на този указ да гласуваме министрите, казаха, че може, но после можело да стане усложнение. По тази логика излиза, че Младен Маринов трябва цял живот да е главен секретар на МВР, ако президентът не му подпише указа за освобождаване. Можеше и без тези игри на процедурни упражнения и да не възбуждаме излишна драма между институциите, защото и без това между президентството и правителството  непрекъснато прехвърчат искри. Това не е добре и е излишно“, разясни Сидеров.  \r\nПо повод на отказа на Александър Манолев да оглави поста на министър на транспорта, Сидеров коментира: „При Манолев имаме атака, нападение не от сайт, не от медия, а от една политико-бизнес група, която има и сайт, но той е просто гарнитура, и която навремето слагаше министри в първия кабинет на Борисов. Този кръг в първия кабинет на Борисов наложи министрите Трайчо Трайков, Росен Плевнелиев, Симеон Дянков. Това бяха техните хора в правителството. Тук имаме една политическа опонираща групировка. Не казвам хубаво, лошо. За това, че Манолев е бил в тази фирма или в онази фирма, не е повод да подава оставка. Аз съм на мнение, че Манолев не трябваше да подава оставка, просто защото сайтът „Капитал“ е написал нещо. „Капитал“ по този начин може да управлява държавата. Нападението над Манолев беше изкуствено и клякането пред тази атака, за мен, беше грешка, защото показваш, че могат да те манипулират“.  \r\nЛидерът на „Атака“ защити и кандидатурата на главния секретар на МВР Младен Маринов за поста вътрешен министър: \"Той е човек от системата. Досега имаше доста несполучливи министри. Той е минал през всички етапи на йерархията, познат от хората и познаващ самата система. Дали той е подходящ или не е преценил премиерът. Нека той да защити неговите качества.\"   \r\nСидеров коментира и отношенията в коалицията: „Трябва да се казват различията, защото те не са в цвета в очите или в профила на лицето, а са идейни“. Той беше категоричен, че още тази седмица трябва да стане ясно как ще се явят Обединените патриоти на предстоящите евроизбори следващата година: „Няма да ги чакам следващите месеци, след което в 12 без 5 някой да извърти някакъв номер“.  \r\nУтре коалиционен съвет при премиера трябва да утвърди окончателно имената: „Трябва да се обсъди дали трябва да се оттегли Манолев. Трябва да се обсъди дали е нужно и дали трябва да се подаваме на всеки един такъв удар от страна на политико-бизнес кръгове. Тогава ставаме заложници.“ \r\nСпоред Волен Сидеров ще бъде от решаващо значение дали премиерът Бойко Борисов ще защити Виктор Орбан в Съвета на Европа: „Защото за неговото политическо бъдеще ще бъде решаващо. Ако той го разбере това, ще вземе правилното решение. Няма значение, че Полша, Чехия или Словакия също ще защитят Орбан. Важно е как ще се държи България в този момент. Аз вече дадох заявката в парламента. Надявам се да бъде на това ниво, което го изисква историческия момент“. \r\nЛидерът на „Атака“ допуска, че ако има правителствена криза, която не може да бъде разрешена е възможно да се стигне до предсрочни избори: „Всичко е възможно. Ако всеки ден от някой сайт излиза нещо и се блокира работата на кабинета, може да стигнем до избори.“", "date": "2018.09.16", "title": "Волен Сидеров, „Обединени патриоти“: Александър Манолев не трябваше да отказва кандидатурата си за транспортен министър"}
{"url": "http://www.focus-news.net/news/2018/09/16/2567677/manilla-star-filipinskata-armiya-shte-uchastva-v-spravyaneto-sas-sledstviyata-ot-tayfuna-mangkut.html", "text": "Министърът на отбраната на Филипините Делфин Лорензана съобщи, че два товарни самолета „Локхийд“ С-130 и 10 хеликоптера на въоръжените сили ще бъдат мобилизирани в спасителните операции и справянето с последствията от тайфуна „Мангкут“, който връхлетя островната държава, пише    Manilla Star. \r\nМинистърът на отбраната съобщи, че двата самолета ще се използват за доставяне на помощ в най-пострадалите райони,  докато хеликоптерите ще се използват за спасителни мисии. \r\nДопълнително той заяви, че войници от сухопътните сили ще участват в спасителните работи и в разчистването. \r\nПо последни данни във Филипините от бедствието са загинали 49 души. Повече от 100 хил. души е трябвало да бъдат евакуирани.  Виктор Турмаков", "date": "2018.09.16", "title": "Manilla Star: Филипинската армия ще участва в справянето със следствията от тайфуна „Мангкут“"}
{"url": "http://www.focus-news.net/news/2018/09/16/2567678/evrodeputatat-momchil-nekov-shte-otkrie-uchebnata-godina-vav-visokotehnologichnoto-uchilishte-su-hristo-botev-v-karnobat-na-17-septemvri.html", "text": "Eвродепутатът Момчил Неков ще участва в тържествената церемония по откриване на новата учебна 2018/2019 година във високотехнологичното училище в Карнобат - СУ „Христо Ботев“. Това съобщиха от  пресофиса на евродепутата . Събитието ще се състои на 17 септември от 9.30 часа в СУ „Христо Ботев“ в Карнобат. След официалната церемония Неков ще се срещне с учители и ученици, и ще разговаря по актуални теми с тях. СУ „Христо Ботев“ в Карнобат е определено като училище на бъдещето, където високите технологии и приятната атмосфера карат децата да учат и да се забавляват. Над 800 ученици се обучават на интерактивни дъски, използвайки съвременни технологии, включително и мобилни телефони. За 17 септември, училището инициира кампания – „Дарение вместо букет за първия учебен ден!“. Педагогическата колегия на СУ „Христо Ботев“ инициира дарителска акция в помощ на ученици, които се нуждаят от скъпоструващо лечение. „Две деца имат нужда от нашата помощ, нека бъдем съпричастни, нека отново се обединим около добрата кауза“ – казват учителите и призовават всички родители и ученици вместо букет на първия учебен ден да направят дарение в специална кутия, която ще бъде поставена във фоайето на първия етаж в училищната сграда.", "date": "2018.09.16", "title": "Евродепутатът Момчил Неков ще открие учебната година във високотехнологичното училище СУ „Христо Ботев“ в Карнобат на 17 септември"}
{"url": "http://www.focus-news.net/news/2018/09/16/2567673/zhenmin-zhibao-tayfunat-mangkut-predizvika-navodneniya-v-yuzhen-kitay.html", "text": "В южната китайска провинция Гуандон и на островите Хонконг и Макао се съобщава за наводнения и повредени сгради заради тайфуна „Мангкут“, който бушува в региона, пише   „Женмин Жибао“. \r\nВ Хонконг до момента за медицинска помощ са се обърнали 111 души. Съобщава се са значителен брой паднали дървета.  Няколко стотин жители са настанени във временни заслони, организирани от правителството. \r\nВ Гуандон градските власти в Гуанджоу, Шенжен, Жонгшан и Джанмен са обявили затваряне на администрацията, пазарите и училищата.  Отменени са хиляди полети на летищата в провинцията, както и високоскоростната железопътна линия. \r\nОчаква се, че провинцията ще усети пълния гняв на стихията вечерта, пише китайското издание.  Виктор Турмаков", "date": "2018.09.16", "title": "„Женмин Жибао“ : Тайфунът „Мангкут“ предизвика наводнения в Южен Китай"}
{"url": "http://www.focus-news.net/news/2018/09/16/2567679/bsp-sofiya-mladite-sotsialisti-pokazvat-sofiya-na-dve-skorosti-na-praznika-na-grada-17-septemvri.html", "text": "Младите социалисти от столицата ще покажат \"София на две скорости\" на празника на града, съобщиха от пресцентъра на  БСП- София . Фотоизложбата със снимки, която ще демонстрира двойния аршин при управлението на столицата, ще бъде открита официално на 17 септември, в 15.00 часа. Стативите със снимките на двете лица на София ще бъдат подредени на изхода на метростанция \"Сердика\" от страната на Министерството на здравеопазването. Гражданите и гостите на столицата може да разгледат фотосите между 14.00 и 20.00 часа в Деня на София. \r\nНа откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП. \r\n\"София е модерна европейска столица. София е град на античността. София е красива, София е приветлива, София те кара да се влюбиш в нея от пръв поглед, пишат младите социалисти от БСП - София в поканата за изложбата. - София обаче е и град на дупки, графити, разрушени стълбища, запустели сгради, недостъпни тротоари, тъмни улици. С фотоизложбата на открито \"София на две скорости\" искаме да покажем всички лица на столицата. Искаме да я покажем хубава и грозна, спретната и разхвърляна. Искаме обаче и нещо много по-важно - да започнем обществена дискусия за социалните неравенства в столицата. Искаме да обсъдим защо София е една за граждани и туристи в нейния център и друга за своите обитатели навсякъде извън красотата на площади като \"Александър Невски\" и \"Света Неделя\". Искаме да създадем едно творческо пространство, в което да обсъдим проблемите на всеки един от кварталите на София и да покажем, че чрез изкуство можем да зададем важните въпроси за развитието на нашия град. Добре дошли са всички, които обичат града ни и мислят за бъдещето му\".", "date": "2018.09.16", "title": "БСП- София: Младите социалисти показват \"София на две скорости\" на празника на града- 17 септември"}
{"url": "http://www.focus-news.net/news/2018/09/16/2567680/shumen-patriarh-neofit-be-posreshtnat-tarzhestveno-vav-veliki-preslav.html", "text": "Патриарх Неофит бе посрещнат тържествено във Велики Преслав, предаде репортер на  Радио \"Фокус\"-Шумен . Той оглави благодарствения молебен по повод 1125 години от Преславския църковно-народен събор. \r\nИвелина ИВАНОВА", "date": "2018.09.16", "title": "Шумен: Патриарх Неофит бе посрещнат тържествено във Велики Преслав"}
{"url": "http://www.focus-news.net/news/2018/09/16/2567681/ria-novosti-supertayfunat-mangkut-dostigna-kitayskata-provintsiya-guandon.html", "text": "Супертайфунът „Мангкут“ достигна до провинцията Гуандон в Южен Китай. Скоростта на вятъра достига до 45 метра в секунда, което е равнозначно на 14 бала, предава    РИА Новости. \r\nПо-рано китайското метеорологично управление на Китай обяви най-високо „червено“ равнище за опасност в южните крайбрежни зони на страната. В провинцията Гуандон са евакуирани 100 хил. местни жители, около 36 хил. рибарски лодки са се върнали от морето в пристанищата, спрян е въздушният трафик от летищата в градовете Шенчжен, Чжухай и Гуанджоу.  Властите са отменили учебните занятия. \r\nМеждувременно в съседната провинция Хайнан са евакуирани около 80 хил. жители. Закрити са туристическите обекти.  \r\nВластите в Макао са открили два заслона, където общо могат да се приютят 24 хил. души.  Виктор Турмаков", "date": "2018.09.16", "title": "РИА Новости: Супертайфунът „Мангкут“ достигна китайската провинция Гуандон"}
{"url": "http://www.focus-news.net/news/2018/09/16/2567682/kmetat-rosen-georgiev-za-chetvarta-poredna-godina-organizirame-rok-festival-v-selo-dabrava.html", "text": "За четвърта поредна година организираме рок фестивал в село Дъбрава, каза за  Радио „Фокус“- Пирин  кметът Росен Георгиев. „Фестивалът набира все по- голяма популярност и се превръща в едно устойчиво събитие. Датите тази година са 21 и 22 септември“, посочи той. „Имаме обновяване на името. Третото издание беше The Brava Fest- препратка на името на селото, в което го провеждаме. Тази година вкарваме в името и думата Balkan, като това е наша идея почти от самото начало“, обяви Росен Георгиев. Той обясни, че фестивалът е провокиран от близостта на три граници и на удобното местоположение на Благоевград. „Тази година The Brava Balkan Fest е най- голямото рок събитие с балкански рок групи в Югозападна България, а може би и не само в Югозападна България“, заяви Росен Георгиев. \r\nЛора КАЛЧЕВА", "date": "2018.09.16", "title": "Кметът Росен Георгиев: За четвърта поредна година организираме рок фестивал в село Дъбрава"}
{"url": "http://www.focus-news.net/news/2018/09/16/2567683/sofiya-protestirashtite-pred-parlamenta-napadnaha-operator-na-edna-ot-natsionalnite-televizii.html", "text": "Протестиращите пред парламента нападнаха оператор на една от националните телевизии - бТВ, предаде репортер на  Агенция \"Фокус\" . След намеса на служителите на реда не се стигна до ексцесии. Недоволстващите нарекоха медиите продажници и заявиха, че няма да работят с тях. \r\nЕдин от организаторите на протеста Емил Русинов съобщи на мегафон, че е получил хиляди заплахи за живота си заради организирането на демонстрацията. Той съобщи, че от 12.00 до 17.30 часа утре отново ще се състои протест пред парламента, а след това до 18.00 часа ще има шествие до Министерски съвет.  \r\nДеница КИТАНОВА", "date": "2018.09.16", "title": "София: Протестиращите пред парламента нападнаха оператор на една от националните телевизии"}
{"url": "http://www.focus-news.net/news/2018/09/16/2567685/pazardzhik-kolona-ot-avtomobili-se-e-obrazuvala-v-rayona-na-89-km-na-avtomagistrala-trakiya-v-posoka-sofiya.html", "text": "Колона от автомобили се е образувала в района на 89 км на автомагистрала „Тракия“ в посока София, предаде репортер на  Радио „Фокус“ – Пазарджик . Причината за задръстването са ремонтни дейности на моста над река Елшишка в този участък, като движението се осъществява двупосочно в платното за Пловдив. Поради по-натоварения трафик към столицата колоната е дълга около 2-3 км. \r\nВаня НИКОЛОВА", "date": "2018.09.16", "title": "Пазарджик: Колона от автомобили се е образувала в района на 89 км на автомагистрала „Тракия“ в посока София"}
{"url": "http://www.focus-news.net/news/2018/09/16/2567686/kurir-makedoniya-star-voenen-korab-predizvika-spor-mezhdu-harvatiya-i-cherna-gora.html", "text": "85-годишният кораб „Ядран“, построен за нуждите на флота на Кралство Югославия, предизвиква спор между Хърватия и Черна гора, предава македонската електронна медия  „Курир“  \r\nКорабът  понастоящем е част от черногорския флот и се намира в пристанище Тиват, но Хърватия настоява  „той да се върне“. Властите в Подгорица отхвърлят искането. \r\nВ периода на някогашната Югославия, базата на  60-метровия кораб е пристанището в Сплит, но през 1990 г. той е изпратен на ремонт в Черна гора, където и остава след началото на войните, довели до разпада на страната. \r\nХърватия твърди, че корабът е бил „незаконно“, взет от пристанище в Сплит, където той „винаги е бил базиран“ и поради това отправя молба към Черна гора да го върне. \r\nПодгорица, от своя страна смята, че с Договора за наследството на бивша Югославия на нея принадлежат всички обекти, оръжия и оборудване, което по време на разпадането на държавата са се намирали на нейна територия.  Виктор Турмаков", "date": "2018.09.16", "title": "„Курир“ (Македония): Стар военен кораб предизвика спор между Хърватия и Черна гора"}
{"url": "http://www.focus-news.net/news/2018/09/16/2567687/prezidentat-rumen-radev-shte-otkrie-uchebnata-godina-na-natsionalnata-gimnaziya-za-drevni-ezitsi-i-kultura.html", "text": "На 17 септември, понеделник, президентът Румен Радев ще присъства на официалното откриване на новата учебна година на Националната гимназия за древни езици и култура „Константин-Кирил Философ“. Това съобщиха от  прессекретариата на държавния глава . Държавният глава ще приветства възпитаниците и преподавателите от училището.  \r\nТържеството ще започне в 10.00 часа в Аулата на СУ „Св. Климент Охридски“.", "date": "2018.09.16", "title": "Президентът Румен Радев ще открие учебната година на Националната гимназия за древни езици и култура"}
{"url": "http://www.focus-news.net/news/2018/09/16/2567690/iliana-benovska-hasta-la-vistababy-chao-protestari-nali-nyama-da-vi-vidim-povechei.html", "text": "Hasta la vista.baby! Чао, протестъри! Нали, няма да ви видим повече? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nЗа ролята си в  \"Терминатор 2\" Арнолд Шварценегер  получава 15 милиона долара. Репликите му съдържат точно 700 думи - по 21 429 долара на дума. За прословутата му фраза „Аста ла виста, бейби !“ на Арнолд са му платили 85 716 долара.  \r\nДнес, на 16.9.2018 г., в София, пред НС и МС се опитват да ни прожектират самодейно филмче озаглавено  „Протест“. Главните „герои“ са някой си Емил, който го играе обществен Будилник, някой си Георги, който пък се прави на Боец за Свободна Европа, някой си Агент Росен, някой си ФБ–укаджия Светослав…   \r\nКолко ли се е бръкнал банкерът–продуцент, сладко похапващ плескавици в Сръбско, вместо да получи плесниците на българското правосъдие за фалита на българската банка с най-много ресурс и активи в най-ново време ? Със сигурност , горните  субекти няма да получат много парички за дивия си диалект и дълбокомислието, с които произнасят: „Шъ ги смажИм и изпоарИстувЪмИ сичкитИ!“   \r\nЯвно апетитът за власт на Цветан е подтиснал интелекта му на „съвременен Буров“, както се самоназоваваше самият той и не е могъл да измисли подобна на култовата реплика на Шварценегер  „Аста ла виста, бейби !“, струваща 85 716 долара. Така, че няма да се охарчи много. \r\nПък ние им пожелаваме: Hasta la vista.baby! Чао, протестъри! Нали, няма да ви видим повече? \r\nАз съм Беновска. И питам.", "date": "2018.09.16", "title": "Илиана Беновска: Hasta la vista.baby! Чао, протестъри! Нали, няма да ви видим повече?"}
{"url": "http://www.focus-news.net/news/2018/09/16/2567689/plovdiv-uvelichavat-se-sluchaite-na-zabolelite-ot-chrevni-infektsii.html", "text": "Увеличават случаите на заболелите от чревни инфекции, съобщиха за Радио „Фокус“-Пловдив от Регионалната здравна инспекция. За периода от 6 до 12 септември те са 55, като 18 от тях са от Пловдив, а останалите от региона. В сравнение с предходния период 30 август-5 септември има увеличение с 8 случая. Двама души повече са се разболели от вирусен хепатит- общо те са 5 за миналата седмица спрямо трима за по-миналата. Отчита се и увеличение на ухапаните хора от кърлежи-петима души срещу двама. Регистрира се и увеличение на случаите на заболелите от варицела-11 срещу 5, както и на скарлатина- седем души спрямо нито един за предходния период. Има и един човек, който се е разболял от менингит. \r\nМария РУСЕВА", "date": "2018.09.16", "title": "Пловдив: Увеличават се случаите на заболелите от чревни инфекции"}
{"url": "http://www.focus-news.net/news/2018/09/16/2567688/abv-predsedatelyat-na-partiyata-rumen-petkov-provede-sreshta-s-prezidenta-na-livano-balgarskiya-savet-ahmad-alaedin.html", "text": "Председателят на АБВ Румен Петков проведе среща с президента на Ливано-българския съвет Ахмад Aлаедин, съобщиха от пресцентъра на  АБВ . Разговорът е  продължение на инициативата на ПП АБВ за възобновяване на политическите и икономически контакти с арабските страни. Ахмед Алаедин  отправи покана към Румен Петков да посети икономическия  форум в София под егидата на БТПП и  изрази надежда на събитието да присъстват повече български компании. В допълнение той отбеляза, че се очаква  голяма  бизнес делегация от представители на банковите и финансови институции и секторите здравеопазване, земеделие и енергетика от Ливан, която да  участва във форума, насрочен за 12, 13 и 14 ноември  тази година. На срещата бяха обсъдени и  теми, свързани с културния обмен и образованието на ливански студенти в България. В заключение, Ахмад Алаедин посочи, че Ливано-българският съвет, на който е ръководител, представлява влиятелна бизнес организация не само на територията на Ливан, а и в други арабски страни, и са на разположение на всяка европейска, включително българска компания, която се обърне за сътрудничество и съдействие към тях.", "date": "2018.09.16", "title": "АБВ: Председателят на партията Румен Петков проведе среща с президента на Ливано-българския съвет Ахмад Aлаедин"}
{"url": "http://www.focus-news.net/news/2018/09/16/2567691/ria-novosti-ministarat-na-sporta-na-rusiya-e-provel-sreshta-s-balgarskiya-ministar-predsedatel.html", "text": "Министърът на спорта на Русия Павел Колобков проведе среща с българския министър-председател Бойко Борисов, предава  РИА Новости. \r\nОтбелязва се, че по време на срещата двамата са подчертали отдавнашните дружески отношения в сферата на спорта и изразиха увереност, че и двете страни ще продължат сътрудничеството и в бъдеще. \r\nНа съвещанието е участвал и министърът на младежта и спорта на България Красен Кралев, както и посланикът на Русия в България Анатолий Макаров.  Виктор Турмаков", "date": "2018.09.16", "title": "РИА Новости: Министърът на спорта на Русия е провел среща с българския министър-председател"}
{"url": "http://www.focus-news.net/news/2018/09/16/2567692/shumen-patriarh-neofit-otsluzhi-blagodarstven-moleben-vav-vladetelskata-bazilika-v-preslav.html", "text": "Патриарх Неофит отслужи благодарствен молебен във Владетелската базилика в Преслав, предаде репортер на  Радио „Фокус“- Шумен . В последованието, във връзка с 1125 години от Първия църковно-народен събор, провел се през 893 година в Преслав, взеха участие архиереи на Светия Синод и Българската православна църква. „Нека единството, което показахме днес, събрани заедно, за да отбележим самото начало на съборния живот на Православната ни църква бъде наш водещ принцип и занапред, защото само чрез съборното единство на Църквата и народа, държавата ни е просперирала през вековете, утвърждавайки се върху здравото Христово учение. Да пребъде през столетията паметта на Преслав и Преславския събор, да пребъде и Светата ни провославна църква, утвърдила се на този събор като духовна майка кърмилница на православния ни народ, каквато тя остава и до днес“, каза в словото си патриарх Неофит. Той посочи, че българската история никога няма да бъде забравена и ще пребъде във вековете. \r\nИвелина ИВАНОВА", "date": "2018.09.16", "title": "Шумен: Патриарх Неофит отслужи благодарствен молебен във Владетелската базилика в Преслав"}
{"url": "http://www.focus-news.net/news/2018/09/16/2567693/kmetat-ivan-aleksiev-dg-detelina-v-pomorie-shte-bade-razshirena-bez-da-se-narushava-uchebniya-protses.html", "text": "Идеята на разширението на ДГ „Детелина“ е да се увеличи капацитета й, без да се нарушава учебния процес. Това каза за  Радио „Фокус“  кметът на Поморие Иван Алексиев по повод откриване на ново крило на детската градина. „Наложи се разширениe на ДГ „Детелина“, тъй като се указа тясна вече, заради многото деца. Все пак има и определени нормативи по колко да бъдат групичките“, обясни кметът и допълни, че градината е най-голямата в Поморие и е с яслени групи. „Преди две години разширихме яслената група, направихме две групи. Трябваше да търсим финансиране и възможности за разширение на детската градина“, посочи Иван Алексиев и уточни, че финансирането е по проект „Разширение на ДГ „Детелина”, осъществен по европейското командване на Съединените американски щати за предоставяне на взаимопомощ. Финансирането по програмата за хуманитарна помощ е на Министерството на отбраната на САЩ и отдел „Военно сътрудничество“. „По тази програма кандидатствахме и си защитихме проекта. Всичко е съобразено с техните изисквания и нашите стандарти, без никакъв компромис, относно строителство и изпълнение, тъй като става въпрос за деца“, заяви кметът на Поморие. Той каза още, че стойността на проекта е около 440 хил. долара. \r\nДеница ДИМИТРОВА", "date": "2018.09.16", "title": "Кметът Иван Алексиев: ДГ „Детелина“ в Поморие ще бъде разширена, без да се нарушава учебния процес"}
{"url": "http://www.focus-news.net/news/2018/09/16/2567694/dzhumhuriet-protest-sreshtu-pravitelstvoto-v-balgariya-koyto-shte-prodalzhi-tri-dni.html", "text": "Живеещи зад граница български граждани организираха протест пред сградата на Народното събрание, пише турският вестник „Джумхуриет”. Новината е от информационната агенция ДХА, тиражирана и от останалите централни турски медии. Масовият протест е обявен като действие на живеещи и зад граница и вътре в страната граждани. Отправят се призиви за оставка на правителството, съпроводени със скандиране на лозунга: ”Не на партийните отношения и обвързаност; на корупцията и на концесиите!”. Предлага се промяна на модела на правителството и управление на страната по примера на Швейцария – с референдуми.  \r\nОтбелязва се, че протестните действия ще продължат три дни и ще обхванат и районите на българските дипломатически представителства в различни държави. След Франция, Белгия, Италия,  Испания, Великобритания и Нидерландия, за последно българските граждани ще проведат голям протест пред сградата на Съвета на Европа в Брюксел. \r\nПротестните действия започнаха по повод закриване на информационен портал в една от социалните медии под мотото „Противници на геноцида на Борисов и всички досегашни управляващи мафии“, подкрепян от близо 34 хиляди български граждани, посочва още „Джумхуриет”.  Георги Димов", "date": "2018.09.16", "title": "„Джумхуриет”: Протест срещу правителството в България, който ще продължи три дни"}
{"url": "http://www.focus-news.net/news/2018/09/16/2567698/abv-predsedatelyat-na-partiyata-rumen-petkov-otkri-poredniya-krag-ot-evropeyskiya-shampionat-po-motokros-na-legendarnata-pista-rido-v-samokov.html", "text": "Председателят на АБВ Румен Петков откри поредния кръг от Европейския шампионат по мотокрос на легендарната писта „Ридо“ в Самоков, съобщиха от  пресцентъра на партията . Съоръжението е с близо петдесет годишна история. Състезанието е в памет на Георги Янакиев, който за първи път доведе Световния шампионат по мотокрос в България. „В надпреварата участваха повече от 110 състезатели от 10 европейски държави, което е изключителен показател за авторитета и тежестта на мотополигона в Самоков, който е и първото такова голямо  съоръжение изградено в Източна Европа в далечната 1981 година“, посочи Румен Петков. Той благодари на кмета на града и Федерацията по мотоциклетизъм за  усилията, които полагат за съхраняването на пистата и за това на нея да се провеждат толкова значими състезания от международно равнище.", "date": "2018.09.16", "title": "АБВ: Председателят на партията Румен Петков откри поредния кръг от Европейския шампионат по мотокрос на легендарната писта „Ридо“ в Самоков"}
{"url": "http://www.focus-news.net/news/2018/09/16/2567696/veliko-tarnovo-s-prodazhbata-na-knigi-i-snimki-grazhdani-sabirat-sredstva-za-26-godishniya-yordan-petrov-ot-pavlikeni.html", "text": "С продажбата на книги и снимки великотърновци събират средства за 26-годишния Йордан Петров от Павликени. Благотворителният базар се организира от близки и приятели на мъжа, който се нуждае от скъпоструваща операция, предаде репортер на  Радио „Фокус“ – Велико Търново . Своеобразният търг започва 16.00 и ще продължи до 20.00 часа в пространството около Художествена галерия „Борис Денев“. Всеки, който иска да помогне може да си купи книга или фотография на символична цена, като минималната стойност е 5 лв. Организаторите призовават и тези, които имат ненужни или вече прочетени книги, да ги донесат на базара, за да се включат в благотворителната инициатива. 26-годишният Йордан Петров е от Павликени. Преди година той успя да пребори коварно заболяване, но болестта му се завръща и за лечението му са нужни 82 000 евро. Средствата ще се използват за химиотерапии и имунотерапия, които ще трябва да бъдат последвани от алогенна трансплантация, цената на която е 120 000 долара. \r\nЛуиза ТРАНЧЕВА", "date": "2018.09.16", "title": "Велико Търново: С продажбата на книги и снимки граждани събират средства за 26-годишния Йордан Петров от Павликени"}
{"url": "http://www.focus-news.net/news/2018/09/16/2567700/odmvr-blagoevgrad-politseyski-sluzhiteli-ot-vsichki-zvena-shte-se-vklyuchat-v-ohranata-na-uchebnite-zavedeniya-v-oblastta-na-17-septemvri.html", "text": "Полицейски служители от всички звена ще се включват в охраната на учебните заведения в областта на 17 септември. Това каза за  Радио „Фокус“- Пирин  гл. инспектор Славчо Ангелов от ОДМВР- Благоевград. Той обясни, че рисковите участъци са подходите към училищата. „На всяко училище, към всеки подход, ще има поставен пътен полицай, който ще регулира ръчно и при необходимост ще извежда деца и техните родители да преминават безопасно“, заяви Ангелов. Той не съобщи точният брой на полицейските служители, които ще охраняват на 17 септември, тъй като организацията е създадена по районни полицейски управления. Те ще наблюдават пресичащите пешеходци и при необходимост да ги извеждат извън пътя, както и да осигуряват тяхното безопасно преминаване. \r\nЛора КАЛЧЕВА", "date": "2018.09.16", "title": "ОДМВР- Благоевград: Полицейски служители от всички звена ще се включат в охраната на учебните заведения в областта на 17 септември"}
{"url": "http://www.focus-news.net/news/2018/09/16/2567697/a1-on-makedoniya-grazhdani-ot-tsyala-makedoniya-pristignaha-v-skopie-za-evropeyskiya-marsh.html", "text": "Граждани от всички краища на югозападната ни съседка се събраха в столицата Скопие, за да се включат в Марша за Европейска Македония, предава скопската електронна медия  A1 On . \r\nСъбитието е част от кампанията „Излез ЗА Европейска Македония“, стартът на която бе даден преди десетина дни. Началото му бе поставено в 13.30 часа местно време (14.30 часа българско време). \r\nСъгласно разпространената информация, организираните групи граждани са се придвижили към сборното място, носейки транспаранти с надписи „За Европейска Македония“. На улица „Партизанска“ в Скопие са преброени около стотина автобуси, с които са превозени поддръжниците на коалицията „Заедно за Европейска Македония“.  \r\nЧаст от рекламните материали на кампанията са запалки, химикалки и значки. Движението и паркирането в районите, през които ще премине маршът, се контролира от служители на Министерството на вътрешните работи на Македония.  \r\nМеждувременно в Щип се провежда протестният марш на опозиционната ВМРО-ДПМНЕ.   Тереза Герова", "date": "2018.09.16", "title": "A1 On (Македония): Граждани от цяла Македония пристигнаха в Скопие за европейския марш"}
{"url": "http://www.focus-news.net/news/2018/09/16/2567695/sofiya-tri-chasa-prodalzhava-protestat-s-iskane-za-smyana-na-sistemata-i-ostavka-na-pravitelstvoto.html", "text": "Три часа продължава протестът с искане за незабавно оттегляне на правителството и промяна на политическата система. Протестиращите настояват също парламентът да продължи да работи, за да може да се излъчи нов кабинет, определен от гражданите, предаде репортер на  Агенция „Фокус“ . Демонстрацията се организира от българи в чужбина в социалната мрежа „Фейсбук“.  \r\nПротестът започна в 12.00 часа, като оттогава движението по бул. „Цар Освободител“ е блокирано. Полицейското присъствие е засилено. Протестиращите скандират „Мафия“, „Оставка, „Българи, юнаци“, \"Българи, спите ли?\". Много от хората пред Народното събрание са довели и децата си. На площада пред парламента се развяват български знамена. Протестиращите поставят исканията си и доводите си за участие в проявата чрез мегафон.   \r\nОчаква се утре от 12.00 до 17.30 часа отново да се състои протест пред парламента, а след това до 18.00 часа да се проведе шествие до Министерски съвет.", "date": "2018.09.16", "title": "София: Три часа продължава протестът с искане за смяна на системата и оставка на правителството"}
{"url": "http://www.focus-news.net/news/2018/09/16/2567699/hristiyan-mitskovski-ot-shtip-ako-liderat-ne-kolenichi-pred-svoite-posledovateli-togava-toy-ne-zasluzhava-doverieto-im.html", "text": "Председателят на опозиционната ВМРО-ДПМНЕ Християн Мицкоски, който оглави протестно шествие в град Щип, отново разкритикува управляващите в Скопие за постигнатото споразумение за името и подчерта, че гражданите имат право на борба до последния дъх, предава македонското електронно издание  „Фокус“ . \r\n„Казват, че последователите никога не трябва да лидера на колене. Но имам отговор: Ако лидерът не коленичи пред своите последователи, тогава той не заслужава доверието им. Стоя пред вас като приятел и човек, притеснен за едни и същи неща, както и вие. Ние не трябва да имаме тайни помежду си. Само открито сърце и добри намерения. Те образуват комисия, която ще ревизира историята ни. Те прилагат разпоредба за споразумение, което понастоящем не е в сила, само за да се харесат на (гръцкия премиер Алексис) Ципрас и (външния министър Никос) Коцияс“, коментира Мицковски.  Тереза Герова", "date": "2018.09.16", "title": "Християн Мицковски от Щип: Ако лидерът не коленичи пред своите последователи, тогава той не заслужава доверието им"}
{"url": "http://www.focus-news.net/news/2018/09/16/2567706/orf-v-navecherieto-na-sreshtata-na-varha-na-es-sebastian-kurts-pregovarya-s-liderite-na-germaniya-i-frantsiya.html", "text": "В навечерието на срещата на върха на лидерите на страните от Европейския съюз, която ще се проведе в Залцбург, канцлерът на Австрия Себастиан Курц ще се срещне с двама от най-влиятелните държавници на Стария континент. В неделя вечер Курц ще пътува до Берлин, за да разговаря с германския канцлер Ангела Меркел, а в понеделник ще посети Париж, където ще бъде приет за среща от държавния глава на Франция Еманюел Макрон.  \r\nОсновни теми на разговорите с партньорите от ЕС трябва да бъдат централните точки от дневния ред на неформалната среща в Залцбург, а именно - миграционната политика, Брекзит и темата за сигурността, разкрих \r\nа източници от Канцлерството във Виена. Друга тема вероятно ще бъде форумът между ЕС и Африка, планиран във Виена малко за декември.  Тереза Герова", "date": "2018.09.16", "title": "ORF: В навечерието на срещата на върха на ЕС: Себастиан Курц преговаря с лидерите на Германия и Франция"}
{"url": "http://www.focus-news.net/news/2018/09/16/2567704/prezidentat-rumen-radev-svetovnite-parvenstva-po-voleybol-grebane-i-hudozhestvena-gimnastika-v-balgariya-sa-vazmozhnost-poveche-mladi-hora-da-badat-priobshteni-kam-sporta.html", "text": "Трите световни първенства по волейбол, гребане и художествена гимнастика, които се провеждат в България, са възможност повече млади хора да бъдат приобщени към спорта. Това заяви президентът Румен Радев на среща днес с председателя на Международната федерация по гимнастика (FIG) Моринари Ватанабе, който е гост на Световното първенство по художествена гимнастика в София. Това съобщиха от  прессекретариата на държавния глава . Държавният глава посочи, че българските спортисти са съхранили своя дух и стремежа към победата, дори и в години, когато страната ни не разполага с най-добрите условия и инфраструктура за тяхната подготовка и тренировки.  \r\n\"Българските традиции и треньорска школа в художествената гимнастика имат голям принос за популяризирането и разпространението на този спорт в света\", посочи Моринари Ватанабе. Председателят на Международната федерация по гимнастика Моринари Ватанабе се е обучавал години наред от българската школа и е специализирал в Националната спортна академия.  \r\nВ срещата участваха президентът на Българска федерация по художествена гимнастика и президент на организационния комитет на световното първенство Илиана Раева и вицепрезидентът на Българска федерация по художествена гимнастика и посланик на световното първенство Мария Петрова.", "date": "2018.09.16", "title": "Президентът Румен Радев: Световните първенства по волейбол, гребане и художествена гимнастика в България са възможност повече млади хора да бъдат приобщени към спорта"}
{"url": "http://www.focus-news.net/news/2018/09/16/2567707/pazardzhik-chestvane-na-100-godini-ot-doyranskata-epopeya-organizirat-v-strelcha-na-18-septemvri.html", "text": "Историческият музей в Стрелча и общината организират честване на 100 години от Дойранската епопея по време на Първата световна война, съобщиха за  Радио „Фокус“ – Пазарджик  от музея. Събитието ще се проведе на 18 септември от 11.00 часа в Младежкия център в Стрелча. Предвидено е откриване на изложба, посветена на 100-годишнината от Дойранската епопея и прожекция на филм посветен на паметните събития край Дойран по време на Първата световна война.", "date": "2018.09.16", "title": "Пазарджик: Честване на 100 години от Дойранската епопея организират в Стрелча на 18 септември"}
{"url": "http://www.focus-news.net/news/2018/09/16/2567701/sofiya-protestirashtite-aplodiraha-politsaite-ohranyavashti-proyavata-pred-parlamenta.html", "text": "Протестиращите аплодираха полицаите, охраняващи проявата пред парламента, предаде репортер на  Агенция „Фокус“ . Един от организаторите на протеста Емил Русинов се обърна към органите на реда като заяви, че в Англия полицаите са най-уважавани, а у нас шайка ги е превърнала в най-мразените хора в държавата. „Вие сте герои, защото търпите всичко това“, каза още той и призова за аплодисменти за тях.  „Всички сме поставени на колене – дали ще е полиция, пожарна, лекари“, коментира Русинов.  \"Радвам се, че нямаше провокации, дойдоха културни и истински българи\", каза още той.  \r\nПрез това време демонстрантите скандираха \"Българи, юнаци\".", "date": "2018.09.16", "title": "София: Протестиращите аплодираха полицаите, охраняващи проявата пред парламента"}
{"url": "http://www.focus-news.net/news/2018/09/16/2567705/varna-muzeyat-na-gradskata-pozharna-otvarya-vrati-prez-dekemvri.html", "text": "Музей, посветен на противопожарната дейност, ще отвори врати в Градската пожарна в началото на декември. Това каза в интервю за  Радио „Фокус“-Варна  директорът на Регионалната дирекция по пожарна безопасност и защита на населението комисар Тихомир Тотев. Той обясни, че много граждани са се отзовали като са дарили документи, наредби на общински съвети, сведения и стари униформи и учебници за експозицията. Така за няколко месеца са събрани около 30 артикула. С тях ще бъде допълнена съществуващата музейна сбирка. Според комисар Тотев идеята на ръководството е била музеят да отвори врати още през Седмицата на пожарната безопасност преди седмица, но поради продължителни ремонти това ще се случи около датата 19 декември. На този ден във Варна ще бъдат отбелязани 140 години от началото на пожарното дело в града. Комисар Тотев припомни, че през далечната 1878 година по предложение на тогавашният кмет на Варна Велико Христов, са закупени първите две ръчни помпи и принадлежности към тях и са назначени четирима щатни пожарникари. С това се поставя началото на пожарната служба в града. \r\nДиана СТОЕВА", "date": "2018.09.16", "title": "Варна: Музеят на Градската пожарна отваря врати през декември"}
{"url": "http://www.focus-news.net/news/2018/09/16/2567702/georgi-parvanov-abv-dogovorat-za-dobrosasedstvo-mezhdu-balgariya-i-makedoniya-tryabva-da-garantira-yasen-i-istoricheski-dostoveren-prochit-na-ponyatieto-obshta-istoriya.html", "text": "Трябва да достигнем до общ и реалистичен прочит на историята между България и Македония. Това заяви по време на дебат президентът на Република България (2002-2012) Георги Първанов, съобщиха от  пресцентъра на АБВ . В дискусията участваха видни представители на българската интелигенция и академична общност. Модератор на събитието бе меценатът и издател Иван Гранитски. „Когато миналата година подписвахме договора с Македония, се чуха реплики и от наши анализатори, и от външни, че с това се приключва с „македонизма“. Уви, само една година беше достатъчна, за да видим, че нищо подобно не се е случило. Аз не съм човек, който ще оспорва националното самосъзнание отатък границата, но в договора има едно основополагащо понятие. Това e понятието за общата история между  нашите две страни“, посочи в своето встъпително слово президентът на България (2002-2012) и основател на АБВ Георги Първанов. „Нашата теза е да стане достатъчно ясно и в София, и в Скопие, че обща история означава целият период от време от Средновековието, през общите ни борби през Възраждането, включително и борбите за Освобождение на Македония и Одринска Тракия след Берлинския конгрес, до първите десетилетия на 20 век. Това е време, в което общото, единното е националното българско самосъзнание на населението. Единните национални цели и задачи, които ние сме имали, независимо дали сме били в една държава. Защото след Берлинския конгрес едната част са в Княжество България, другата в Източна Румелия, а други в Македония и Одринско. Това е възможно най-краткият запис, който ние можем да предложим. И твърдя, че това е историческата истина“, допълни той. \r\nСпоред проф. Стоян Райчевски, участник в дебата, трябва да уточним какво разбираме под обща история между България и Македония. „До самото Илинденско-Преображенско въстание никой не повдига въпроса чие е това въстание. В него участват естествено и представители на други етноси, но въстанието е българско. За мен коректното разбиране е, че ние когато говорим до този период от историята, двигателят на тези процеси по въстанието са българи. Това го пишат и дипломатите, и писателите,  това го казва и народът, и фолклорът. Но ние трябва да опазим не само историята и истината около въстанието, трябва да опазим и културното ни наследство, защото не може езикът, на който е писал Талев и братя Миладинови, да бъде небългарски. Нека сега да определят езика си както си щат, но езикът, на който са писали нашите възрожденци е български език“! \r\nОтношение по темата взе и проф. Васил Проданов: „Нашата политика към Македония е такава, каквато е, заради качеството на политиците ни в момента. За разлика от всички други околни страни, които имат стратегия по отношение на Македония, при нас се действа ситуативно. Става нещо и се реагира на момента, а такава реакция е най-често погрешна“. \r\nПо думите на проф. Валери Стефанов памет и история не са едно и също нещо и за това ставаме свидетели на изопачаване на фактологията според нуждите на пропагандата на западната ни съседка. „Първо трябва да знаеш как се казваш и да изградиш пантеон от свещени имена. Второто, разбира се, е езикът, който е свещен. Третото нещо е земята, свещената земя. Четвърто е славното минало, дедите, паметта. Тези неща трябва също да се дебатират, когато говорим за Македония. Кое е вашето име и защо? Кой е вашият език и през кои времена е идентифицирал себе си, за да може да бъде конституционализиран като национален език? Т.е. този език е късен продукт на едно конструирано национално самосъзнание и това е хубаво това да се каже! По отношение на земята. Очевидно е, че тези земи, на които се разполага съвременната държава Македония, са исторически споделени земи, но най болезнената точка е миналото, паметта. И това, което правят македонските историографи всъщност, е една вулгарна подмяна на паметта. Те не просто пренаписват историята, а те се опитват да трият памет“! \r\nСтановище изрази и внукът на Димитър Талев - Климент Талев. Той посочи, че македонската държава продължава да бележи нови и нови върхове в опита си да краде и изопачава история и памет.  По думите му тя не само е откраднала част от произведенията на неговия дядо, но си е позволила и нерегламентирана редакция, в която от тях отсъстват десетки страници, а всички определения като \"българи\" и \"българско\" са заменени с \"македонец\" и \"македонско\". Талев – внук бе категоричен, че за това злодеяние ще заведе дело срещу македонските издатели, а думите му подкрепи издателят и меценат Иван Гранитски, чиято печатница вече е готова да преиздаде пълна колекция от произведенията на Димитър Талев.  \r\nНа финала на дискусията изказване по казуса направи и акад. Антон Дончев. „За мен проблемът започва от това, че на Балканския полуостров се основават две български държави, Аспаруховата и Куберовата. И мястото на Куберовата България е в земите на съвременна Македония. И това не е прост исторически проблем, защото както Самуил го има и ако България тогава се спасява като държава и нация, това се дължи на Куберовата България. Защото всички боляри на Самуил са куберови българи. Истината е, че Борис I не успява да промени етническия състав на Куберова България. Той избива болярските родове в Аспарухова България, обаче там долу другите остават. Така че ако ние искаме да си напишем историята както трябва, трябва да напишем, че е имало по нашите земи две Българии и за съжаление резултатът се вижда. Второ и много важно. Трябва да знаем, че Балканският полуостров е „шахматна дъска“, на която се разиграват партии на играчи, които са далеч, далеч от Балканския полуостров. Че фигурите се разиграват от хора, които нямат никакво понятие от история. Затова ние трябва да гледаме собствените си национални интереси“. \r\nНа дебатите бяха поканени представители на Интердисциплинарната комисия по договора за добросъседство между България и Македония, които за съжаление не се отзоваха. АБВ ще постави въпроса за това как се развиват отношенията между двете държави след подписаното миналата година споразумение и пред Народното събрание.", "date": "2018.09.16", "title": "Георги Първанов, АБВ: Договорът за добросъседство между България и Македония трябва да гарантира ясен и исторически достоверен прочит на понятието „обща история“"}
{"url": "http://www.focus-news.net/news/2018/09/16/2567684/ministar-krasimir-valchev-shte-otkrie-uchebnata-godina-v-120-osnovno-uchilishte-g-s-rakovski-v-sofiya.html", "text": "Министърът на образованието и науката Красимир Вълчев ще открие учебната година в 120 Основно училище „Г. С. Раковски“ в кв. „Лозенец“ на 17 септември от 9.00 часа. Това съобщиха от  пресцентъра на МОН . Зам.-министър Таня Михайлова ще присъства на откриването на учебната година в СУ „Цар Симеон Велики“ във Видин от 10.00 часа, както и в ПТГ „Васил Левски“ от 11.00 часа. Зам.-министър Деница Сачева ще бъде в 22 СУ „Г.С.Раковски“ от 10.00 часа. Зам.-министър Карина Ангелиева ще присъства на откриването на учебната година в НПМГ „Акад. Любомир Чакалов“ от 10.00 часа. Зам.-министър Петър Николов ще бъде в НГДЕК „Константин-Кирил Философ“, в Аулата на СУ \"Св. Климент Охридски\" от 10.00 часа. Главният секретар Албена Михайлова ще бъде в Обединено училище „Христо Смирненски“ в село Вакарел, община Ихтиман, от начало 9.30 часа.", "date": "2018.09.16", "title": "Министър Красимир Вълчев ще открие учебната година в 120 Основно училище „Г. С. Раковски“ в София"}
{"url": "http://www.focus-news.net/news/2018/09/16/2567708/reuters-frenskata-politsiya-zatvori-chast-ot-bulevard-shanz-elize-zaradi-podozritelen-avtomobil.html", "text": "Френската полиция затвори част от емблематичния булевард „Шанз-Елизе“ в столицата Париж заради подозрителен автомобил, предава  Reuters .  \r\nВ акцията е задействан екип от сапьори, които са използвали обучени кучета и специален робот, за да установят дали превозното средство представлява заплаха за сигурността. По-късно говорител на правоохранителните органи увери, че разследването е приключило и не е констатиран проблем с автомобила. Уточнява се, че всяка неделя улиците на френската столица биват затваряни за движение от 11:00 часа сутринта местно време (12:00 часа българско време).  \r\nФотограф на агенцията поясни, че полицията е затворила алеята близо до Триумфалната арка. Със своите луксозни бутици и терасовидни кафенета, „Шанз-Елизе“ е основна точка за туристите, посещаващи Париж. Именно на този булевард миналата година бяха извършени две атаки срещу френските сили за сигурност. \r\nПрез юни 2017 г. мъж вряза кола, заредена с оръжия и взривни вещества, в полицейски ван, докато караше в конвой по булеварда. Два месеца по-рано същата година „Ислямска държава“ пое отговорност за нападение срещу полицейски служител.  Тереза Герова", "date": "2018.09.16", "title": "Reuters: Френската полиция затвори част от булевард „Шанз-Елизе“ заради подозрителен автомобил"}
{"url": "http://www.focus-news.net/news/2018/09/16/2567709/obshtinskiyat-savetnik-ot-bsp-boris-tsvetkov-chistim-svastiki-a-so-i-mvr-dopuskat-pred-sv-aleksandar-nevski-svobodna-prodazhba-na-fashistki-simvoli.html", "text": "Похвална е инициативата \"Да изчистим омразата от улиците на София\", но защо Столична община и МВР допускат пред храм-паметник \"Св. Александър Невски\" свободно да се продават фашистки символи? Това попита общинският съветник от БСП Борис Цветков, който заедно с негови колеги от групата на социалистите в СОС, представители на Младежката организация на БСП и на БСП - София, начело с председателите им Николай Бериевски и Петко Димитров, членове, симпатизанти и антифашисти се включиха в почистването на свастики по улиците на града заедно с Организацията на евреите в България \"Шалом\". Това съобщиха от  пресцентъра на БСП- София . \"Радвам се, че много млади хора - социалисти и антифашисти - се отзоваха на призива да почистим улиците на София от езика на омразата и нетолерантността, каза Борис Цветков. - Столична община обаче е в дълг към гражданите и гостите на София по отношение на фашистката пропаганда, тъй като само на метри от сградата на СО съвсем свободно и напълно необезпокоявано на сергии се продава пълният набор от профашистки символи. Това е недопустимо да се случва в европейска столица! Досега управляващите в Столична община залагаха на пиар акции на принципа: \"Дайте да дадем\" по отношение на борбата с фашизма и нетолерантността, подписваше харти, петиции... Радвам се, че вече пристъпи към реални действия\". \r\nГрупата на БСП чисти свастики и символи на нетолерантността основно по столичните улици \"Искър\", \"Веслец\" и \"Бачо Киро\". \"Хората, които минаваха покрай нас, ни приветстваха и ни се радваха, което е много добър знак, каза още Борис Цветков. - Благодаря и на представителите на Столичния инспекторат, които се бяха подготвили отлично със съответните материали, за да можем да чистим. Трябва по-често да бъдат организирани различни инициативи, които да показват нашата нетърпимост и борба с всякакви прояви на нетолерантност, фашизъм, антисемитизъм и всякакви прояви на омраза\". \r\nСпоред Борис Цветков, в българското общество трябва да бъде възпитано чувство на остра нетърпимост към всеки опит за проява на нетолерантност и фашизъм. \"Необходим е и ясен механизъм, по който гражданите да могат да сигнализират в Столичния инспекторат, ако видят подобни символи в градската среда, каза още той. - Трябва да сме последователни, за да не допуснем да се събуди фашизмът отново. Всеки гражданин трябва да сигнализира за всяка притеснителна проява\". \r\nОбщинският съветник от БСП добави, че той самият вече е получил подобен сигнал. \"Граждани ми се оплакаха, че в 68-о училище в квартал \"Дружба-1\" е нарисувана голяма свастика. Ще се опитаме още тази вечер да я почистим, а ако не успеем - ще го направим в понеделник сутринта преди официалното откриване на учебната година, обясни Борис Цветков. - Защото не искаме децата, отивайки на училище, да ги посреща свастика на входа на учебното заведение, вместо там да са портретите на Васил Левски и Христо Ботев\".", "date": "2018.09.16", "title": "Общинският съветник от БСП Борис Цветков: Чистим свастики, а СО и МВР допускат пред \"Св. Александър Невски\" свободна продажба на фашистки символи"}
{"url": "http://www.focus-news.net/news/2018/09/16/2567711/balgarskiyat-ansambal-po-hudozhestvena-gimnastika-specheli-svetovnata-titla-vav-finala-s-5-obracha.html", "text": "Ансамбълът на България спечели Световната титла във финала с 5 обръча пред погледа на президента Румен Радев в зала „Арена Армеец“. Това съобщиха от  Българската федерация по художествена гимнастика  на страницата си във „Фейсбук“. Президентът на България Румен Радев е официален гост на днешния последен ден на Световното първенство по художествена гимнастика в София. Държавният глава е в \"Арена Армеец\", за да подкрепя гимнастичките от ансамбъла на България, които днес играят на двата финала на отделните уреди. Румен Радев е в компанията на президента на Международната федерация по гимнастика (ФИГ) Моринари Ватанабе, на президента на БФХГ Илиана Раева и на посланика на световното първенство Мария Петрова. \r\nБългарският ансамбъл спечели златния медал на финала на пет обръча на 36-о Световното първенство по художествена гимнастика в София. Пред погледа на президента на България Румен Радев българските гимнастички Симона Дянкова, Елена Бинева, Мадлен Радуканова, Лаура Траатс и Стефани Кирякова изиграха страхотно композицията си и получиха оценка от 23.300 точки. На второ място се класира Япония с 22.800, а на трето е Италия с 22.550 точки. Русия остана на четвърто място с 20.325 точки. Това е трети медал за България от шампионата в София след бронза на ансамбъла в многобоя и среброто в отборната надпревара при жените. \r\nВ днешния последен ден от световното първенство зала \"Арена Армеец\" е пълна до краен предел. Вторият финал на три топки и две въжета започва след броени минути. \r\nВтората част от световните шампионки ансамбъл в историята на българската художествена гимнастика и техните треньори бяха представени официално днес пред публиката в \"Арена Армеец\" преди финалите на отделните уреди при ансамблите на световното първенство по художествена гимнастика в София. \r\nШампионките са настанени в специален сектор в залата и бяха аплодирани бурно от феновете по трибуните. Представени бяха всички ансамбли от 1989 година насам, заедно с техните треньори. Заслужени овации от феновете в залата получиха Ивелина Талева, Мая Табакова, Ина Делчева, Валентина Кевлиян, Антоанета Станчева, Вяра Ваташка, Мария Колева, Марияна Йорданова, Райна Тошева, Ива Иванова, Силвия Стойнева, Диана Котева, Паулина Кръстева, Виктория Димитрова, Светла Чобанова, Лидия Бочева, Красимира Божилова, Мария Минчева,, Елена Лазарова, Камелия Дунавска, Таня Ставрева, Ивелина Дешкова, Петя Чолакова, Мая Таскова, Михаела Маевска, Християна Тодорова, Любомира Казанова, Цветелина Найденова, Цветелина Стоянова, Катрин Велкова, Елена Тодорова, Ренета Камберова и още много други. \r\nАплодисменти имаше и за треньорите на ансамблите - Ефросина Ангелова, Нешка Робева, Ина Ананиева, Даниела Велчева и Димитричка Маслева.  \r\nИдеята за представянето е на президента на БФХГ Илиана Раева. В историята си България има общо 73 световни шампионки по художествена гимнастика индивидуално, отборно и ансамбъл, а над 60 от тях са специални гости на шампионата в София.", "date": "2018.09.16", "title": "Българският ансамбъл по художествена гимнастика спечели Световната титла във финала с 5 обръча"}
{"url": "http://www.focus-news.net/news/2018/09/16/2567710/zoran-zaev-kam-lidera-na-vmro-dpmne-priyatelyu-mitskovski-vreme-e-da-zaemesh-pozitsiya.html", "text": "Министър-председателят на Македония Зоран Заев „хвърли ръкавицата“ на опозиционния лидер Християн Мицковски, като го призова да заеме конкретна позиция си за предстоящия референдум за името, отбелязва скопската телевизия  „Канал 5“ . \r\n„Приятелю Мицковски, време е да заемеш позиция“, бяха думите, с които македонският премиер сподели видео в социалната мрежа „Туитър“ от речта му в Кавадарци, която изнесе в събота. \r\nПо-рано опозиционната ВМРО-ДПМНЕ обяви, че няма да бойкотира референдума, на който гражданите на югозападната ни съседка ще се произнесат за новото име на страната си – Република Северна Македония. Партията на Християн Мицковски призова гражданите да гласуват „по съвест“.   Тереза Герова", "date": "2018.09.16", "title": "Зоран Заев към лидера на ВМРО-ДПМНЕ: Приятелю Мицковски, време е да заемеш позиция"}
{"url": "http://www.focus-news.net/news/2018/09/16/2567715/vecherni-list-harvatiya-tozi-sezon-shte-badem-na-plyus-no-harvatska-ne-e-turisticheski-hit.html", "text": "И този сезон ще бъдем на плюс, но Хърватска не е туристически хит, пише във водеща статия загребски вестник  „Вечерни лист“ . Според изданието частните квартири, които се предлагат по хърватското крайбрежие са нараснали с 54 000, но заедно с това десетки хиляди от тях са останали празни дори в разгара на сезона от 15 до 30 август. За първи път, пише вестникът, през този туристически сезон страната не може да се оплаче от липсата на приходи, макар че не всички от хотелиерите са се показали като добри домакини – голяма част от цените били изключително надути, а част от гостите се оказали разглезени от тълпите и не искали да чакат за настаняване. Въпреки това се очаква и на 31 декември т.г. страната да отчете по-добър туристически сезон в сравнение с 2017 г., като запази в края на годината ръст от 5 % повече туристи за първите 8 месеца, както и 4% повече нощувки. Медията констатира, че проблемите на хърватския туризъм са повече от очевидни, предава Радио „Фокус“ в рубриката „Балкански туристически часовник“. Вътрешният туризъм е изправен пред огромни проблеми и това не се корени в докладите и в статистиката. Липсва предлагане на почивки за хърватските туристи.  \r\nЗа първи път от много години местните хотелиери трябваше да си спомнят за т.нар. „туристическа дупка“ през юли и за липсата на гости почти през половината на август. Това наложи по-опитните от тях да се осъзнаят и да прекратят практиката за определяне на цените спрямо търсенето. Затова успяха да спечелят тези, които заложиха на индивидуални посещения и на предварително потвърдена резервация. Разбира се, отражение дадоха проливните дъждове и наводнения, но по крайбрежието на Адриатическо море трябваше да се преглътне горчивото хапче, за да се разбере, че за всяко легло по хърватските хотели, не се редят по трима европейци, които изкуствено да вдигат цените.  \r\nСъстезанието в туризма между отделните страни от Средиземноморието се възстанови и вече е лесно да се прекара лятото много по-добре и по-евтино отколкото в Хърватия, пише в анализа за състоянието на туризма загребският вестник „Вечерни лист“. \r\nХърватия вече не е туристическа сензация и хитова дестинация на много туристически пазари. Това заявява пред вестника председателят на туристическите агенции на Хърватия Борис Джомба. В допълнение той констатира, че сигурно никой не може да си позволи да бъде шампион 10 години наред, но Турция и други страни от региона, имащи проблеми през последните години, успяха да възстановят пазарите си и вече не се наблюдава отказ от летуване в полза на Хърватия.  \r\nДжомба коментира, че макар това да не звучи утешително, големият проблем през това лято е испанският туризъм, тъй като испанците са вдигнали цените след изключително успешния си сезон. Въпреки това, пише вестникът, председателят на туристическите агенции на Хърватия не вижда основателна причина за драматични разсъждения, защото въпреки колебанията за посещаемостта, общият резултат за 2018 г. ще бъде по-добър. А забавянето на темповете на развитие на хърватския туризъм трябва да се приемат повече като завръщане към рутината.  \r\nВ коментара за „Вечерни лист“ се констатира още, че светът на туристическите пазари всъщност е безкрайно подъл и тепърва ще се види кой е готов да издържи на нестабилната игра, в която Турция показва ръст от 25%, което ще се види още на първите туристически борси през зимата. За да задържи своите туристи, Хърватия трябва да осигури по-силна реклама и промоция, по-високо качество и по-добри туристически услуги. „Вечерни лист“ цитира и мнението на президента на хърватската туристическа организация Велико Остожич, който смята, че цените са резултат от търсенето, както и от общата бизнес среда. Затова през това лято не може да каже, че Хърватия е най-търсената дестинация, но не може да се каже, че е и несполучлива. При всички случаи трябва да се анализира много внимателно.  \r\nВ заключение на анализа си за развитието на хърватския туризъм вестникът пише, че проблемите са се усетили както при хотелите от 4 звезди, така и от 5. Въпреки че броят на леглата е нараснал с 74 000 и е надхвърлил от 600 000 по ривиерата, в пика на сезона всяко трето легло се е оказало празно. Изданието цитира електронни данни на е-Визитор, показващи, че са били реализирани 88,5% нощувки, отбелязан е ръст с 5 %; 8% повече е ръстът на местните туристи, които са реализирали 6% повече нощувки.", "date": "2018.09.16", "title": "„Вечерни Лист“ (Хърватия): Този сезон ще бъдем на плюс, но Хърватска не е туристически хит"}
{"url": "http://www.focus-news.net/news/2018/09/16/2567703/kremal-temite-za-dvustrannoto-satrudnichestvo-i-siriya-shte-dominirat-pregovorite-mezhdu-putin-i-erdogan-v-sochi.html", "text": "Държавният глава на Руската федерация Владимир Путин ще проведе в Сочи среща с президента на Турция Реджеп Тайип Ердоган, който ще бъде в страната на работно посещение. Това съобщават от пресслужбата на Кремъл, като поясняват, че преговорите между двамата лидери ще се състоят в понеделник, 17 септември, предава  TACC . \r\n„Лидерите ще обсъдят актуалните въпроси от двустранното сътрудничество и проблематиката около разрешаването на сирийския въпрос“, става ясно от официалното съобщение. \r\nЗа срещата между Путин и Ердоган бе съобщено по-рано тази седмица от руския външен министър Сергей Лавров в рамките на Германско-руския форум в Берлин. Първият дипломат на Москва поясни, че двамата лидери ще продължат с обсъждането на темите, за които са разговаряли на срещата в Техеран на 7 септември.   Тереза Герова", "date": "2018.09.16", "title": "Кремъл: Темите за двустранното сътрудничество и Сирия ще доминират преговорите между Путин и Ердоган в Сочи"}
{"url": "http://www.focus-news.net/news/2018/09/16/2567713/veliko-tarnovo-piesata-dvanadeseta-nosht-po-shekspir-shte-se-igrae-na-krepostta-trapezitsa-na-18-septemvri.html", "text": "„Дванадесета нощ“ по Шекспир оживява на Трапезица, постановката е подарък от Общината за жителите и гостите на града. Финансирането на спектакъла се осигурява по програма „Изкуство и култура“ на местната администрация. Това съобщи за  Радио „Фокус“- Велико Търново  Нелина Църова, директор Дирекция „Култура, туризъм и международни дейности“. Постановката е на режисьора Валерия Вълчева. Тя е специално създадена за пространството на крепостта Трапезица. Сценографията и костюмите са на търновската художничка Деница Милушева. „Дванадесетата нощ е Коледа, това у нас е Йордановден или Богоявление. По времето на Шекспир този ден се е празнувал с буйно веселие и гонене на злите духове на река Темза, близо до театър „Глоуб“. В пиесата няма религия, няма ритуали, най-важното е бурното карнавално веселие. Основният патос, акцентът е любовта – внезапна, без задръжки, застрашена от забавни недоразумения, разрешени и последвани от задължителните три сватби на финала. Това е една романтична комедия, която няма клишетата на американската кино – индустрия. Пространството на хълма Трапезица , със своите чисто италиански пейзажи, с много въздух, е изключително приемливо за ренесансов театър“, обясни Нелина Църова. Спектакъла ще обхване цялата историческа местност. Премиерата е на 18 септември от 19.00 часа, входът е свободен. Дрескодът за зрителите са цветовете на есента. Следващите представления са на 20 и 21 октомври отново на Трапезица. \r\nЛуиза ТРАНЧЕВА", "date": "2018.09.16", "title": "Велико Търново: Пиесата „Дванадесета нощ“ по Шекспир ще се играе на крепостта Трапезица на 18 септември"}
{"url": "http://www.focus-news.net/news/2018/09/16/2567714/sport-pobeda-nad-kuba-prashta-balgariya-v-arena-armeets.html", "text": "Мъжкият национален отбор на България излиза срещу бронзовия медалист от Панамериканските игри Куба в четвърти двубой от група D на световното първенство. Успех над Куба ни гарантира минимум трето място в групата, което ще прати отбора на Пламен Константинов да играе двубоите от следващата фаза в софийската зала \"Арена Армеец\". \r\nМачът започва в 20:30 часа в Двореца на културата и спорта във Варна. Срещата ще бъде излъчена пряко по БНТ.", "date": "2018.09.16", "title": "Спорт: Победа над Куба праща България в \"Арена Армеец\""}
{"url": "http://www.focus-news.net/news/2018/09/16/2567716/ministarat-na-turizma-na-harvatiya-gari-kapeli-prihodite-na-turizam-shte-dostignat-12-mln-evro.html", "text": "Приходите на Хърватия от туризъм се очаква да достигнат 12 млрд. евро – с 1 млрд. повече в сравнение с рекордната 2017 г. като се позовава на данни на министъра на туризма на Хърватия Гари Капели, предава  Хърватската национална телевизия  след заседание на Националния борд по туризъм. Телевизията цитира министъра на туризма, според който вече е започнала подготовката за туристическия сезон за 2019 г., с акцент върху взаимодействието на публично-частния сектор, качеството и цената на услугата и най-важното – рекламата и промоцията, които според хърватското правителство трябва да са два пъти по-добри като се има предвид тенденциите и търсенето в страните конкуренти.  \r\nВ съобщението на министерството се казва още, че най-добре са били запълнени хърватските хотели с 4 и 5 звезди, предава Радио „Фокус“ в рубриката „Балкански туристически часовник“. Заедно с това се констатира, че очакванията от предсезонната подготовка и от самия сезон са били прекалено оптимистични, което налага хърватският туризъм да се вгледа в постигнатото в Турция и в известния спад на туристи в Испания – страни определени като основни конкуренти на страната.  \r\nМинистърът на туризма на Хърватия Гари Капели продължава да смята, че страната може да задържи името си като предпочитана дестинация, ако се наложи над далечни пазари като САЩ и др. Той отчита, че трябва да бъде отделена по-сериозна сума за реклама както и за съвместна реклама с автобусни и авиокомпании, и такива за лодки и яхти особено по линията за Италия. Предвижда се увеличаване на бюджета на медийна реклама.  \r\nХърватската национална телевизия отбелязва, че според министъра трябва да се предприемат редица мерки за справяне с кризата на работна ръка и за съответни данъчни облекчения, включително и намаляване на ДДС в туризма, които трябва да бъдат реализирани най-късно до 2020 г.", "date": "2018.09.16", "title": "Министърът на туризма на Хърватия Гари Капели: Приходите на туризъм ще достигнат 12 млн. евро"}
{"url": "http://www.focus-news.net/news/2018/09/16/2567717/sofiya-vazstanoveno-e-dvizhenieto-po-bul-tsar-osvoboditel.html", "text": "Нормално се осъществява движението по бул. \"Цар Освободител\", предаде репортер на  Агенция \"Фокус\" . Близо 5 часа булевардът бе блокиран от протестиращи граждани с искане за незабавно оттегляне на правителството и промяна на политическата система. В момента част от протестиращите се разотиват, като в демонстрацията взеха участие стотици граждани. Полицейското присъствие остава засилено.    \r\nОчаква се утре от 12.00 до 17.30 часа отново да се състои протест пред парламента, а след това до 18.00 часа да се проведе шествие до Министерски съвет.", "date": "2018.09.16", "title": "София: Възстановено е движението по бул. \"Цар Освободител\""}
{"url": "http://www.focus-news.net/news/2018/09/16/2567712/sofiya-broyat-na-protestirashtite-za-smyana-na-sistemata-pred-parlamenta-namalyava-ostava-zatvoren-bultsar-osvoboditel.html", "text": "Броят на протестиращите за смяна на системата пред парламента намалява, остава затворен бул.\"Цар Освободител, предаде репортер на  Агенция \"Фокус\" . Полицейското присъствие в района е засилено. Протестът продължава вече 4 часа. По време на демонстрацията се изостри недоволството на  протестиращите срещу медиите. Те нападнаха оператор на национална телевизия, но след намеса на полицията не се стигна до ексцесии. Недоволстващите нарекоха журналистите продажници и заявиха, че няма да работят с тях. Скандираха: \"Мафия\",\"Оставка\" и \"Българи, юнаци\", пяха химна на България и други патриотични песни. На протеста се забеляза и присъствието на Николай Колев - Босия. \r\nОчаква се утре от 12.00 до 17.30 часа отново да се състои протест пред парламента, а след това до 18.00 часа да се проведе шествие до Министерски съвет. \r\nДеница КИТАНОВА", "date": "2018.09.16", "title": "София: Броят на протестиращите за смяна на системата пред парламента намалява, остава затворен бул.\"Цар Освободител\""}
{"url": "http://www.focus-news.net/news/2018/09/16/2567719/petko-daskalov-proizvoditel-rekoltata-ot-vineno-grozde-shte-bade-po-slaba-zaradi-obilnite-valezhi-prez-lyatoto.html", "text": "Реколтата на десертното грозде ще бъде нормална, но на виненото-не. Това каза за  Радио „Фокус“-Пловдив  Петко Даскалов, производител на десертно грозде от село Брестник. Причината е множеството болести по лозята заради обилните валежи през лятото. По думите на Даскалов отделените средства за поддържане на гроздето са повече спрямо миналата година. „Появи се мана. Ако годината е нормална, винено грозде се пръска 7-8 пъти. Тази година подминахме заради валежите. Гроздето може да се предпази, но иска много пръскане, а препаратите са много скъпи и себестойността излиза скъпа“, обясни Даскалов. Изкупната цена на ранните сортове е започнала от 1,40-1,50 лева, а в момента е паднала до 1.00 лев. По думите на Даскалов производството се подбива и с вноса на грозде от Гърция. \r\nМария РУСЕВА", "date": "2018.09.16", "title": "Петко Даскалов, производител: Реколтата от винено грозде ще бъде по-слаба заради обилните валежи през лятото"}
{"url": "http://www.focus-news.net/news/2018/09/16/2567721/tvn1-bosna-i-hertsegovina-irantsite-idvat-v-sarbiya-kato-turisti-a-v-bosna-i-hertsegovina-kato-migranti.html", "text": "Босненският премиер Дениз Звиздич смята, че трябва да се променят медийните етикети, които позволяват иранските в Сърбия да туристи, а след като преминат в БиХ да са мигранти, предава сараевската телевизия  N1 . Звиздич коментира, че това е проблем,  с който е запознал и европейския комисар по разширяването Йоханес Хан, тъй като Сърбия премахна визите с Иран и между Белград и Техеран вече има 3 полета седмично с тенденция да станат 5, предава Радио „Фокус“ в рубриката „Балкански туристически часовник“. Затова тази практиката трябва да се прекъсне, тъй като тези иранци, които идват в Сърбия като туристи, в БиХ веднага се превръщат като бежанци и мигранти. Премиерът на БиХ отчита, че броят на мигрантите през последния месец е намаля и припомня, че от 12 000 бежанци, които са влезли в БиХ отначалото на годината. Към момента на територията на страната има само 3 000.", "date": "2018.09.16", "title": "TVN1 (Босна и Херцеговина): Иранците идват в Сърбия като туристи, а в Босна и Херцеговина като мигранти"}
{"url": "http://www.focus-news.net/news/2018/09/16/2567720/premierat-boyko-borisov-pozdravyavam-nashite-momicheta-i-tsyalata-federatsiya-po-hudozhestvena-gimnastika-za-ogromniya-uspeh.html", "text": "Поздравявам нашите момичета и цялата Федерация по художествена гимнастика за огромния успех. Това написа премиерът Бойко Борисов в профила си във  „Фейсбук“  към българския ансамбъл по художествена гимнастика, който спечели Световната титла във финала с 5 обръча на първенството в София.", "date": "2018.09.16", "title": "Премиерът Бойко Борисов: Поздравявам нашите момичета и цялата Федерация по художествена гимнастика за огромния успех"}
{"url": "http://www.focus-news.net/news/2018/09/16/2567722/pazardzhik-nad-10-kilometrova-kolona-ot-avtomobili-se-e-obrazuvala-v-rayona-na-89-km-na-avtomagistrala-trakiya-v-posoka-sofiya.html", "text": "Над 10-километрова колона от автомобили се е образувала в района на 89 км на автомагистрала „Тракия“, в посока София, съобщи слушател на  Радио „Фокус“ . Причината за задръстването са ремонтни дейности на моста над река Елшишка. Движението се осъществява двупосочно в платното за Пловдив.", "date": "2018.09.16", "title": "Пазарджик: Над 10-километрова колона от автомобили се е образувала в района на 89 км на автомагистрала „Тракия“ в посока София"}
{"url": "http://www.focus-news.net/news/2018/09/16/2567724/prof-emiliya-drumeva-sekretar-po-pravni-vaprosi-po-zakon-vnositelite-saglasuvat-s-prezidenta-proektite-na-aktove-sadarzhashti-predlozheniya-za-izdavane-na-ukazi.html", "text": "По закон вносителите съгласуват с президента проектите на актове, съдържащи предложения за издаване на укази. Това уточни секретарят по правни въпроси на президента на Р България и бивш конституционен съдия проф. Емилия Друмева в отговор на въпрос на  Агенция „Фокус“  относно законовата процедура по издаването на президентски указ. Въпросът е във връзка с изказването в предаването \"Неделя 150\" по БНР на бившия конституционен съдия и до октомври 2006 г. председател на Правния съвет на президента Георги Първанов - проф. Пламен Киров, че промените в кабинета са могли да станат и без съгласувателна процедура между президента и МС.  \r\nСпоред Друмева това твърдение не намира опора в действащото право. „Поради това се налага следното уточнение: Правната уредба на съгласувателната процедура е подробно разписана в Устройствения Правилник на Министерския съвет и неговата администрация (УПМСНА); регламентира и отношения с институции и организации, с които МС общува при осъществяването на т.нар. споделена компетентност“, уточнява Друмева, като цитира чл. 32(2), според който вносителите съгласуват с президента проектите на актове, съдържащи предложения за издаване на укази.  \r\nПо думите ѝ е видно, че нормата на чл. 32, ал.2 от УПМСНА е императивна и не прави разлика дали споделената компетентност между МС и президента е за назначаване или за освобождаване. Според проф. Друмева съгласувателната процедура в тези случаи не предвижда срок. \r\nВ отговора на въпроса на Агенция „Фокус“ се посочва още, че УПМСНА е в сила от 2009 г. „Последвали са немалко изменения, последното от които е през август 2018 г. Но точно уредбата на въпросния чл. 32, ал.2, изискваща като правило съгласуване с президента, когато МС прави предложение за издаване на указ, тази уредба не е изменяна. Тя действа с оригиналния си текст от 2009 г. насам като утвърден работещ механизъм, по чието прилагане не е имало неяснота и потребност от промяна“, допълва проф. Друмева.  \r\n„Заслужава отбелязване, че Устройственият Правилник на Министерския съвет и неговата администрация е уникален нормативен акт. Несъмнено той е задължителен преди всичко за самия Министерски съвет, но е задължителен и за всички лица под юрисдикцията на българската държава. Смисълът и предназначението на съгласувателната процедура е да се постига разбирателство и синхрон и чрез диалог да се предотвратява, респ. преодолява възможно напрежение между институциите в държавата“, се посочва още в отговора на проф. Емилия Друмева.", "date": "2018.09.16", "title": "Проф. Емилия Друмева, секретар по правни въпроси: По закон вносителите съгласуват с президента проектите на актове, съдържащи предложения за издаване на укази"}
{"url": "http://www.focus-news.net/news/2018/09/16/2567726/aktsenti-v-sutreshniya-blok-dobro-utro-balgariya-po-radio-fokus-na-17-septemvri.html", "text": "Български и румънски журналист бяха задържани при провеждането на разследване. Случаят постави много въпросителни. Не по-малко са тези, които също останаха без отговор след зрелищните акции срещу родни бизнесмени. Всичко това на фона на очакваните рокади във вътрешното министерство. За състоянието в редиците на МВР, правилните и грешни ходове, и отговорите на поставените въпроси търсим с бившия вътрешен министър Емануил Йорданов. Провалено гласуване на министерски оставки, пореден планиран Коалиционен съвет и постоянно тлеещо напрежение с множество въпроси. Така можем да обобщим събитията от последните дни в политически план. Актуалната управленска картина тълкуваме с политолога Първан Симеонов. По-високи приходи в сравнение с минали години очаква Министерството на туризма след успешния летен сезон. Такъв ли беше той и за община Смолян питаме кмета Николай Мелемов. В минутите след 9.00 часа ще обърнем поглед и към първия учебен ден. За най-голямото и на-старо читалище на територията на област Кюстендил, и как то открива новата учебна година ще ни разкаже колегата Венцеслав Илчев от Радио „Фокус“-Кюстендил.  \r\nТези и още теми - в сутрешния блок „Добро утро, България“ на  Радио „Фокус“  от 6.00 до 10.00 часа, с водещ Виктория Месробович - Кувенджиева.", "date": "2018.09.16", "title": "Акценти в сутрешния блок „Добро утро, България“ по Радио „Фокус“ на 17 септември"}
{"url": "http://www.focus-news.net/news/2018/09/16/2567728/sofiya-mladezhite-ot-gerb-se-vklyuchiha-v-kampaniyata-na-oeb-shalom-i-stolichna-obshtina-da-izchistim-omrazata-ot-ulitsite-na-sofiya.html", "text": "Представители на Младежи ГЕРБ-София се включиха в инициативата на Организация на евреите в България \"Шалом\" и Столична община „Да изчистим омразата от улиците на София“. Това съобщиха от  пресцентъра на ГЕРБ . Днешното събитие е първото от дългосрочната програма „София – Град на Толерантността и Мъдростта, обединила Столична община и ОЕБ \"Шалом\", в партньорство с \"Асоциация за развитие на София\". Сборният пункт на доброволците, сред които и младежите от ГЕРБ-София, бе пред храма \"Света София\". Всички те почистиха улиците на нашата столица от символи и послания на омраза. \"Самият факт, че днес толкова много хора се включиха в инициативата, е истинско доказателство за това, че в обществото е изградена нетърпимост към езика на омразата. Ние от Младежи ГЕРБ твърдо вярваме, че агресията, омразата и разделението нямат място в днешния свят. Искаме да виждаме повече толерантност и разбирателство и в дни като днешния поглеждаме към бъдещето с надежда\", сподели общинският съветник от ГЕРБ в СОС и член на МГЕРБ-София Михаела Иванова.", "date": "2018.09.16", "title": "София: Младежите от ГЕРБ се включиха в кампанията на ОЕБ „Шалом“ и Столична община „Да изчистим омразата от улиците на София“"}
{"url": "http://www.focus-news.net/news/2018/09/16/2567725/sofiya-protestirashtite-se-premestiha-zad-sgradata-na-parlamenta-za-da-podkrepyat-maykite-na-detsa-s-uvrezhdaniya.html", "text": "Протестиращите се преместиха зад сградата на парламента, за да подкрепят майките на деца с увреждания, предаде репортер на  Агенция „Фокус“ . Досега демонстрантите, които искат незабавно оттегляне на правителството и промяна на политическата система, се намираха пред сградата на Народното събрание. \r\nВ градинката зад нея от четири месеца майки на деца с увреждания са разположили палатков лагер и нощуват там като настояват за Закон за личната помощ и Закон за хората с увреждания.Те очакват законите да бъдат разгледани и одобрени до 1 октомври 2018 г. \r\nМайките изразиха подкрепа към дошлите протестиращи.", "date": "2018.09.16", "title": "София: Протестиращите се преместиха зад сградата на парламента, за да подкрепят майките на деца с увреждания"}
{"url": "http://www.focus-news.net/news/2018/09/16/2567729/radio-svobodna-evropa-makedoniya-srabskiyat-premier-se-vklyuchi-v-parada-na-gordostta-v-belgrad.html", "text": "Министър-председателят на Сърбия Ана Бърнабич и кметът на Белград Зоран Радойчик се включиха в тазгодишния Парад на гордостта, който се проведе в централната част на столицата на западната ни съседка, предава   Радио „Свободна Европа“  в македонската си редакция. \r\nПредставителите на ЛГБТ-общността се събраха на Площада на студентите в Белград, откъдето започнаха марша си под засилено полицейско присъствие. С него завърши Белградската неделя на гордостта, отбелязва медията. \r\nМалко преди началото на парада около 30 души се събраха на протест в знак на несъгласие с провеждането му. Демонстрантите носеха кръстове и пееха християнски песни. Те обаче бяха блокирани от полицията.  Тереза Герова", "date": "2018.09.16", "title": "Радио „Свободна Европа“ (Македония): Сръбският премиер се включи в Парада на гордостта в Белград"}
{"url": "http://www.focus-news.net/news/2018/09/16/2567727/prezidentat-rumen-radev-be-gost-na-dneshniya-posleden-den-ot-svetovnoto-parvenstvo-po-hudozhestvena-gimnastika-v-sofiya.html", "text": "Президентът Румен Радев бе гост на днешния последен ден от Световното първенство по художествена гимнастика в София, по време на което българският ансамбъл донесе първо злато за страната ни от спортния форум. Това съобщиха от  прессекретариата на държавния глава . \r\nМомичетата на Весела Димитрова в състав Симона Дянкова, Лаура Траатс, Елена Бинева, Стефани Кирякова и Мадлен Радуканова бяха перфектни във финала с пет обръча пред пълните трибуни и бурната подкрепа в зала \"Арена Армеец\".", "date": "2018.09.16", "title": "Президентът Румен Радев бе гост на днешния последен ден от Световното първенство по художествена гимнастика в София"}
{"url": "http://www.focus-news.net/news/2018/09/16/2567731/liderat-na-vmro-dpmne-hristiyan-mitskovski-ot-shtip-referendumat-ne-e-za-es-ili-nato-a-samo-za-promyana-na-imeto.html", "text": "Референдумът на 30 септември не е изясняване дали гражданите на Македония подкрепят членството в Европейския съюз и НАТО, а само за това дали приемат промяна на името на страната и последиците, произтичащи от договора, който подписа правителството на СДСМ и Зоран Заев с Гърция. Това подчерта лидерът на ВМРО-ДПМНЕ Християн Мицкоски на протестен марш, който се проведе в град Щип, предава македонската информационна агенция  „Макфакс“ . \r\n„Трябва да знаете, че не гласувате за европейски ценности, защото това е референдум, на който се решава дали приемате или не приемате Договора от Нивици и нищо друго!“, категоричен бе председателят на опозиционната партия.  \r\nМицковски отбеляза: „Вместо кампания, която да брани тяхното решение да подпишат тази капитулация, СДСМ предлага такава, с която ни убеждава колко хубаво ще бъде, когато се присъединим към ЕС“.   Тереза Герова", "date": "2018.09.16", "title": "Лидерът на ВМРО-ДПМНЕ Християн Мицковски от Щип: Референдумът не е за ЕС или НАТО, а само за промяна на името"}
{"url": "http://www.focus-news.net/news/2018/09/16/2567732/blagoevgrad-natovaren-e-trafikat-po-osnovnite-patni-napravleniya-v-oblastta.html", "text": "Натоварен е трафикът по основните пътни направления в област Благоевград – автомагистрала „Струма“, главен път Е-79 и второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час няма образували се задръствания или колони от автомобили. През деня няма регистрирани тежки пътни инциденти, заради които да е било спирано движението по пътищата или да са били въвеждани ограничения. В региона не се извършват ремонтни дейности по републиканската пътна мрежа. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛора КАЛЧЕВА", "date": "2018.09.16", "title": "Благоевград: Натоварен е трафикът по основните пътни направления в областта"}
{"url": "http://www.focus-news.net/news/2018/09/16/2567723/faz-nad-hilyada-politseyski-sluzhiteli-sa-zadeystvani-za-ohrana-na-demonstratsiyata-v-kyoten-sled-smartta-na-22-godishen-germanets.html", "text": "Над хиляда полицейски служители са задействани за охрана на насрочената за неделя демонстрация в малкия град Кьотен в провинция Саксония-Анхалт, организирана след смъртта на 22-годишен германец, съобщава националният ежедневник  Die Frankfurter Allgemeine Zeitung . \r\nВ следобедните часове на деня обстановката в града, в който живеят около 26 хил. души, остана спокойна. Не се съобщава за инциденти, но правоохранителните органи са уверени, че има „потенциал за опасни демонстрации“. \r\nСедмица след кончината на младия германец, който получи инфаркт след спречкване с мигранти от афганистански произход, няколко организации – според медиите – с десен характер, призовава за организирането на акция. Сред тях е и дрезденската ПЕГИДА. Планират се и контрадемонстрации.  \r\nОт редакцията припомнят, че след смъртта на германеца в ареста остават двама граждани на Афганистан – на 18 и 20-годишна възраст.  Тереза Герова", "date": "2018.09.16", "title": "FAZ: Над хиляда полицейски служители са задействани за охрана на демонстрацията в Кьотен след смъртта на 22-годишен германец"}
{"url": "http://www.focus-news.net/news/2018/09/16/2567734/zhivka-doynova-ou-p-r-slaveykov-burgas-tazi-godina-uchilishteto-shte-chestva-107-godini-ot-osnovavaneto-si.html", "text": "Тази година училището ще чества 107 години от основаването си и бих казала, че е средище на качествено образователен процес, едно от водещите училища в града. Това каза за  Радио „Фокус“ – Бургас  Живка Дойнова, директор на ОУ „П. Р. Славейков“. „Ръководството и колективът от опитни педагози съхраняват ценностите на българското образование, също и обогатяват процеса на обучение и с иновативни методи“, каза още Дойнова. По думите й училището е в списъка на иновативните училища на Република България за втора година с прилагане на съвременни информационни технологии в обучението. На базата на електронна платформа Мудъл се създавали електронни уроци, като ресурси. До този момент по математика, а през настоящата учебна година и по другите учебни предмети. Относно въпроса за успехите на училището, Дойнова заяви, че учениците им се класират на призови места на олимпиади и, че се реализират успешно в профилирани професионални гимназии. „Откакто се провежда външното оценяване, училището е в челните места на класацията, най-малко в топ 5“, каза още директорката. А по математика трета година били 3-ти по резултати. „Високи са постиженията и в областта на изкуствата и спорта, особено познат е в града мажоретният оркестър. Отборите ни по лека атлетика се появиха на национално първенство“, допълни Дойнова. \r\nДеница ДИМИТРОВА", "date": "2018.09.16", "title": "Живка Дойнова, ОУ „П. Р. Славейков“- Бургас: Тази година училището ще чества 107 години от основаването си"}
{"url": "http://www.focus-news.net/news/2018/09/16/2567718/the-atlantic-sasht-oshte-ne-e-kasno-da-se-predotvrati-sazdavaneto-na-os-mezhdu-rusiya-i-kitay.html", "text": "Русия и Китай ще се подкрепят един друг решително, ако бъдат притиснати в ъгъла. От тези две страни Китай е значително по-важна за дългосрочния просперитет на САЩ. Никой не е заинтересован от нова студена война с азиатския тигър, тъй като подобен сценарий може да лиши страната от ресурсите, необходими за изпълнението на важните вътрешнополитически приоритети, пише Аня Мануел в статия за излизащото от 1857 г. насам американско списание  The Atlantic .  Агенция „Фокус“  представя материала без редакторска намеса. \r\nКитайски танкове напредват в калния терен, а няколко хеликоптера летят над тях в боен строй – всичко това се случва в източната част на Русия. Млад военнослужещ на Пекин отбелязва по този повод: „Никога не бях участвал зад граница в разгръщане на военни части в подобен мащаб“. Тази сцена представя ясна картина на състоялите се тази седмица грандиозни руски военни учения, за които средствата за масова информация писаха вече доста. И има защо – в тях бяха задействани 300 хил. руски и 3,2 хил. китайски войници. Съвместните им учения впечатлиха силно Запада.  \r\nДали обаче маневрите са началото на руско-китайски алианс, както написаха няколко световни агенции? Тласка ли (американският държавен глава Доналд) Тръмп Си Дзинпин в ръцете на Владимир Путин? Не съвсем. Това е бавен, деликатен процес. Руско-китайската „ос“ все още е далеч от реалността. Но въпреки това Западът трябва внимателно да следи как точно тези две страни задълбочават връзките си.  \r\nЩо се отнася до военната страна на нещата, то Русия и Китай говорят за своята дългогодишна дружба, макар в отношенията между тях от десетилетия да се усеща недоверие. След сблъсъците по границата от 1968-1969 г. край река Амур (в близост до която бяха проведени последните им съвместни учения), територията на Пекин в района бе подложена на толкова силен артилерийски обстрел, че заприлича на лунен ландшафт. Двете страни успяха да уредят териториалния си спор едва през 2008 г. Русия се отказа от нанасяне на неминуем ядрен удар срещу Китай, само след като самите САЩ заплашиха с ответен отговор.  \r\nПетдесет години по-късно, китайският президент Си Дзинпин и Владимир Путин демонстрират приятелство – те присъстваха на военните паради в Москва и Пекин, връчиха си ордени и медали, участваха заедно на множество и продължителни срещи на върха на Шанхайската организация за сътрудничество (ШОС).  \r\nАко бъде оставена настрана медийната шумотевица, ще се види, че има малко признаци за наличието на сътрудничество, каквото има между САЩ и военните им съюзници Европа и Япония например. Русия продава оръжия на Китай – от 2011 г. насам обемът на тези доставки надхвърли 10 милиарда долара. Москва обаче прави това преди всичко, защото има нужда от твърда валута. Към настоящия момент двете страни разработват съвместно безпилотни летателни апарати (БпЛА).  \r\nОсвен това, Русия и Китай (отделно една от друга) модернизират въоръжението си. Китай иска да получи възможност да закрие достъпа на американските кораби в региона. Освен това, Пекин иска да създаде войска, готова да действа отвъд границите на страната.Китайските войници имат скромен опит зад граница, и точно това подчертава младият войник, цитиран в началото на статията.  Руските и китайските ВМС провеждат все повече съвместни военни учения с малък мащаб, защото целта им е да сдържат американското влияние в Азия.  \r\nВажно е да се отбележи, че двете страни не са сключили официален пакт в областта на сигурността – договор, който би могъл да напомня за НАТО в Европа; такъв, който ще застави Китай и Русия да се защитават една друга, и който ще превърне сегашните им отношения във взаимноизгодно военно партньорство.  \r\nИкономическите отношения също се развиват по този модел – традиционно недоверие, повече суматоха, отколкото реализъм по отношение на партньорството им. И едва съвсем леко доловима тенденция на развитие на това сътрудничество. Така наприемер сделката от 2015 г., позволяваща на Китай да закупува руски природен газ, днес представлява анемично споразумение, изпълнението на което е спъвано от споровете за цената, маршрута на газопровода и недоволството на Пекин от преговорната тактика на Москва.  \r\nОбемът на търговията между двете страни се увеличи до 20% (84 милиарда долара) миналата година, макар тези показатели да са незначителни в сравнение с обема на търговията на Китай със САЩ (635 милиарда долара през 2017 г.). През юли тази година Китайската банка за развитие отпусна на Руската държавна банка кредит в размер на девет милиарда долара за развитие на инфраструктурните връзки между двете страни. Това е колосална сума, макар проницателните наблюдатели да са наясно, че голяма част от сделката няма да бъде реализирана.  \r\nКитайските бизнесмени споделят, че имат съмнения относно инвестирането на средствата си в Русия, тъй като начинанието е „по-рисковано, отколкото в Конго“, а също така и „непредсказуемо“. Въпреки някои общи икономически интереси, много от руснаците не са любители на китайския пазар. Недоверието в този случай е взаимно. А историята на граничните конфликти и нереализираните сделки правят икономическите отношения неустойчиви. Макар правителствата на двете страни винаги да критикуват САЩ, позициите им често се разминават по множество геополитически въпроси. Инициативата на Си Дзинпин за „Един пояс, един път“ ( а също и за милитаризация на търговските маршрути) отслабват руското влияние в Централна Азия. На Китай не се харесва и присъединяването на Крим към Русия, нейната военна помощ на регионалните съперници на Пекин като Индия и Виетнам, а също и подкрепата й за талибаните.  \r\nДокъде ще доведе всичко това? Традиционно Китай избягва официалните съюзи и президентът Си Дзинпин потвърди тази политика през април тази година. Засега не съществува руско-китайски „блок“, който да предизвиква безпокойство. Но не трябва и да се заблуждаваме – твърдата позиция на администрацията на Тръмп в областта на търговията, а също и отношението към Пекин, определян предимно от медиите като новия враг на САЩ, създават ситуация, в която прогнозите все пак може да се сбъднат.  \r\nРусия и Китай ще се подкрепят един друг решително, ако бъдат притиснати в ъгъла. От тези две страни Китай е значително по-важна за дългосрочния просперитет на САЩ. Никой не е заинтересован от нова студена война с азиатския тигър, тъй като подобен сценарий може да лиши страната от ресурсите, необходими за изпълнението на важните вътрешнополитически приоритети. \r\nАко САЩ не искат да тласнат Си Дзинпин в обятията на Путин, то това не означава непременно, че Вашингтон трябва да капитулира и да се съгласи с исканията на Пекин. САЩ трябва ясно да определят своята линия и последователно да я укрепват, както правят в Южнокитайско море например. Същевременно САЩ може да бъдат отворени за сътрудничество с Китай, включително и в областта на Парижкото споразумение за климата. Това ще създаде добри условия за по-лесно разрешаване на бъдещи кризисни ситуации. Все още не е късно.  Аня Мануел е един от основателите и ръководителите на консултантската компания RiceHadleyGates LLC. Работила е в Държавния департамент на САЩ. Автор е и на книгата „Този смел нов свят: Индия, Китай и САЩ“. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.09.16", "title": "The Atlantic (САЩ): Още не е късно да се предотврати създаването на ос между Русия и Китай"}
{"url": "http://www.focus-news.net/news/2018/09/16/2567733/predstoyashti-sabitiya-v-stranata-za-17-septemvri-agentsiya-fokus.html", "text": "*** \r\nОт 10.00 часа в Министерския съвет се очаква да се проведе коалиционен съвет ГЕРБ-„Обединени патриоти“.  \r\n*** \r\nВ 10.00 часа в Аулата на СУ „Св. Климент Охридски“ президентът Румен Радев ще присъства на официалното откриване на новата учебна година на Националната гимназия за древни езици и култура „Константин-Кирил Философ“. Държавният глава ще приветства възпитаниците и преподавателите от училището. \r\n*** \r\nОт 10.00 часа вицепрезидентът Илияна Йотова ще открие учебната година в 18 СУ „Уилям Гладстон“.  \r\n*** \r\nОт 09.00 часа в 120 Основно училище „Г. С. Раковски“ в кв. „Лозенец“ министърът на образованието и науката Красимир Вълчев ще открие учебната година.  \r\n*** \r\nОт 10.00 часа министърът на културата Боил Банов ще открие новата учебна година в Националното училище за изящни изкуства „Илия Петров“.  \r\n*** \r\nВ 9.00 часа кметът на София Йорданка Фандъкова ще присъства на откриването на учебната година в Първа английска гимназия.  \r\n*** \r\nОт 9.30 часа в IV състав на Специализирания наказателен съд ще се гледа делото срещу Богдана Д., Минчо К., Тотка С., обвинени в безстопанственост в особено големи размери.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румен Х., Таня Х., Наталия А., Миглена Х. и др., обвинени в образуване и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа в XVIII състав на Специализирания наказателен съд ще се гледа делото срещу Александър А., Александър Д., Артюн С. и др. , обвинени в образуване и ръководене на организирана престъпна група.  \r\n*** \r\nОт 10.00 часа до 21.00 часа Регионалният исторически музей в София ще бъде със свободен вход по повод Деня на София.  \r\n*** \r\nОт 10.30 часа в двора на Технологично училище “Електронни системи“ (ТУЕС) към Технически университет – София ще бъде открита новата учебна година.  \r\n*** \r\nОт 11.00 часа в сградата на училище „Луи Браил“ на ул. „Ломско шосе“ 177 ще бъдат предоставени чисто нови Брайлови машини за незрящите деца.  \r\n*** \r\nОт 11.00 часа в Националния пресклуб на БТА, Инициативен комитет с председател акад. Георги Марков ще даде пресконференция на тема „100 години от Войнишкото въстание, поставило началото на трагични събития, разединяващи нацията“.  \r\n*** \r\nОт 11.30 часа пред храм „Света София” ще се състои Тържествен водосвет и официална церемония по издигане знамето на град София. От 12.00 - 13.00 часа на открита сцена пред „Музей за история на София“ на пл. „Бански“ №1 ще се състои концерт на Джаз формация „София“. От 17.30 до 18.30 часа на открита сцена пред „Музей за история на София“ на пл. „Бански“ №1 ще се състои концерт на Гвардейския представителен духов оркестър. От 17.30 до 18.30 часа пред Народен театър „Иван Вазов” ще се проведе концерт на Софийския духов оркестър, а от 18.30 часа - тържествена церемония за връчване Наградите на Столична община за ярки постижения в областта на културата (излъчване по БНТ1 в 22.00 ч.). От 20.30 часа до 21.15 часа ще се проведе уличен пърформанс със светлини и кукли „Нощта на белите коне” на „Жар Театър”. От 21.00 часа ще се състои празнична заря.    \r\n*** \r\nОт 12.00 до 17.30 часа ще се състои протест пред парламента, а след това до 18.00 часа ще има шествие до Министерски съвет. \r\n*** \r\nОт 13.30 часа в I състав на Специализирания наказателен съд ще се гледа делото срещу Стоян И., обвинен в изнудване.  \r\n*** \r\nОт 14.00 часа в XVIII състав на Специализирания наказателен съд ще се гледа делото срещу Любомир С., Веселин К. и Мартин Д., обвинени в организиране и ръководене на организирана престъпна група.  \r\n*** \r\nВ 15.00 часа на метростанция „Сердика\" от страната на Министерството на здравеопазването, млади социалисти ще представят изложба „София на две скорости“. На откриването на изложбата ще присъстват лидерът на БСП - София и председател на групата на социалистите в СОС Калоян Паргов, заместник председателят на СОС от БСП Милка Христова, както и останалите общински съветници от БСП. \r\n*** \r\nОт 19.00 часа в Димана киното ще се състои предпремиерна прожекция на документалния филм „Мокър от дъжд не се бои“.  \r\n*** \r\nВ 9.00 часа на площад „Никола Вапцаров” възпитаниците на петте учебни заведения в града ще произнесат в един глас Вазовото стихотворение „Аз съм българче”. \r\n*** \r\nВ 9.00 часа кметът на община Благоевград Атанас Камбитов ще открие учебната година в XI ОУ „Христо Ботев“, а от 10.30 часа в Благоевградска професионална гимназия.  \r\n*** \r\nОт 10.30 часа в двора на Благоевградска професионална гимназия „Ичко Бойчев“ ще бъде официално открита новата сграда към учебното заведение.  \r\n*** \r\nВ 09.00 часа в Морско училище зам.-кметът Руска Бояджиева ще е гост на откриването на учебната година.  \r\n*** \r\nВ 09.00 часа в ППМГ „Акад. Никола Обрешков“ зам.-кметът Чанка Коралска ще е гост на откриването на учебната година.  \r\n*** \r\nВ 09.30 часа в СУ „Св. св. Кирил и Методий“ зам.-кметът Красимир Стойчев ще е гост на откриването на учебната година.  \r\n*** \r\nВ 10.00 часа в ОУ „Христо Ботев“ – квартал „Долно Езерово“ кметът Димитър Николов, заедно със заместника си Йорданка Ананиева, ще открие учебната година.  \r\n*** \r\nВ 10.00 часа в СУ „Иван Вазов“ зам.-кметът д-р Лорис Мануелян ще е гост на откриването на учебната година, където за първи път се разкриват нови паралелки с медицинска насоченост.   \r\n*** \r\nОт 11.00 часа в гр. Поморие, ул. \"Солна\" ще се проведе церемония по откриване новото крило на ДГ \"Детелина\".  \r\n*** \r\nОт 18.30 часа в галерията на  „Дружество на художниците-Бургас“, залата на „Александровска“ №22, творците от Сдружение „Бургаска Фотографска общност“ Ви канят на откриването на своята изложба „Усещане за черно и бяло“. Тя ще е отворена за разглеждане до 28 септември тази година.  \r\n*** \r\nОт 08.30 часа в ОУ „Кирил и Методий“ във Варна ще започне тържествено откриване на учебната година.  \r\n*** \r\nОт 09.00 часа в СУЕО „А. Пушкин“ кметът на града Иван Портних ще присъства на откриването на учебната година. Малко по-късно той ще посети и празника на МГ “Д-р Петър Берон“. \r\n*** \r\nОт 10.00 часа ще бъде открита новата академична година в Медицинския университет. \r\n*** \r\nОт 18.00 часа във Винарна „Естрея“, Хотел Естрея Резидънс, ще започнат Празници на гроздолечението и виното в курорта Св. Св. Константин и Елена.  \r\n***  \r\nОт 10.00 часа в СУ „Емилиян Станев“ ще се проведе откриване на новата учебна година.   \r\n*** \r\nОт 10.00 часа заместник-кметът на Община Видин инж. Цветан Асенов ще присъства на тържественото откриване на новата учебна година в ППМГ \"Екзарх Антим I\", а секретарят на Община Видин Иванела Андреева  ще бъде гост в  СУ \"Цар Симеон Велики\".    \r\n*** \r\nВ 08.00 часа кметът на Враца Калин Каменов ще открие учебната година в НУ „Св. Софроний Врачански\". В 09.00 часа - в ИОУ „Васил Левски“, в 10.00 часа - в ППМГ „Акад. Иван Ценов“ и в 10.30 часа - в Детска градина „Европейчета“. \r\nЗаместник-кметът Мария Попова ще присъства в 09.00 часа на откриването на учебната 2018/2019 година в  НУ „Иванчо Младенов“ и в 10.00 часа в СУ „Козма Тричков“.  \r\nЗаместник-кметът Петя Долапчиева ще бъде официален гост на откриването на учебната година в Детска градина „Вълшебница“ в 09.00 часа, в НУ „Иван Вазов“ в 09.30 часа и в Детска градина „Славейче“ - в 10.00 часа. \r\nПредседателят на Общински съвет-Враца Румен Антов ще присъства на откриването на новата учебна година в СУ „Христо Ботев“ в 09.30 часа.  \r\n*** \r\nОт 09.00 часа в залата на 2 ет. в общината ще се проведе заключителна пресконференция по повод реализацията на проект „Основно обновяване на сграден фонд и прилижащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия  „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“. От 10.00 часа на обект в двора на СУ „Любен Каравелов” (СОУ „Любен Каравелов“) ще се състои церемония „Рязане на лента“.  \r\n*** \r\nОт 9.00 часа кметът на Добрич Йордан Йорданов ще гостува на церемонията в ОУ „Христо Ботев“.  \r\n*** \r\nОт 14.00 часа в конферентна зала 1 на парк-хотел „Изида“ ще се състои пресконференция и официално теглене на жребия за основната схема в започващия Международен турнир по тенис за жени с награден фонд 25 000 щ. д. \r\n*** \r\nОт 09.30 часа в СУ „Христо Ботев“ евродепутатът Момчил Неков ще участва в тържествената церемония по откриване на новата учебна 2018/2019 година.  \r\n*** \r\nОт 10.00 часа в Основно училище „Св. Паисий Хилендарски\" ще бъде открита тържествено учебната година.   \r\n*** \r\nОт 12.00 часа заместник-министърът на правосъдието проф. Николай Проданов ще открие учебната 2018/2019 година в средно училище „Димитър Митев“, което се намира на територията на затвора в Ловеч.  \r\n*** \r\nОт 10.30 часа в Детска градина 3 ще се състои детска пиеса „Състезание чудно с петле ранобудно“ от Альоша Бехар.  \r\n*** \r\nОт 18.00 часа в куклената зала на Драматичния театър ще се състои премиерата на „Хитър Петър“.  \r\n*** \r\nОт 08.30 часа в храма „Св. Иван Рилски“ ще бъде отслужен молебен и водосвет по повод първия  учебен ден.  \r\n*** \r\nОт 12.00 часа в централния офис на ГЕРБ в Перник, народните представители Красимир Велчев и д-р Александър Александров ще имат приемен ден.  \r\n*** \r\nОт 15.00 часа в Регионалния исторически музей ще бъде открита изложба с детски творби.  \r\n***   \r\nОт 09.00 часа в Начално училище „П. Р. Славейков\" кметът на район „Източен“ Николай Чунчуков ще присъства на откриването на новата учебна година. От 09.30 часа кметът ще присъства в Частната езикова гимназия \" Стоян Сариев\" с Частно основно училище\"Бъдеще\", а  след това - в Средно училище „Найден Геров\". \r\n*** . \r\nВ 10.00 часа в храм „Свето Преображение Господне” ще бъде даден курбан за здраве и благоденствие на жителите на район „Тракия”. \r\n*** \r\nОт 10.30 часа тържествено ще бъде открита учебната 2018/2019 г. на Аграрния университет.   \r\n*** \r\nОт 16.00 часа в централния офис на ГЕРБ-Пловдив (бул. „Марица“ 91) депутатът Менда Стоянова ще проведе приемна за граждани. От 16.30 часа в партийния офис на партията на ул. „Прага“ 2 народният представител Димитър Лазаров ще се срещне с граждани. От 16.00 часа в офиса на ГЕРБ на ул. „Стефан Стамболов\" № 21 депутатът инж. Атанас Ташков ще проведе приемна за граждани. От 16.00 часа в офиса на  ГЕРБ на ул. \"Коста Паница\" № 5 народният представител Спас Гърневски ще се срещне с граждани. \r\n*** \r\nОт 17.00 часа до 18.00 часа в офиса на  ГЕРБ в район „Южен”, ул.”Академик Петър Динеков”№ 1А общинският съветник Даниела Дженева ще проведе приемна за граждани. Атанас Узунов от 17.30  до 19.00 часа в офиса на  ГЕРБ в район „Южен” на ул.”Академик Петър Динеков” №1А. Александър Радев от 17.30  до 19.00 часа в офиса на  ГЕРБ в район „Централен” на ул.”Прага” № 2. Спартак Николов от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Вихър Захов  от 17.00 до 18.30 часа в офиса на  ГЕРБ в район „Източен” на ул.”Коста Паница”№ 5. Вера Тоскова от 16.00 до 18.00 часа в офиса на  ГЕРБ в район „Тракия” в жк.”Тракия”бл.91. Ели Гатева от 16.00 до 18.00 часа в офиса на  ГЕРБ в район „Тракия” в жк. „Тракия“ бл.91. \r\n*** \r\nОмбудсманът Мая Манолова и експерти от институцията ще приемат граждани на място в общинските администрации на всички общини на Област Силистра – Алфатар (10.00 часа), Главиница (10.00 часа), Дулово (10.00 часа), Кайнарджа (10.00 часа), Силистра (10.00 часа), Ситово (10.00 часа) и Тутракан (14.00 часа).  В 09.00 часа Мая Манолова ще участва в тържествената церемония по откриване на новата учебна 2018/2019 година в най-старото училище в гр. Силистра - ОУ „Отец Паисий. \r\n*** \r\nОт 09.00 часа ще бъде откриването на новата учебна година в СУ „Св. св. Кирил и Методий“ – Смолян.  \r\n*** \r\nОт 13.00 часа в сградата на Областна администрация, ет. 2,  зала 201, ще се проведе пресконференция по повод откриването на новата учебна 2018/2019 година, на която ще бъде представена информация за състоянието на училищата и детските градини на територията на Област Смолян.  \r\n*** \r\nОт 9.00 часа кметът на Стара Загора официално ще открие изцяло обновената сграда на Професионалната гимназия по ветеринарна медицина \"Иван П. Павлов\".  \r\n*** \r\nОт 9.30 часа в НУ „И. Р. Блъсков“ в Шумен кметът Любомир Христов ще открие новата учебна година.  \r\n*** \r\nОт 10.30 часа на пешеходната зона по бул. „Славянски“ ще се проведе панаир на занаятите „Майстори“.  \r\n*** \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 17.30 часа пред сградата на ДКТ „Васил Друмев“ ще бъде представен спектакълът „Цветни вълшебства“ от Румен Николов.", "date": "2018.09.16", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2018/09/16/2567735/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Това съобщиха за  Радио „Фокус“ – Велико Търново  от Областно пътно управление – Велико Търново. Oбходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Условията за пътуване в областта са нормални. Времето е ясно и слънчево, настилките сухи. Температурата на въздуха е около 30  градуса. Движението е спокойно. Допълнително въведени ограничения в региона няма. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа.  В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019. \r\nЛуиза ТРАНЧЕВА", "date": "2018.09.16", "title": "Велико Търново: Ограничено е движението в участък от пътя между селата Стефан Стамболово и Обединение"}
{"url": "http://www.focus-news.net/news/2018/09/16/2567730/pazardzhik-sveteshto-informatsionno-tablo-preduprezhdava-shofyorite-za-opasnost-ot-padashti-kamani-po-patya-varvara-velingrad.html", "text": "Интензивен е трафикът в дефилето Велинград-Варвара, предаде репортер на  Радио „Фокус“ – Пазарджик . На входа на планинската отсечка има поставена светеща информационна табела, която предупреждава шофьорите за опасност от падащи камъни. Колони от автомобили се образуват в посока от Велинград към Варвара, заради поредицата от опасни завои и по-ниската скорост, с която се преминава от там. Повече автомобили се движат в посока Пазарджик. \r\nВаня НИКОЛОВА", "date": "2018.09.16", "title": "Пазарджик: Светещо информационно табло предупреждава шофьорите за опасност от падащи камъни по пътя Варвара-Велинград"}
{"url": "http://www.focus-news.net/news/2018/09/16/2567740/lyubomira-boncheva-bmm-okolo-200-hil-sa-registriranite-dvukolesni-mototsikleti-i-motopedi-v-balgariya.html", "text": "Без да твърдя, че съм статистически и информационно точна броят на регистрираните двуколесни мотоциклети и мотопеди в България е около 200 хил. Това каза в интервю за  Агенция „Фокус“  издателят на Българската мотоциклетна медия Любомира Бончева. „Въпросите за това колко са мотористите и тиражът на печатните издания например са със статут на държавна тайна. От КАТ държат да се заплаща за придобиването на тази информация, което е пълно недомислие“, коментира тя. Попитана важна ли е екипировката за избягване на катастрофи Любомира Бончева обясни: „Екипировката, цветът на мотора и сигналните стикери са важни. Специалисти в тази област в световен мащаб препоръчват цветовете на екипировката и на мотора да бъдат по-отчетливи. Мотористите да не бъдат с черни мотори и дрехи“. „Предимствата на мотора са доста. Това е превозно средство, което осигурява по-бързо придвижване в градската среда. Не ти се налага да стоиш в задръстванията в големите градове, които ще стават още по-големи“, посочи издателят на БММ и допълни, че като потребление на гориво мотоциклетът е изключително изгодна алтернатива. „В големите градове мотоциклетистите са привилегировани по отношение на паркирането. Не трябва да заплащат за синя или зелена зона“, поясни Любомира Бончева. По думите й тенденцията е към увеличаване броя на мотоциклетите и на скутерите, респективно и на мотористите.  \r\nБиляна ИВАНОВА Пълния текст на интервюто четете в „Мнение”", "date": "2018.09.16", "title": "Любомира Бончева, БММ: Около 200 хил. са регистрираните двуколесни мотоциклети и мотопеди в България"}
{"url": "http://www.focus-news.net/news/2018/09/16/2567741/sport-hamiltan-specheli-gran-pri-na-singapur.html", "text": "Световният шампион Люис Хамилтън с Мерцедес спечели  състезанието за Голямата награда на Сингапур във Формула 1. Британецът стартира от първа позиция и не изпусна лидерството в нито един момент.  \r\nВтори финишира Макс Верстапен с Ред Бул, а трети - Себастиан Фетел с Ферари. Това е 7-а победа на Хамилтън за сезона и 69-а в кариерата.  \r\nТой вече има 40 точки аванс пред Себастиан Фетел в генералното класиране, 6 състезания преди края на сезона.", "date": "2018.09.16", "title": "Спорт: Хамилтън спечели Гран при на Сингапур"}
{"url": "http://www.focus-news.net/news/2018/09/16/2567743/blagoevgrad-do-3-oktomvri-shte-prodalzhi-priemat-na-dokumenti-za-obyavenite-magistarski-programi-v-yuzu-neofit-rilski.html", "text": "До 3 октомври ще продължи приемът на документи за обявените магистърски програми в ЮЗУ „Неофит Рилски“. Това каза за  Радио „Фокус“ – Пирин  проф. Рая Мадгерова, директор „Образователни дейности и акредитация“ към висшето учебно заведение. „Първото и най-важно нещо е кандидатите да подадат своите заявления и съпровождащи документи при секретарите на съответните факултети, към които са магистърските програми. След това трябва да изчакат класирането и съответно записването.  Крайната дата за подаването на документи за магистърските програми е 3 октомври. Веднага след това ще бъде извършено класирането по съответните факултети, като е определен срок не по-късно от 9 октомври“, каза още проф. Мадгерова. Сроковете за записване ще бъдат от 15 до 19 октомври в работните дни. Проф. Мадгерова отбеляза, че тази учебна година ще има и още един прием по магистърските програми, като той ще бъде през февруари 2019 година. \r\nЛивия НИНОВА", "date": "2018.09.16", "title": "Благоевград: До 3 октомври ще продължи приемът на документи за обявените магистърски програми в ЮЗУ „Неофит Рилски“"}
{"url": "http://www.focus-news.net/news/2018/09/16/2567737/burgas-intenziven-e-trafikat-po-am-trakiya.html", "text": "Интензивно се осъществява движението от и към курортен комплекс „Слънчев бряг“ и в района на кръговото кръстовище на входа на Поморие, предаде репортер на  Радио „Фокус“-Бургас . Движението по пътя Атия – Созопол – Приморско също е натоварено. Интензивен е трафикът и по АМ „Тракия“ в района на Бургас, както и на входно-изходните пътни артерии на града. Водачите  да се движат с повишено внимание и съобразена скорост. \r\nИнтензивно се осъществява движението по основните бургаски улици и булеварди. Най-натоварено е по пътя в посока от и към ж.к. „Меден Рудник“. Натоварено е и по булевардите „Демокрация“, „Сан Стефано“, „Стефан Стамболов“ и „Тодор Александров“, както и в района на улица „Индустриална“ в посока ул.„Спортна“. По-интензивен е трафикът и по централните улици на града – „Иван Вазов“, „Христо Ботев“, „Генерал Гурко“, „Булаир“ и „Цар Симеон“. \r\nДеница ДИМИТРОВА", "date": "2018.09.16", "title": "Бургас: Интензивен е трафикът по АМ \"Тракия\""}
{"url": "http://www.focus-news.net/news/2018/09/16/2567738/varna-narastva-obshtiyat-broy-na-mestata-za-nastanyavane-v-oblastta.html", "text": "Нараства общият брой на местата за настаняване във Варненска област. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. Деян Славов допълни, че през юни 2018 година в област Варна са функционирали 376 места за настаняване с над 10 легла. „Това са хотели, мотели, къмпинги, хижи и други места за краткосрочно настаняване. Броят на стаите в тях е 27 100, а на леглата – 64 100. В сравнение с юни 2017 година общият брой на местата за настаняване, функционирали през периода, нараства с 0.8%, а на леглата в тях – с 1.6%“, отбеляза Деян Славов. Той посочи, че общият брой на нощувките в областта във всички места за настаняване, регистрирани през юни 2018 година, е 1 019 700, което е с 0.8% повече в сравнение със същия месец на предходната година, като най-голямо увеличение на нощувките с 4.5% се наблюдава в местата за настаняване с 3 звезди. От общият брой нощувки 110 000 са от български граждани, а 909 700 – от чужденци“, каза още Деян Славов. \r\nМарияна ВАЛЕНТИНОВА", "date": "2018.09.16", "title": "Варна: Нараства общият брой на местата за настаняване в областта"}
{"url": "http://www.focus-news.net/news/2018/09/16/2567736/pregled-na-mezhdunarodnite-novini-do-18-chasa-agentsiya-fokus.html", "text": "Френската полиция затвори част от емблематичния булевард „Шанз-Елизе“ в столицата Париж заради подозрителен автомобил, предава  Reuters .  \r\nВ акцията е задействан екип от сапьори, които са използвали обучени кучета и специален робот, за да установят дали превозното средство представлява заплаха за сигурността. По-късно говорител на правоохранителните органи увери, че разследването е приключило и не е констатиран проблем с автомобила. Уточнява се, че всяка неделя улиците на френската столица биват затваряни за движение от 11:00 часа сутринта местно време (12:00 часа българско време).  \r\nФотограф на агенцията поясни, че полицията е затворила алеята близо до Триумфалната арка. Със своите луксозни бутици и терасовидни кафенета, „Шанз-Елизе“ е основна точка за туристите, посещаващи Париж. Именно на този булевард миналата година бяха извършени две атаки срещу френските сили за сигурност. \r\nПрез юни 2017 г. мъж вряза кола, заредена с оръжия и взривни вещества, в полицейски ван, докато караше в конвой по булеварда. Два месеца по-рано същата година „Ислямска държава“ пое отговорност за нападение срещу полицейски служител. \r\n***  Над хиляда полицейски служители са задействани за охрана на насрочената за неделя демонстрация в малкия град Кьотен в провинция Саксония-Анхалт, организирана след смъртта на 22-годишен германец, съобщава националният ежедневник  Die Frankfurter Allgemeine Zeitung . \r\nВ следобедните часове на деня обстановката в града, в който живеят около 26 хил. души, остана спокойна. Не се съобщава за инциденти, но правоохранителните органи са уверени, че има „потенциал за опасни демонстрации“. \r\nСедмица след кончината на младия германец, който получи инфаркт след спречкване с мигранти от афганистански произход, няколко организации – според медиите – с десен характер, призовава за организирането на акция. Сред тях е и дрезденската ПЕГИДА. Планират се и контрадемонстрации.  \r\nОт редакцията припомнят, че след смъртта на германеца в ареста остават двама граждани на Афганистан – на 18 и 20-годишна възраст. \r\n***  Граждани от всички краища на югозападната ни съседка се събраха в столицата Скопие, за да се включат в Марша за Европейска Македония, предава скопската електронна медия  A1 On . \r\nСъбитието е част от кампанията „Излез ЗА Европейска Македония“, стартът на която бе даден преди десетина дни. Началото му бе поставено в 13.30 часа местно време (14.30 часа българско време). \r\nСъгласно разпространената информация, организираните групи граждани са се придвижили към сборното място, носейки транспаранти с надписи „За Европейска Македония“. На улица „Партизанска“ в Скопие са преброени около стотина автобуси, с които са превозени поддръжниците на коалицията „Заедно за Европейска Македония“.  \r\nЧаст от рекламните материали на кампанията са запалки, химикалки и значки. Движението и паркирането в районите, през които ще премине маршът, се контролира от служители на Министерството на вътрешните работи на Македония.  \r\nМеждувременно в Щип се провежда протестният марш на опозиционната ВМРО-ДПМНЕ. \r\n***  Референдумът на 30 септември не е изясняване дали гражданите на Македония подкрепят членството в Европейския съюз и НАТО, а само за това дали приемат промяна на името на страната и последиците, произтичащи от договора, който подписа правителството на СДСМ и Зоран Заев с Гърция. Това подчерта лидерът на ВМРО-ДПМНЕ Християн Мицкоски на протестен марш, който се проведе в град Щип, предава македонската информационна агенция  „Макфакс“ . \r\n„Трябва да знаете, че не гласувате за европейски ценности, защото това е референдум, на който се решава дали приемате или не приемате Договора от Нивици и нищо друго!“, категоричен бе председателят на опозиционната партия.  \r\nМицковски отбеляза: „Вместо кампания, която да брани тяхното решение да подпишат тази капитулация, СДСМ предлага такава, с която ни убеждава колко хубаво ще бъде, когато се присъединим към ЕС“. \r\n***  Държавният глава на Руската федерация Владимир Путин ще проведе в Сочи среща с президента на Турция Реджеп Тайип Ердоган, който ще бъде в страната на работно посещение. Това съобщават от пресслужбата на Кремъл, като поясняват, че преговорите между двамата лидери ще се състоят в понеделник, 17 септември, предава  TACC . \r\n„Лидерите ще обсъдят актуалните въпроси от двустранното сътрудничество и проблематиката около разрешаването на сирийския въпрос“, става ясно от официалното съобщение. \r\nЗа срещата между Путин и Ердоган бе съобщено по-рано тази седмица от руския външен министър Сергей Лавров в рамките на Германско-руския форум в Берлин. Първият дипломат на Москва поясни, че двамата лидери ще продължат с обсъждането на темите, за които са разговаряли на срещата в Техеран на 7 септември. \r\n***  В навечерието на срещата на върха на лидерите на страните от Европейския съюз, която ще се проведе в Залцбург, канцлерът на Австрия Себастиан Курц ще се срещне с двама от най-влиятелните държавници на Стария континент. В неделя вечер Курц ще пътува до Берлин, за да разговаря с германския канцлер Ангела Меркел, а в понеделник ще посети Париж, където ще бъде приет за среща от държавния глава на Франция Еманюел Макрон.  \r\nОсновни теми на разговорите с партньорите от ЕС трябва да бъдат централните точки от дневния ред на неформалната среща в Залцбург, а именно - миграционната политика, Брекзит и темата за сигурността, разкрих \r\nа източници от Канцлерството във Виена. Друга тема вероятно ще бъде форумът между ЕС и Африка, планиран във Виена малко за декември. \r\n***", "date": "2018.09.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/16/2567739/the-wall-street-journal-sasht-shte-obyavyat-novi-mita-varhu-kitayskiya-vnos-v-ramkite-na-den-dva.html", "text": "Администрацията на държавния глава на САЩ Доналд Тръмп ще обяви нови мита за китайски внос в размер на 200 млрд. долара. По този начин Вашингтон ще окаже допълнителен натиск на Пекин в навечерието на срещата на върха между САЩ и Китай, която трябва да се проведе по-късно този месец, съобщава във водеща статия американското издание  The Wall Street Journal , като се позовава на свои източници. \r\nРешението на Тръмп трябва да бъде обявено в понеделник или вторник, и ще влезе в сила до няколко седмици има за цел да придаде на САЩ по-голяма тежест в обсъжданията с Китай  по обвиненията, че Пекин принуждава американските фирми да предават ценни технологии на китайски партньори. Но времето, което Пекин ще има, за да вземе ответно решение, рискува да доведе до задълбочаване горчивия търговски спор между двете страни, предупреждават от редакцията. \r\nАдминистрацията планира да започне с тарифи от около 10% на стоки на стойност 200 млрд. долара, под нивото от 25%, обявено в началото на август. То бе намалено след обширни публични изслушвания и приемане на писмени възражения, в които бяха изложени аргументи против митата и въздействието, което те ще имат върху икономиката на САЩ и най-вече – върху американските потребители.  \r\nТарифите ще влязат в сила броени седмици преди изборите през ноември, в които Републиканската партия на Тръмп ще се бори да запази контрола си над Конгреса. Бизнес групи, които се противопоставят на тарифите, харчат сериозни средства, за да превърнат проблема с тарифите в център на кампанията. Всичко това нажежава допълнително градуса на политическия климат в навечерието на вота.  \r\nИзточници твърдят, че Тръмп няма да се поколебае да повиши отново митата за Китай до 25%, ако Пекин не покаже признаци, че ще се съобрази с изискванията на САЩ да променят икономическата си политика. \r\nГоворителят на Белия дом Линдзи Уолтърс отказа да коментира докъде са стигнали дискусиите за митата в администрацията, като се позовава на изявление, което тя самата направи в петък: „Президентът бе категоричен, че той и неговата администрация ще продължат да предприемат мерки за справяне с несправедливите търговски практики на Китай. Ние насърчаваме Китай да успокои отдавнашните опасения, повдигнати от САЩ\".  Тереза Герова", "date": "2018.09.16", "title": "The Wall Street Journal: САЩ ще обявят нови мита върху китайския внос в рамките на ден-два"}
{"url": "http://www.focus-news.net/news/2018/09/16/2567742/sergey-shoygu-mashtabnite-voenni-ucheniya-v-rusiya-shte-stanat-regulyarni.html", "text": "На всеки пет години Русия ще провежда мащабни военни учения. Това заяви министърът на отбраната на Руската федерация Сергей Шойгу в предаването „Москва. Кремъл. Путин“ на телевизионния канал „Россия 1“, предава  РИА Новости . \r\n„Ние даваме основната концепция за това, което ще се провежда следващата година. Единственото нещо, което не попада в този план, са внезапните проверки. Естествено, планирахме такива учения и това да ги провеждаме на всеки пет години\", разкри руският министър на отбраната. \r\nСъгласно думите му, държавната оръжейна програма е изготвена за десет години напред, но мероприятията, демонстриращи бойната готовност на армията, трябва да се провеждат по-често. \r\n„Нуждаем се от някои междинни референтни точки.... Защото с оглед на инвестирането на средства в превъоръжаването на армията и флотата трябва да разберем и да видим накъде отиваме и дали всичко сега е наред“, подчерта Шойгу.  .  Тереза Герова", "date": "2018.09.16", "title": "Сергей Шойгу: Мащабните военни учения в Русия ще станат регулярни"}
{"url": "http://www.focus-news.net/news/2018/09/16/2567744/pazardzhik-osmoto-poredno-izdanie-na-natsionalniya-festival-na-keshkeka-shte-se-provede-v-selo-radilovo-na-22-i-23-septemvri.html", "text": "Осмото поредно издание на Националния фестивал на кешкека ще се проведе в село Радилово на 22 и 23 септември, каза за  Радио „Фокус” – Пазарджик  секретарят на читалището в пещерското село Марена Вачкова. С демонстрация варене на кешкек ще започнат проявите, включени в това издание. Легенда за кешкека, обичаи и фолклор, презентация „Здравословно хранене с булгур” са част от акцентите, включени през първия ден на фестивала. На изложба базар ще се предлагат храни, земеделски продукти и сувенири. „Единствената ни цел отново остава запазване и популяризиране на традициите. Тъй като живеем в по-различно време, се стремим да привлечем и младите хора. В двата дни ще има демонстрация на митичното ястие кешкек и легендата за него. До момента участие във фолклорната програма са заявили състави от област Пазарджик, но желаещите да се включат могат да го направят по всяко време“, уточни Вачкова. На 23 септември посетителите ще имат възможността да видят концерт на ансамбъл „Зора“ в село Радилово. В 12.30 ч. е закриването на фестивала. \r\nАлбена ЖИЛЕКОВА", "date": "2018.09.16", "title": "Пазарджик: Осмото поредно издание на Националния фестивал на кешкека ще се проведе в село Радилово на 22 и 23 септември"}
{"url": "http://www.focus-news.net/news/2018/09/16/2567745/zoran-zaev-ot-skopie-patriotizmat-e-da-garantirame-badeshteto-si-da-sgrabchim-tozi-unikalen-shans.html", "text": "Бъдещето на нашите деца и техните деца зависи от нас, никой друг не може да вземе това решение, освен самите ние. Нашият мултиетнически народ е изправен пред важно решение и носи отговорността за него. Такъв бе призивът, който отправи министър-председателят на югозападната ни съседка Зоран Заев в рамките на „Марша за Европейска Македония“, проведен в Скопие, предава информационната агенция  „Макфакс“.", "date": "2018.09.16", "title": "Зоран Заев от Скопие: Патриотизмът е да гарантираме бъдещето си, да сграбчим този уникален шанс"}
{"url": "http://www.focus-news.net/news/2018/09/16/2567746/shumen-v-41-sela-v-oblastta-nyama-sklyuchen-brak-prez-2017-godina.html", "text": "През 2017 г. в област Шумен регистрираните юридически бракове са 816 – с 14, или 1.7% повече от предходната година. Това съобщиха от отдел  „Статистически изследвания“- Шумен . От всички регистрирани бракове 54.5% са сред населението в градовете, докато в селата са сключени 371 брака. От общо 143 села в областта, в 41 не е сключен нито един брак, а в 33 – само по един. През 2017 г., брачността намалява в шест от десетте общини на областта – Велики Преслав, Върбица, Каолиново, Смядово, Хитрино и Шумен, а в останалите се увеличава. Коефициентът на брачност е най-висок в община Никола Козлево- 13.6‰, а най-нисък в община Хитрино- 3.5‰. Средната възраст при сключване на първи брак за мъжете и жените в област Шумен е съответно 30.4 и 27.2 години. В областта жените сключват брак най-често на възраст 25-29 години, следвани от жените на възраст 20-24 години. Брак са сключили 14 непълнолетни жени и 5 жени на възраст над 60 години. Броят на разводите през 2017 г. в област Шумен е 222. От всички прекратени бракове 74.3 % се отнасят за населението в градовете. Най-голям е делът на браковете, прекратени по „взаимно съгласие“ -77.5%, следват причините „несходство в характерите“ – 18.0% и „физически и морален тормоз“- 1.8%. Сред причините за развод в област Шумен се срещат също лекомислено поведение в брака и неполагане на грижи за семейството, фактическа раздяла, както и чужда намеса в брака. Според вината, най-голям е делът на разводите по вина на двамата  партньори – 73.0%. През 2017 г. в област Шумен 30.2% от жените и 36.5% от мъжете, които прекратяват брака си са на възраст от 40 до 49 години, следвани от жените на възраст от 30 до 34 години – 17.6% и мъжете на възраст 50-59 години – 16.7%.", "date": "2018.09.16", "title": "Шумен: В 41 села в областта няма сключен брак през 2017 година"}
{"url": "http://www.focus-news.net/news/2018/09/16/2567750/plovdiv-obezpechena-e-sigurnostta-v-uchilishtata-i-zonite-okolo-tyah-po-vreme-na-tarzhestvata-za-parviya-ucheben-den-na-17-septemvri.html", "text": "Обезпечена е сигурността в училищата и зоните около тях по време на тържествата за първия учебен ден на 17 септември в Пловдив и областта.  Това съобщи за  Радио „Фокус”- Пловдив  инспектор Ботьо Гиргинов, от КАТ „Пътна полиция”. Осигурен е достатъчен брой униформени и цивилни полицаи от съответните районни управления. \r\nРедица дейности са планирани и изпълнени до настоящия момент от служители на пловдивската дирекция на МВР във връзка с гарантиране живота и здравето на учениците и техните родители и близки преди и по време на откриване на учебната 2018/2019 година. Проведени са 77 работни срещи с директорите на училища и детски градини на обслужваната територия за съгласуване на съвместните действия по обезпечаването на обществения ред и сигурността в техните райони. Обсъдени са възможностите за прилагане на допълнителни мерки за физическа защита, начините на охрана, пропускателния режим, недопускането на престъпни посегателства. \r\nПроведени са 23 работни срещи и с ръководствата на охранителните фирми, извършващи охрана и пропускателен режим в училища и детски градини. Обърнато е вниманието на служителите да следят за лица със съмнително поведение в и около обектите, като е уточнен начинът на действие при получаване на сигнали за противообществени прояви. \r\nПродължава охранителното обследване на сградите на училищата и детски градини, като при констатиране на пропуски се изготвят разпоредителни писма съгласно разпоредбите на чл. 66, ал. 2 от Закона за Министерството на вътрешните работи (ЗМВР). \r\nПрез цялата година ще се извършват и проверки на питейните и увеселителни заведения, при които стриктно ще се следи за спазването на Закона за закрила на детето, включващо недопускането на непълнолетни и малолетни на такива места след 22 часа без придружители, както и незаконната продажба на тютюневи изделия и алкохол на подрастващите. \r\nЦветана ТОНЧЕВА", "date": "2018.09.16", "title": "Пловдив: Обезпечена е сигурността в училищата и зоните около тях по време на тържествата за първия учебен ден на 17 септември"}
{"url": "http://www.focus-news.net/news/2018/09/16/2567747/am-trakiya-nad-12-kilometrova-tapa-se-e-obrazuvala-predi-otbivkata-za-pazardzhik-v-posoka-sofiya.html", "text": "Над 12-километрова тапа се е образувала преди отбивката за Пазарджик в посока София, съобщават читатели на  Агенция \"Фокус\" . Движението се осъществява изключително бавно. Водачите се предвижват само на първа скорост.  \r\nПричината за задръстването са ремонтни дейности на моста над река Елшишка. Движението се осъществява двупосочно в платното за Пловдив.", "date": "2018.09.16", "title": "АМ \"Тракия\": Над 12-километрова тапа се е образувала преди отбивката за Пазарджик в посока София"}
{"url": "http://www.focus-news.net/news/2018/09/16/2567748/tass-ukrayna-planira-izgrazhdaneto-na-voennomorska-baza-v-azovsko-more-do-kraya-na-godinata.html", "text": "До края на текущата година Украйна планира да изгради военноморска база в Азовско море, предава  TACC , като се позовава на съобщение от пресслужбата на правителството в Киев. \r\n„В Бердянск са пуснати на вода два артилерийски бронекатера на ВМС на Украйна. Планира се до края на годината в Азовско море да бъде създадена база на ВМС на Въоръжените сили на Украйна“, става ясно от текста, разпространен в социалната мрежа „Фейсбук“. \r\nНа 6 септември 2018 г. Съветът за национална сигурност и отбрана на Украйна проведе заседание при закрити врати, в рамките на което утвърди серия от мерки за засилване на военното присъствие на страната в Азовско море, насочени към „защита на националните интереси в южните региони“, припомня руската агенция. .  Тереза Герова", "date": "2018.09.16", "title": "ТАСС: Украйна планира изграждането на военноморска база в Азовско море до края на годината"}
{"url": "http://www.focus-news.net/news/2018/09/16/2567752/nimh-utre-shte-bade-predimno-slanchevo-s-maksimalni-temperaturi-mezhdu-24-i-29.html", "text": "През нощта ще преобладава ясно, а утре – слънчево време. След обяд ще има временни увеличения на облачността, но ще остане почти без валежи. Ще духа до умерен североизточен вятър и с него температурите слабо ще се понижат. Минималните температури ще са от 10° – 12° в котловините на Западна България до 17° – 19° в източните райони от страната. Максималните температури ще са предимно между 24° и 29°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Мартин Славчев. \r\nАтмосферното налягане ще остане по-високо от средното за месеца.  \r\nНад Черноморието ще бъде слънчево, с временни увеличения на облачността, но ще е без почти валежи. Ще духа до умерен вятър от север-североизток. Максималните температури ще са 23 – 25°, близки до температурата на морската вода. Вълнението на морето ще е 2-3 бала. \r\nНад планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. Максималната температура на височина 1200 метра ще е около 18°, на 2000 метра – около 11°. \r\nПрез следващите три дни ще бъде предимно слънчево. Ще духа слаб, в източните райони до умерен вятър от изток-североизток. Преобладаващите минимални температури ще бъдат между 8°  и 13°, а максималните – между 23° и 28°.", "date": "2018.09.16", "title": "НИМХ: Утре ще бъде предимно слънчево, с максимални температури между 24° и 29°"}
{"url": "http://www.focus-news.net/news/2018/09/16/2567753/ministar-temenuzhka-petkova-tets-varna-e-strategicheska-za-energiynata-sigurnost-papazov-iska-da-ya-varne-kam-zhivot.html", "text": "ТЕЦ „Варна“ е стратегическа за енергийната сигурност, Папазов иска да я върне към живот. Това каза Теменужка Петкова, министър на енергетиката, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Министърът заяви позиции по следните теми: Протестите; Оставката на Манолев; Сделката с ЧЕЗ \r\nБеновска покани министъра на енергетиката Теменужка Петкова с въпроса – „Нали не сте били на протеста преди малко?“. Петкова отговори, че много хора не са били, пък и настроението било доста минорно, но според нея това е очаквано, тъй като по нейни думи не е нормално да има протести в държава, чиято икономика върви напред, процентът на безработица е нисък, европредседателството е било успешно. „Няма никакви предпоставки за протести и хората разбират това“, допълни Петкова. Беновска коментира, че премиерът Борисов винаги е бил демократичен и зачитащ правото на всеки да изрази мнението си. Министърът се съгласи, но отбеляза, че обществото знае кога исканията за протести са обосновани и кога са провокация. Водещата попита къде е границата между изразяване на мнение и манипулацията на общественото мнение, когато протестират лица без свои тези, били са облагодетелствани от властимащите и разполагат с медийна мощ. Министърът смята, че българското общество е показало мъдрост и разбиране и не се поддава лесно на провокации. „Мъдрост ли беше, че евентуално бъдещият министър на транспорта трябваше да си подаде оставката преди да е станал министър, заради публикация във в-к „Капитал“?“ попита Беновска. Петкова обясни, че ГЕРБ се различава от останалите партии, защото се реагира много бързо и всички са наясно с политическата отговорност, която носят. Според нея Манолев е преценил, че битката не си заслужава в такава ситуация и се е оттеглил с достойнство. Беновска вметна, че самият Манолев е казал, че Борисов го е помолил да си подаде оставката. Министърът подчерта, че всички в ГЕРБ си знаят отговорностите. Водещата припомни случая с подадената оставка на министъра на енергетиката през февруари. Петкова обясни, че причината за оставката е била частната търговска сделка за ЧЕЗ, която е била превърната в политически проблем. Министърът каза, че няма допълнителна информация за случващото се със сделката, която според българското законодателство трябва да премине през прегледа на Комисията за защита на конкуренцията(КЗК), която е единственият компетентен орган, който може да се произнася по въпроси свързани с концентрация на пазара, наличие на условия за конкурентна среда в определен сектор и т.н. Решението на КЗК е било, че сделката няма как да бъде реализирана, тъй като е налице концентрация на акции на кандидат-купувача, но „Инерком“ са обжалвали решението. Крайното решение ще е на съда. Беновска попита дали КЗК не е трябвало предварително да се произнесе, а потенциалният купувач да се проучи. Петкова обясни, че няма как КЗК да се произнесе предварително, защото от чешка страна процедурата не е била приключена, а финалът ѝ е бил с подписването на предварителен договор, след който КЗК се е произнесла преди прехвърлянето на акциите. Как се придобиват централи от частни лица?; Ситуацията с ТЕЦ „Варна“ \r\nВодещата попита кой и как може да придобие ВЕЦ, ТЕЦ, права за търговия с ток и т.н. – каква е процедурата. Министърът на енергетиката обясни, че когато собствеността е на държавата и се вземе решение, че може да се освободи от определен брой активи, то тогава се следва законът за приватизация и следприватизационен контрол и всички сделки се извършват по реда на закона чрез търгове. Петкова обясни, че по такъв начин са приватизирани електроразпределителните предприятия през 2003 година. Беновска конкретно попита за ТЕЦ „Варна“, за която се говори, че дялове на децата на бившия министър на транспорта – Данаил Папазов са станали собственост на Ахмед Доган. Петкова обясни, че ТЕЦ „Варна“ е бил държавна собственост и е изградена в края на 60-те години, която е втората по големина в България и на Балканския полуостров и разполага с 6 блока. До 1 януари 2015 година е имала структуроопределящо значение за енергийната сигурност на страната, а през 2006 година е продадена на ЧЕЗ – от датата на приватизация до 2011 година, съгласно договора, 3 от блоковете работят само като студен резерв, а останалите 3 работят за доставка на електрическа енергия на обществения доставчик. След 2011 година ЧЕЗ са имали задължение да изградят сероочистващи устройства на базата, на които централата да продължи да работи на въглища, но такива действия от чешка страна не са предприети, обясни Петкова, и оттогава централата работи само като студент резерв – 1 от блоковете е за студен резерв, другите 2 се ползват с дерогация от страна на Европейската комисия и могат да работят в рамките на 1 месец в годината. Министърът допълни, че на 1 януари 2015 година дерогацията е изтекла, собствениците не са изградили очистващите устройва, които да дадат възможност централата да работи на въглища, затова е била спряна от експлоатация. \r\n „Това беше едно сериозно изпитание за електроенергийната система на страната, тъй като тази централа има много важно значение за енергийната сигурност и нейното излизане от работа създаде необходимост от реорганизация на енергийната система и осигуряване на нейната сигурност. Когато през миналата година беше извършена продажба – ЧЕЗ продаде своя актив на територията на България на Данаил Папазов, бях много приятно изненадана от желанието на новите собственици да върнат към живот централата, но сменяйки нейната горивна компонента, преминавайки от въглища на природен газ – нещо, което се приветства от всички, тъй като този тип производство не е свързан с отделяне на вредни емисии и решава проблема с чистотата на въздуха и екологията“ каза Петкова. Беновска попита колко пари получава ТЕЦ „Варна“ за студения резерв. Министърът подчерта, че всички мощности, които осигуряват студен резерв с изключение на ТЕЦ 2 са собственост на частни лица. Относно цената министърът обясни, че се определя от Комисията за енергийно и водно регулиране, а такъв резерв има всяка държава в ЕС. Водещата конкретно попита каква е цената за ТЕЦ „Варна“. Петкова отговори, че сумата се определя спрямо произведеното количество, което е съобразено с потребностите на електроенергийната система, но не може да каже с точност за ТЕЦ „Варна“. ТЕЦ „Марица“ 1 и 3 \r\nБеновска отвори темата за ТЕЦ „Марица“ 1 и 3 и припомни изявление на Петкова, че правителството е на път да реши въпроса с високите цени на централите, тъй като е изтекъл 10-годишният договор с тях. Петкова поправи водещата и уточни, че договорите изтичат съответно през 2024 и 2026 година. Водещата попита дали те ще продължат да работят по същия начин, а и имат гарантирано плащане без значение дали ще изработят поставения капацитет. Министърът подчерта, че централите са от голямо значение на българската енергийна система, която не би могла да издържи без наличието на двете мощности, а относно договорите – има намерение те да бъдат съгласувани с пазарните принципи. Петкова обясни, че през 2013 година КЕВР е сезирала Европейската комисия за предоставяне на неправомерна държавна помощ във връзка с двата договора. Комисията е направила проверки и е изработена методика, свързана с определянето на невъзстановяемите разходи, която е предоставена на двете американски централи, оттук нататък предстоят преговори за параметрите на методиката. Беновска попита какво конкретно ще се направи, тъй като това се слуша от години. Петкова подчерта, че преговорите са сложен процес и все още не са започнали, но аргументите и параметрите от българска страна са изложени и се очаква другата страна да изложи своите.  Интерконектор Гърция-България; Втечнен газ от САЩ \r\nБеновска припомни, че министър Петкова се е срещнала в Солун със заместник-секретаря на Департамента по енергетика на САЩ – Марк Менезес и попита какво са разговаряли с него. Петкова отговори, че са обсъдили важни теми за двустранното сътрудничество, а по отношение на диверсификацията на източниците за доставка на природен газ не само за България, но и за цяла Европа, съвсем наскоро е била проведена среща между Тръмп и Юнкер. На срещата е била обсъдена възможността за доставка на втечнен природен газ от САЩ за европейския пазар. В момента се работи по изграждането на интерконектора Гърция-България, с който ще се скъси пътя за доставка на втечнен газ, включително и от САЩ. С Менезес са обсъждали именно изграждането на интерконектора, предприетите стъпки от българското правителство, заложените гаранти и т.н. Предстои да бъде подписано междуправителствено споразумение между двете страни във връзка с данъчния им статут, тъй като проектът ще се реализира в следващите 25 години и трябва да бъде устойчив. Петкова обясни, че обществените поръчки са в ход и края на годината би следвало да стартира строителството.  Беновска попита защо България е склонна да даде държавна гаранция за този проект, но не и за „Белене“ . Министърът на енергетиката смята, че един от основните приоритети на управлението е диверсификацията на източниците за доставка на природен газ и това дава основание на правителството да заложи за трета поредна година държавната гаранция, която ще даде възможност за осигуряване на финансиране при добри условия. Водещата попита дали някой е склонен да строи централа без държавна гаранция – например китайските инвеститори. Петкова обясни, че при предишния проект за реализация на АЕЦ „Белене“ не е ставало дума за държавна гаранция; през 2007 година е избрана немската компания РВ при условия без предоставяне на държавна гаранция. Според министъра предимствата на този проект за интерконектора са други, тъй като е в напреднала фаза – наличие на лицензирана площадка, с изградена инфраструктура, оборудване, нотификация от ЕК, специалисти по ядрена енергетика. Относно китайските потенциални партньори – те искат да имат сигурност относно реализацията на проекта и да не бъде спрян от някое следващо правителство.  \r\nБеновска попита министъра дали електроразпределителните дружества и енергийните системни оператори да посрещнат зимата. Петкова обясни, че експертите от министерството на енергетиката извършват проверки за готовността и нуждите на операторите за идващия студен сезон.  \r\nМинистър Петкова подари на предаването „Беновска пита“ книгата „Иноваторите“, а основното послание е, че нито един иноватор не е успял да се справи сам, а трябва работа в екип и креативност. Съвместната инициатива между министерството на енергетиката и предаването ще е насочена към връщане на специализираното средно образование в областта на енергетиката. \r\nТака завърши разговорът между Теменужка Петкова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 16-ти септември 2018 година.", "date": "2018.09.16", "title": "Министър Теменужка Петкова: ТЕЦ „Варна“ е стратегическа за енергийната сигурност, Папазов иска да я върне към живот"}
{"url": "http://www.focus-news.net/news/2018/09/16/2567751/sport-stanev-s-treta-pobeda-za-sezona-v-eneos-cup.html", "text": "Венцислав Станев записа трета победа в автомобилната надпревара Eneos Cup, която е част от националния шампионат по автомобилизъм на затворен маршрут и писта. Това стана на писта „Дракон“, която е домакин на четвъртия кръг от шампионата. В състезанието през този уикенд се включиха седем от състезателите. \r\nСтанев потегли от полпозишън в днешното състезание, след като успя да спечели вчерашната квалификация. Разликата в квалификацията с втория – Кольо Карастоянов бе едва 0.007сек. Стартовата решетка за днешния старт изглеждаше по следния начин: Стартовата решетка за утрешното състезание ще изглежда по следния начин: Венцислав Станев пред Кольо Карастоянов и Антоний Тонев. Зад тях стартираха Денислав Терзийски и Христо Чаков. От шеста и седма позиция стартираха Ташо Ташев и Васил Александров. \r\nОще на старта, Станев поведе колоната и до края на състезанието не изпусна и за миг лидерската позиция. Зад него завърши Кольо Карастоянов с изоставане от 0.927сек. Трети в състезанието завърши миналогодишният шампион Ташо Ташев. Антоний Тонев и Денислав Терзийски допълниха петицата, а шести остана Васил Александров. Единственият, който не завърши състезанието бе Христо Чаков", "date": "2018.09.16", "title": "Спорт: Станев с трета победа за сезона в Eneos Cup"}
{"url": "http://www.focus-news.net/news/2018/09/16/2567756/predstoyashti-mezhdunarodni-sabitiya-za-17-septemvri-agentsiya-fokus.html", "text": "Президентите на Русия и Турция Владимир Путин и Реджеп Тайип Ердоган ще обсъдят двустранното сътрудничество и ситуацията в Сирия на среща в Сочи. \r\n***  Очаква се дминистрацията на държавния глава на САЩ Доналд Тръмп да обяви новите мита за вноса на китайски стоки. \r\n***  Държавният глава на Сърбия Александър Вучич отпътува за Китай за участие в Източния икономически форум („Летния Давос“). \r\n***  Министър-председателят на Гърция Алексис Ципрас и президентът на Република Кипър Никос Анастасиадес ще проведат среща със специалния посредник на ООН за Кипър. \r\n***  МААЕ провежда годишното си заседание с фокус върху ядреното споразумение с Иран. \r\n***  Германският канцлер Ангела Меркел започва посещение в Алжир. \r\n*** Световната банка ще представи последните данни за нивата на крайна бедност в глобален мащаб. \r\n***", "date": "2018.09.16", "title": "Предстоящи международни събития за 17 септември (Агенция „Фокус“)"}
{"url": "http://www.focus-news.net/news/2018/09/16/2567757/ventseslava-genova-ruo-varna-vazrozhdenetsat-rashko-blaskov-osnovava-parvoto-balgarsko-uchilishte-v-oblastta.html", "text": "Възрожденецът Рашко Блъсков основава първото българско училище във Варненска област. Пред  Радио „Фокус“ – Варна  Венцеслава Генова, началник на Регионалното управление на образованието във Варна, припомни, че първото българско училище е открито на 8 ноември 1841 година в село Черковна, община Провадия. Първоначално в училището са се обучавали  15 деца от Черковна, а по-късно и ученици от целия регион. Негов настойник е просветният и влиятелен селски чорбаджия Байо Куртев. Принос в издигането престижа на училището имат народните възрожденци Рашко Блъсков и варненският владика Йосиф. Второто българско училище във Варненска област се открива в село Девня през 1845 година, основателите канят за учител Константин Драганов Кумановски. Училището е основано чрез дарения и с много принос от църковно настоятелство. Там се преподават светски науки, славянски прочит, аритметика, църковно пеене, богослужебни книги. Третото училище в областта се открива през 1847 година в село Хадърча, днешно Николаевка. Първоначално училището е имало между 10 и 15 ученици, а през следващата година учениците се увеличават двойно. Първото българско обществено килийно училище в град Варна се открива през август 1860 година. Негов първи килиен учител е Константин Арабаджиев. През 1862 година във Варна се открива взаимно българско училище “Св. Св. Кирил и Методи” с главен учител Сава Доброплодни. \r\nМарияна ВАЛЕНТИНОВА", "date": "2018.09.16", "title": "Венцеслава Генова, РУО - Варна: Възрожденецът Рашко Блъсков основава първото българско училище в областта"}
{"url": "http://www.focus-news.net/news/2018/09/16/2567754/hristiyan-mitskoski-se-pokloni-pred-horata-v-shtip-slushayte-sartseto-si-i-postapete-taka-kakto-vi-kazva-razumat.html", "text": "Македонската опозиция в лицето на ВМРО-ДПМНЕ организира протестен марш по улиците на Щип, а лидерът й Християн Мицковски се поклони пред хората, които – съгласно думите му, защитават каузата за Република Македония, предава скопската телевизия  „Канал 5“. \r\nМакедония е в опасност, а когато СДСМ, а тази опасност произтича от липсата на знание и компетентност на властта и от криминалната върхушка, която управлява. Под прикритието на европейското бъдеще, държавата се плячкосва и се злоупотребява със силното желание на македонския народ за европейски стандарти, просперитет и сигурност, предупреди Мицковски в речта си пред насъбралите се в Щип.  \r\nЛидерът на опозицията призова министър-председателя Зоран Заев (СДСМ) да участва с него в дебат. Той подчерта, че СДСМ и техния лидер повече се занимават с ВМРО-ДПМНЕ, отколкото с нарушенията в собствените им редици. По отношение на референдума за името, Мицковски призова гражданите на страната да игнорират политическата си принадлежност и да действат съгласно убежденията и волята си.  \r\nОт протестното шествие в Щип се чу и посланието, че времена са исторически, затова македонците трябва да се вслушат в сърцето си и да гласуват така, както им диктува разумът.   Тереза Герова", "date": "2018.09.16", "title": "Християн Мицкоски се поклони пред хората в Щип: Слушайте сърцето си и постъпете така, както ви казва разумът"}
{"url": "http://www.focus-news.net/news/2018/09/16/2567749/blizo-20-kilometrovo-zadrastvane-se-e-obrazuvalo-na-am-hemus-predi-vhoda-na-sofiya.html", "text": "Близо 20-километрово задръстване се е образувало на АМ „Хемус“ преди входа на София, предаде репортер на  Агенция „Фокус“ . Водачите могат да избегнат част от трафика като минат по стария път през Горни и Долни Богров. При излизане от магистралата движението се нормализира.", "date": "2018.09.16", "title": "Близо 20-километрово задръстване се е образувало на АМ „Хемус“ преди входа на София"}
{"url": "http://www.focus-news.net/news/2018/09/16/2567774/sport-mazhkiyat-natsionalen-otbor-po-voleybol-na-balgariya-specheli-parviya-geym-sreshtu-kuba-s-2522.html", "text": "Мъжкият национален отбор по волейбол на България спечели първия гейм срещу Куба с 25:22 в четвърти двубой от група D на световното първенство. Мачът не върви леко за българите срещу бронзовия медалист от Панамериканските игри, но победа ни гарантира минимум трето място в групата, което ще прати отбора на Пламен Константинов да играе двубоите от следващата фаза в софийската зала \"Арена Армеец\".", "date": "2018.09.16", "title": "Спорт: Мъжкият национален отбор по волейбол на България спечели първия гейм срещу Куба с 25:22"}
{"url": "http://www.focus-news.net/news/2018/09/16/2567775/redzhep-tayip-erdogan-podgotvyame-se-za-istoricheski-promeni-v-obrazovatelnata-sistema.html", "text": "Президентът на Турция Реджеп Тайип Ердоган заяви, че страната се подготвя за исторически промени в образователната система в навечерието на новата учебна година в неделя, пише електронното издание на турския вестник  Yeni Safak . \r\nПосочвайки, че Турция е навлязла в нова ера във всяка една област със своята нова президентска система на управление, той заяви: „По време на този дълъг процес, който изисква търпение, усилия, откровеност и жертви, ние се подготвяме и за исторически промени в образованието“. \r\n„Построявайки 288 000 нови класни стаи, назначавайки 605 000 нови учители, съкращавайки броя на ученици на класна стая под 30 и предоставяйки безплатни учебници, ние навлизаме в нова епоха в областта на образованието. Ще продължим с нашите реформи в тази област и през новата учебна година, отчитайки нуждите на времето, развиващите се технологии и очакванията на нашата нация“, добави той. \r\nОколо 18 милиона деца и повече от един милион учители в Турция ще се върнат в училище в понеделник с началото на новата учебна година, пояснява вестникът.  Йонислав Дочев", "date": "2018.09.16", "title": "Реджеп Тайип Ердоган: Подготвяме се за исторически промени в образователната система"}
{"url": "http://www.focus-news.net/news/2018/09/16/2567755/za-poredna-godina-prezidentskata-institutsiya-otvori-vrati-za-grazhdani-po-sluchay-evropeyskite-dni-na-nasledstvoto-obzor.html", "text": "Администрацията на президента се включи в инициативата Европейски дни на наследството – 2018 г. и за поредна година отвори врати за граждани. Държавният глава Румен Радев прие лично първите гости в Гербовата зала на „Дондуков“ 2.   \r\n„В Гербовата зала на президентството посрещаме държавни глави и делегации, но днес в залата вие сте гостите на най-високо ниво - българските граждани \", подчерта Румен Радев пред посетителите. \r\nПред гостите, изпълнили Гербовата зала на „Дондуков“ 2, Румен Радев посочи, че президентската институция от години подкрепя инициативите и всяко усилие за прозрачност и достъп на гражданите до работата на институциите. „Особено се радвам, че има деца днес, които са станали рано\", каза президентът и напомни на най-малките и любознателни посетители, че след няколко дни, когато започне учебната година, ще стават още по-рано.  \r\nГостите на президентската институция имаха възможност да разгледат до 16.00 часа в неделния ден Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и Президентската библиотека.", "date": "2018.09.16", "title": "За поредна година президентската институция отвори врати за граждани по случай Европейските дни на наследството (ОБЗОР)"}
{"url": "http://www.focus-news.net/news/2018/09/16/2567758/blagoevgrad-112-sa-magistarskite-programi-v-yuzu-neofit-rilski-za-uchebnata-20182019-godina-10-ot-tyah-sa-novi.html", "text": "112 са магистърските програми в Югозападен университет „Неофит Рилски“ за учебната 2018/2019 година, 10 от тях са нови. Това каза за  Радио „Фокус“ – Пирин  проф. Рая Мадгерова, директор „Образователни дейности и акредитация“ към висшето учебно заведение. По думите ѝ спектърът на специалностите е доста широк. „Стараем се да удовлетворим потребностите на нашите кандидати и да ги подготвим за реална практическа изява в живота чрез повечето програми“, каза още проф. Мадгерова. Тя добави, че новите магистърски програми са доста интересни. „Например в техническия факултет има три нови магистърски програми. Това са „Биомедицински системи и технологии“, „Автотехническа експертиза“ и „Инженерна безопасност“. В правно-историческия факултет също имаме нови специалности. Едната от тях е „Нумизматика, експертиза и оценка на културно-исторически ценности“ и другата е „Археология“. Също така „Международен ПР“, допълни проф. Мадгерова. Тя отбеляза, че има нова магистърска програма и във филологическия факултет тя е „Английски език и междукултурно общуване“. „В стопанския факултет „Логистика“. Във философския факултет също имаме две нови програми – „Гражданско образование“ и „Практическа философия“, отбеляза проф. Мадгерова. Според нея, въпреки че през последните години повечето магистърски програми в България са срещу заплащане,  няма отлив на кандидати. „Всеки, който има потребност, има нужда, която е изявена и свързана с работата, която осъществява, се записва в магистърски програми“, уточни проф. Мадгерова. \r\nЛивия НИНОВА", "date": "2018.09.16", "title": "Благоевград: 112 са магистърските програми в ЮЗУ „Неофит Рилски“ за учебната 2018/2019 година, 10 от тях са нови"}
{"url": "http://www.focus-news.net/news/2018/09/16/2567779/mariela-kitova-sos-ptp-roditelite-tryabva-da-pomognat-na-detsata-si-da-se-prevarnat-v-razumni-peshehodtsi.html", "text": "Родителите трябва да помогнат на децата си да се превърнат в разумни пешеходци и да пресичат безопасно. Това каза за  Радио „Фокус“-Пирин  Мариела Китова, координатор на Сдружение „SOS-ПТП“ за Югозападна България. „Важно е да прикрепите светлоотразителни елементи по дрехите на децата, по раницата, както и по обувките. Това ще ги направи видими за водачите, особено в по-тъмната част на денонощието и особено, когато навън е влажно и съответно светлините заслепяват водачите. Задължително придружавайте вашето дете до училище като му разяснявате правилата за движение на пешеходците, местата за пресичане на пътното платно, значението на светлините на светофарите. Определете най-краткия и безопасен маршрут, по който детето ви само може да ходи и да се прибира от училище. Провървете няколко пъти маршрута заедно с детето, за да се убедите, че го е запомнило“, съветва експертът. Тя допълни, че трябва да се разяснят на детето най-опасните зони за придвижване, както и да му се обясни, че не бива да пресича пред спрял на спирка автобус и зад паркиран на улицата автомобил.  \r\nНатали СТЕФАНОВА", "date": "2018.09.16", "title": "Мариела Китова, „SOS-ПТП“: Родителите трябва да помогнат на децата си да се превърнат в разумни пешеходци"}
{"url": "http://www.focus-news.net/news/2018/09/16/2567781/sport-balgariya-specheli-i-vtoriya-geym-sreshtu-kuba.html", "text": "Мъжкият национален отбор по волейбол на България води с 2:0 гейма срещу Куба с 25:22 и 25:16 в четвърти двубой от група D на световното първенство. Мачът не върви леко за българите срещу бронзовия медалист от Панамериканските игри, но победа ни гарантира минимум трето място в групата, което ще прати отбора на Пламен Константинов да играе двубоите от следващата фаза в софийската зала \"Арена Армеец\".", "date": "2018.09.16", "title": "Спорт: България спечели и втория гейм срещу Куба"}
{"url": "http://www.focus-news.net/news/2018/09/16/2567776/api-vodachite-mogat-da-izpolzvat-alternativen-marshrut-v-rayona-na-km-89-90-na-am-trakiya-v-posoka-sofiya.html", "text": "Във връзка с натоварения трафик и създалото се затруднение на движението по АМ \"Тракия\" при км 89-90 в посока София, водачите могат да използват алтернативен маршрут, съобщиха от пресцентъра на  Агенция \"Пътна инфраструктура\" . Маршрутът е следният: път III-805 п.в. „Царацово“ (АМ \"Тракия\") – Пловдив; път I-8 Пловдив – Пазарджик; път II-37 Пазарджик – Драгор; път III-803 Драгор – п.в. \"Калугерово\" (АМ \"Тракия\").", "date": "2018.09.16", "title": "АПИ: Водачите могат да използват алтернативен маршрут в района на км 89-90 на АМ \"Тракия\", в посока София"}
{"url": "http://www.focus-news.net/news/2018/09/16/2567777/tass-noviyat-predsedatel-na-parlamenta-na-irak-se-obyavi-protiv-amerikanskite-sanktsii-sreshtu-iran.html", "text": "Новият председател на парламента на Ирак Мохамед ал Халбуси в неделя се обяви против санкциите на САЩ срещу Иран в телефонен разговор със своя ирански колега Али Лариджани, предава  ТАСС . \r\n„Готови сме да допринесем за възстановяването на сигурността и стабилността в региона редом до Иран“, е заявил Ал Халбуси, цитиран от телевизионния канал „Al Mayadeen“. „Иракските депутати категорично отхвърлят всякакви форми на натиск и икономически санкции по отношение на Техеран и ги считат за несправедливи“. \r\nНовоизбраният председател е подчертал и че „Техеран винаги ще остане партньор на Багдад“. \r\nОт своя страна Лариджани е пожелал на иракския парламентарен председател късмет, отбелязвайки значението на задачите, които стоят пред него в близко бъдеще.  Йонислав Дочев", "date": "2018.09.16", "title": "ТАСС: Новият председател на парламента на Ирак се обяви против американските санкции срещу Иран"}
{"url": "http://www.focus-news.net/news/2018/09/16/2567783/plovdiv-nad-50-maystori-i-nad-20-zanayata-shte-badat-predstaveni-na-esenniya-panair-na-zanayatite-koyto-zapochva-na-21-septemvri.html", "text": "Над 50 майстори и над 20 занаята ще бъдат представени на Есенния панаир на занаятите, традиционна част от Празниците на Стария град в Пловдив. Това съобщиха за  Радио „Фокус“ – Пловдив  от Община Пловдив. Панаирът започва на 21 септември и продължава до 23 септември. Занаятчиите ще бъдат в шатри, разположени по ул. „Съборна”. Всеки ден от 11.00 до 21.00 часа майсторите ще демонстрират своите умения пред публика. Тази година, в рамките на панаира ще се проведе пленер „Кукли“, в който 10 майстори от цялата страна ще премерят уменията си в изработката на кукли от различни материали: вълна, плат, царевична шума, прежда и др., които ще бъдат дарени на деца със специфични заболявания, лекуващи се в детското отделение на УМБАЛ „Св. Георги”. \r\nЗа участие в Панаира пристигат майстори от Сърбия и Русия, а специални гости на изданието са представители на Казахстанската национална художествена академия, които освен членове на тамошната занаятчийска камара, са преподаватели в Академията и действащи майстори-занаятчии.", "date": "2018.09.16", "title": "Пловдив: Над 50 майстори и над 20 занаята ще бъдат представени на Есенния панаир на занаятите, който започва на 21 септември"}
{"url": "http://www.focus-news.net/news/2018/09/16/2567780/ria-novosti-v-darzhavnata-duma-na-rusiya-otseniha-plana-na-ukrayna-za-sazdavane-na-voennomorska-baza-v-azovsko-more.html", "text": "Плановете на Украйна за създаване на военноморска база в Азовско море не трябва да бъдат считани за сериозни, заяви пред „Russia Today“ председателят на парламентарната комисия по отбрана в Държавната дума на Русия Александър Шерин, предава  РИА Новости . \r\n„Дълбочината в Азовско море е между 7 и 14 метра. Тоест това не позволява там да има каквито и да е бойни кораби, какво остава за подводници“, поясни той. \r\nПодобни планове служат като прикритие за украинските власти, заинтересовани от разхищение на бюджетни средства, счита Шерин. \r\n„Ако искат да се занимават с реално възстановяване на флота или военните си бази, по-добре да вложат пари и да възстановят корабостроителницата в Николаев, който е на изкуствено дишане и скоро ще бъде закрита“, заяви руският депутат. .  Йонислав Дочев", "date": "2018.09.16", "title": "РИА Новости: В Държавната дума на Русия оцениха плана на Украйна за създаване на военноморска база в Азовско море"}
{"url": "http://www.focus-news.net/news/2018/09/16/2567782/veliko-tarnovo-tri-biblioteki-v-obshtina-elena-dopalvat-fonda-si-po-programa.html", "text": "Градската библиотека в Елена и още две читалища в общината са с одобрени от Министерството на културата проекти по програмата „Българските библиотеки – съвременни центрове за четене и информираност“, съобщават от  Общината . \r\nЗа обновяване на библиотечния си фонд Градската библиотека получава сумата 2930 лв. От читалищата в селата с проекти по програмата кандидатстваха само две – „Искра-1900“ в с. Константин и „Надежда-Беброво-1870“ в село Беброво. Финансовата помощ за обществените им библиотеки е по 2 690 лева. \r\nПрограмата продължава изпълнението на основната си цел – чрез осигуряване на финансова подкрепа за обновяване на библиотечните фондове да се насърчи интересът към книгата и четенето и да съдейства за развитие на библиотеките като основни центрове за духовност, придобиване на знания и информация. \r\nУчастието в програмата е на конкурсен принцип чрез процедура за подбор и оценка на проекти, които предвиждат закупуване на книги, литературна и културна периодика и други информационни източници, включително и на електронни носители, съобразени с културните и образователните потребности на гражданите, които обслужва дадената библиотека. Право на участие в конкурса за финансова подкрепа имаха всички обществени библиотеки по смисъла на Закона за обществените библиотеки.", "date": "2018.09.16", "title": "Велико Търново: Три библиотеки в община Елена допълват фонда си по програма"}
{"url": "http://www.focus-news.net/news/2018/09/16/2567778/stotitsi-grazhdani-iskaha-ostavkata-na-pravitelstvoto-protestat-prodalzhava-v-ponedelnik-obzor.html", "text": "Стотици граждани се събраха на протест пред Народното събрание с искане за незабавно оттегляне на правителството и промяна на политическата система. Протестиращите настояват също парламентът да продължи да работи, за да може да се излъчи нов кабинет, определен от гражданите. Демонстрацията се организира от българи в чужбина във „Фейсбук“. В социалната мрежа са посочили, че настояват за референдуми, пряка демокрация, пряко допитване на народа за всяко нещо, електронно дистанционно гласуване на избори, избор на личности, не на партии и търсене на лична отговорност от всяко длъжностно лице, възможност за отзоваване на избраното лице, както и на главен прокурор, министър-председател, президент, министри, кметове, полицейски началници и др. Протестиращите настояват и за пряко гласуване от народа за разпределение на местни и национални бюджети, европейски фондове и проекти.  \r\nПротестът започна в 12.00 часа в неделя, като над 4 часа движението по бул. „Цар Освободител“ беше блокирано. През цялото време полицейското присъствие беше засилено. Протестиращите скандираха „Мафия“, „Оставка, „Българи, юнаци“, \"Българи, спите ли?\". Много от хората бяха довели и децата си. На площада пред парламента се развяваха български знамена. Протестиращите поставиха исканията и доводите си за участие в проявата чрез мегафон.  \r\nТе изразиха недоволство и към журналистите, като ги нарекоха продажни. Верига от служители на реда държеше на разстояние протестиращите от сградата на Народното събрание, но въпреки това те нападнаха оператор на една от националните телевизии - бТВ. След намеса на полицията не се стигна до ексцесии. \r\nКъм 17.00 часа демонстрантите започнаха да се разотиват, а част от тях отидоха в градинката зад сградата на Народното събрание, където от 4 месеца има палатков лагер на майки на деца с увреждания. Те настояват за Закон за личната помощ и Закон за хората с увреждания, като очакват законите да бъдат разгледани и одобрени до 1 октомври 2018 г. \r\nМайките изразиха подкрепа към дошлите протестиращи. \r\nОчаква се утре от 12.00 до 17.30 часа отново да се състои протест пред парламента, а след това до 18.00 часа да се проведе шествие до Министерски съвет.", "date": "2018.09.16", "title": "Стотици граждани искаха оставката на правителството, протестът продължава в понеделник (ОБЗОР)"}
{"url": "http://www.focus-news.net/news/2018/09/16/2567784/sputnik-sporazumenieto-na-tereza-mey-s-es-mozhe-da-bade-otmeneno-sled-brekzit-tvardi-britanski-ministar.html", "text": "Британският министър на околната среда, храните и земеделието Майкъл Гоув заяви, че парламентът може просто да „отмени“ споразумението за Брекзит от „Чекърс“ на британския премиер Тереза Мей, веднъж щом Великобритания напусне Европейския съюз, предава  Sputnik . \r\nПланът на Мей от „Чекърс“ (официалната резиденция на британския министър-председател) разпали опозиция дори сред членовете на управляващата Консервативна партия откакто беше приет, което предизвика оставките на Борис Джонсън и Дейвид Дейвис през юли, заради несъгласието им с плана. \r\nСпоред Гоув планът е окончателен, но може да бъде променен в бъдеще. „Подходът на плана от Чекърс е правилният за момента, защото трябва да гарантираме, че ще уважим вота (на гражданите) и ще се възползваме от възможностите на това да сме извън Европейския съюз“, заяви Гоув пред „BBC“, добавяйки че „един бъдещ министър-председател винаги може да реши да промени отношенията между Великобритания и Европейския съюз“.  Йонислав Дочев", "date": "2018.09.16", "title": "Sputnik: Споразумението на Тереза Мей с ЕС може да бъде „отменено“ след Брекзит, твърди британски министър"}
{"url": "http://www.focus-news.net/news/2018/09/16/2567785/sport-balgariya-pobedi-kuba-s-30-geyma-vav-varna.html", "text": "Мъжкият национален отбор по волейбол на България победи Куба с 3:0 гейма 25:22, 25:16 и 25:18 в четвъртия си  мач от група D на световното първенство. Това е трета победа на българските национали, което ни гарантира минимум трето място в групата, което ще прати отбора на Пламен Константинов да играе следващата фаза на първенството в зала \"Арена Армеец\" в София.", "date": "2018.09.16", "title": "Спорт: България победи Куба с 3:0 гейма във Варна"}
{"url": "http://www.focus-news.net/news/2018/09/16/2567787/sport-levski-s-parva-zaguba-za-sezona.html", "text": "Отборът на Левски загуби от Локомотив Пловдив с 0:1 като гост в мач от осмия кръг на Първа професионална лига. На стадион „Лаута“ единственото попадение отбеляза Анте Аралица в 14-та минута. Това е първа загуба за столичния отбор през този сезон. След този резултат Левски отстъпва първата си позиция в класирането на ЦСКА, заради по-добрата голова разлика на „червените“. Локомотив Пловдив се изкачва до 5-та позиция с 13 точки. \r\nВ друг мач от кръга Славия и Ботев Пловдив завършиха 0:0 в София.", "date": "2018.09.16", "title": "Спорт: Левски с първа загуба за сезона"}
{"url": "http://www.focus-news.net/news/2018/09/16/2567788/tass-sasht-vyarvat-che-krim-tryabva-da-prinadlezhi-na-ukrayna.html", "text": "САЩ нямат конкретен план за промяна на собствеността на Крим, но няма да се предадат по този въпрос, заяви специалният представител на Държавния департамент за Украйна Кърт Волкър в интервю за украинския телевизионен канал „Прямой“ в неделя, предава  ТАСС . \r\n„Нямаме конкретен план, с който към момента да върнем Крим на Украйна, но няма да се предадем. Вярваме, че Крим трябва да принадлежи на Украйна и на полуострова трябва да има украински контрол“, отбеляза той. \r\nВолкър отново обеща, че САЩ никога няма да признаят Крим за руска територия.  Йонислав Дочев", "date": "2018.09.16", "title": "ТАСС: САЩ вярват, че Крим трябва да принадлежи на Украйна"}
{"url": "http://www.focus-news.net/news/2018/09/16/2567789/reuters-dvama-dushi-sa-se-razboleli-v-restorant-v-solzbari.html", "text": "Двама души са се разболели, след като са се нахранили в ресторант в британския град Солзбъри, където бившия руския агент Сергей Скрипал и дъщеря му Юлия бяха отровени през март, съобщиха от полицията, предава  Reuters . \r\n„Полицията беше извикана от спешната служба на адрес „Prezzo, High Street“ в Солзбъри към 18:45 часа след медицински инцидент с участието на двама души – мъж и жена“, се казва в изявление на полицията. \r\n„Като предпазна мярка, ресторантът и обграждащите го улици са затворени, докато полицейски служители се намират на мястото на инцидента и установяват обстоятелствата около тяхното разболяване“, добавят от полицията.  Йонислав Дочев", "date": "2018.09.16", "title": "Reuters: Двама души са се разболели в ресторант в Солзбъри"}
{"url": "http://www.focus-news.net/news/2018/09/16/2567791/anadolu-agency-liderite-na-es-shte-obsadyat-migratsiyata-i-brekzit-v-zaltsburg.html", "text": "Лидерите на Европейския съюз през следващата седмица ще обсъдят нови предложения за защита на външните граници на Съюза и контрола върху миграцията, заяви канцлерът на Германия Ангела Меркел в неделя, предава  Anadolu Agency . \r\nГоворейки пред журналисти преди срещата с австрийския си колега Себастиан Курц в Берлин, Меркел заяви, че двамата ще разменят вижданията си относно дневния ред на неформалната среща на върха през следващата седмица. \r\n„Ние споделяме приоритетите на австрийското европредседателство, тоест, трябва да се фокусираме върху защитата на нашите външни граници“, поясни тя. \r\n„Председателят на Европейската комисия Жан-Клод Юнкер наскоро направи някои дългосрочни предложения по тази тема, които аз приветствам“, добави Меркел. \r\nГерманският канцлер също така призова за силно сътрудничество между ЕС и африканските държави за контрол на миграцията и подчерта, че лидерите ще обсъдят предложения и по тази тема по време на срещата си в Залцбург. \r\nКурц, от своя страна, заяви пред журналисти в неделя, преди срещата си с Меркел, че освен въпросите за миграцията и вътрешната сигурност, продължаващите преговори за Брекзит с Великобритания ще бъдат още една основна тема на разговор. \r\nЛидерите на страните от ЕС ще се съберат в австрийския град Залцбург за двудневна неформална среща на върха на 19 и 20 септември.  Йонислав Дочев", "date": "2018.09.16", "title": "Anadolu Agency: Лидерите на ЕС ще обсъдят миграцията и Брекзит в Залцбург"}
{"url": "http://www.focus-news.net/news/2018/09/16/2567790/ria-novosti-nad-200-choveka-sa-postradali-v-hong-kong-ot-tayfuna-manghut.html", "text": "Най-малко 213 души са пострадали в резултат на тайфуна „Мангхут“, който удари Хонг Конг, предава  РИА Новости , като се позовава на „Xinhua“. \r\nПо-рано порталът „Rappler“ съобщи за 59 загинали, 47 ранени и 16 изчезнали във Филипините от същия тайфун. \r\nНационалната метеорологическа служба на Китай също обяви по-рано в събота, че най-високата степен на опасност – червена – е обявена за южните крайбрежни райони на страната заради приближаването на тайфуна „Мангхут“.  Йонислав Дочев", "date": "2018.09.16", "title": "РИА Новости: Над 200 човека са пострадали в Хонг Конг от тайфуна „Мангхут“"}
{"url": "http://www.focus-news.net/news/2018/09/16/2567786/kathimerini-nikos-kotsiyas-obvini-kiryakos-mitsotakis-za-tova-che-e-bezotgovoren-vav-vanshnata-politika.html", "text": "Министърът на външните работи на Гърция Никос Коцияс в неделя публикува остро изявление, обвинявайки лидера на опозиционната „Нова демокрация“ Кирякос Мицотакис за това, че е безотговорен и несериозен когато става въпрос за външната политика, след критиките на опозиционния лидер срещу правителството заради договора за името с Македония, пише електронното издание на гръцкия вестник  Kathimerini . \r\n„Той отказва да гледа на външната политика с нужната сериозност“, заяви Коцияс. „Той продължава да я вижда като арена за игри на публични отношения“. \r\nВизирайки критиките на Мицотакис за договора за името, Коцияс заяви, че лидерът на „Нова демокрация“ „не разбира“ въпросите на външната политика, отбелязвайки че „македонският език за първи път е бил признат през 50-те години на 20 век от министрите на „ERE“  и след това е бил официално признат от „Нова демокрация“ през 1977 година“, заяви той, визирайки партията „Национален радикален съюз“ (ERE) създадена от Константинос Караманлис.  Йонислав Дочев", "date": "2018.09.16", "title": "Kathimerini: Никос Коцияс обвини Кирякос Мицотакис за това, че е безотговорен във външната политика"}
