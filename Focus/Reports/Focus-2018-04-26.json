{"url": "http://www.focus-news.net/news/2018/04/26/2515538/afp-vanshniyat-ministar-na-kanada-propuska-sreshtata-na-nato-za-da-goni-sdelka-za-nafta.html", "text": "Министърът на външните работи на канада Кристия Фрийланд ще пропусне срещата на върха на НАТО в Брюксел, за да продължи търговските преговори със САЩ и Мексико във Вашингтон, заявиха от нейния кабинет в четвъртък, предава AFP.\r\nТова се случва, след като Вашингтон увеличи натиска над съседите си за сключване на сделка за Северно-американското споразумение за свободна търговия (НАФТА) до 1 май, или те също ще бъдат обложени с по-високи мита над стоманата и алуминия.\r\n„Министърът ще остане във Вашингтон през целия четвъртък, за да продължи преговорите за НАФТА“, заяви говорителят на Фрийланд Адам Осен пред AFP.\r\nВ преговорите за НАФТА остава да се преодолеят сериозни различи, но в сряда Фрийланд заяви, че е постигнат добър прогрес по въпроса за авточастите. Тя подчерта също сериозните възражения на Канада за вкарването на клауза в споразумението, според което страна по договора може да излезе от него след пет години, като заяви, че това би създало несигурност за инвеститорите.\r\nПревод и редакция:", "date": "2018.04.26", "title": "AFP: Външният министър на Канада пропуска срещата на НАТО, за да гони сделка за НАФТА"}
{"url": "http://www.focus-news.net/news/2018/04/26/2515512/predstoyashti-mezhdunarodni-sabitiya-za-27-april-agentsiya-fokus.html", "text": "Ще се проведе среща на финансовите министри от ЕС.\r\n*** Ще се проведе среща между президента на САЩ Доналд Тръмп и германския канцлер Ангела Меркел.\r\n*** Президентът на Южна Корея Мун Джей-ин и севернокорейския лидер Ким Чен-ун ще проведат среща от южната страна на Демилитаризираната зона между двете корейски държави.\r\n*** Китайският президент Си Дзинпин и индийският министър-председател Нарендра Моди ще проведат среща.\r\n***", "date": "2018.04.26", "title": "Предстоящи международни събития за 27 април (Агенция \"Фокус\")"}
{"url": "http://www.focus-news.net/news/2018/04/26/2515509/prof-rumen-gechev-tryabva-da-se-saobrazim-s-obezkurazhitelnite-kritiki-ot-vashington-i-bryuksel-za-tova-che-balgarskata-pravosadna-sistema-e-neefektivna.html", "text": "След острата криза от 2008-2009-та година и трудностите по възстановяването на икономиките на еврозоната, от неформални разговори се прокрадва, че в ЕЦБ и ЕК имат нови нагласи с изисквания за влизане в паричния съвет: освен номиналните критерии България ще трябва да покаже, че икономиката й е жизнеспособна, конкурентноспособна и със степен на развитие на технологиите. Това каза в интервю за вечерния блок на Радио „Фокус“ проф. Румен Гечев, депутат от „БСП за България“ и член на Парламентарната комисия по бюджет и финанси. Според него трябва да се съобразим с обезкуражителните критики от Вашингтон и Брюксел за това, че българската правосъдна система е неефективна, а страната ни е шампион по корупция не само в Европа, но и извън нея. \r\n“При това положение виждате, че имахме 9 милиарда чужди инвестиции през 2007-2008г. , а сега са под 1 милиард годишно. Това е сигурен сигнал, че нещата не вървят добре. Ако не настъпи някакъв прелом, няма на кого да се сърдим. Хората ще измислят все нови и нови номинални, структурни и други причини, за да тупкат топката и да не ни допускат до ядрото на ЕС. За това сме си виновни ние, защото не сме си написали домашното“, каза проф. Румен Гечев и допълни, че новите изисквания трябва да бъдат преговорени от официалните представители на българското правителство с представителите на еврозоната.", "date": "2018.04.26", "title": "Проф. Румен Гечев: Трябва да се съобразим с обезкуражителните критики от Вашингтон и Брюксел за това, че българската правосъдна система е неефективна"}
{"url": "http://www.focus-news.net/news/2018/04/26/2515514/dots-zdravko-dimitrov-infrastrukturnite-proekti-davat-vazmozhnost-da-se-otkriva-istoricheskoto-nasledstvo.html", "text": "Инфраструктурните проекти позволяват да се открива историческото наследство. Това каза доц. Здравко Димитров, ръководител на спасителните археологически разкопки в интервю за вечерния блок на Радио „Фокус“. „Проектите, особено тези с европейско финансиране, дават прекрасни възможности за археолозите. Предният ми обект на АМ „Струма“, където намерихме римска вила, беше също по проект. Благодарение на изграждането на магистралите попадаме на интересни археологически находки“, каза доц. Здравко Димитров и допълни, че местните общини, получаващи намерените обекти, трябва да бъдат активни и чрез проекти да търсят средства, за да ги доразвият.", "date": "2018.04.26", "title": "Доц. Здравко Димитров: Инфраструктурните проекти дават възможност да се открива историческото наследство"}
{"url": "http://www.focus-news.net/news/2018/04/26/2515510/ria-novosti-emanyuel-makron-predlaga-sazdavaneto-na-koalitsiya-za-borba-sreshtu-finansiraneto-na-terorizma.html", "text": "Президентът на Франция Еманюел Макрон предложи да се създаде международна коалиция за борба срещу финансирането на тероризма, предава РИА Новости.\r\n„Първото и най-важно задължение, което трябва да поемем е формирането на коалиция на държави и организации, които да се борят заедно срещу финансирането на тероризма“, заяви Макрон по време на конференция в Париж, посветена на въпроса.\r\nНа конференцията участват представители на 70 държави и 20 международни и регионални организации. Виктор Турмаков", "date": "2018.04.26", "title": "РИА Новости: Еманюел Макрон предлага създаването на коалиция за борба срещу финансирането на тероризма"}
{"url": "http://www.focus-news.net/news/2018/04/26/2515511/bchk-sliven-udalzhi-srokat-za-razdavane-na-hranitelnite-pomoshti.html", "text": "Удължен е срокът за раздаване на хранителни продукти от „Фонд за европейско подпомагане на най-нуждаещите се лица“, съобщиха от БЧК-Сливен.\r\nРаздаването ще продължи до 10 май и всички правоимащи, включени в списъците на Агенцията за социално подпомагане, ще получат по 16,32 кг от 7 вида хранителни продукти –лютеница по 2 кг; доматено пюре по 0,800 кг ; грах – зелен стерилизиран по 3,2 кг ; рибни консерви по 1,12 кг; леща по 7 кг ; пчелен мед по 1 кг ; бисквити по 1,2 кг .\r\nРаздаването за Сливен  се извършва от служители и доброволци на Българския Червен кръст в обособените за целта 2 пункта – № 1на  ул.”Георги Икономов” 2 и пункт № 2  в кв.”Даме Груев”, бл.28 /за кв.”Надежда”/, а за селата в кметствата на съответното населено място.\r\nВсеки правоимащ ще получава хранителните продукти срещу подпис и документ за самоличност.", "date": "2018.04.26", "title": "БЧК – Сливен удължи срокът за раздаване на хранителните помощи"}
{"url": "http://www.focus-news.net/news/2018/04/26/2515513/zam-ministar-malina-krumova-predstavi-novata-zhilishtna-strategiya-i-badeshteto-na-natsionalnata-programa-za-energiyna-efektivnost-na-mnogofamilnite-zhilishtni-sgradi-v-gabrovo.html", "text": "„С новата жилищна стратегия на България ще бъде създаден устойчив механизъм за управление и поддържане на жилищния фонд в страната. Предвиждат се и механизми за подпомагане на уязвимите социални групи и осигуряване на повече финансово достъпни жилища за българските граждани. Ще се създаде балансиран жилищен пазар, който ще отговаря адекватно на нуждите на гражданите и общините в страната“. Това обяви днес заместник-министърът на регионалното развитие и благоустройството Малина Крумова, която участва във форум за енергийна  ефективност в град Габрово. Това съобщиха от пресцентъра на Министерството на регионалното развитие и благоустройството (МРББ).\r\nДвудневната конференция под надслов „Енергийната ефективност като инструмент за ускорено развитие на българските общини“ се организира от общинската мрежа за енергийна ефективност ЕкоЕнергия и е част от серия тематични събития във връзка с българското председателство на Европейския съюз. Сред основните обсъждани теми на форума са обновяването на сградния фонд, инструментите за градско развитие, общинското енергийно планиране и технологичните иновации в жилищния сектор.\r\nКрумова отбеляза, че постигането на устойчив жилищен сектор е стратегическата цел на изготвяната от Министерството на регионалното развитие и благоустройството нова жилищна стратегия. Ще бъде изготвена техническа паспортизация на всички сгради в страната, за да бъде ясно състоянието на жилищния фонд и какви бъдещи мерки да бъдат предприети във връзка с неговото развитие. Приоритизиране на инвестирането на публичните средства, данъчни промени, създаване на фонд с устойчиви и предвидими източници за подпомагане гражданите и общините, както и изграждане на информационна система с данни за жилищата в България са сред предвидените в стратегията приоритети.\r\n„Ползите от Националната програма за енергийна ефективност на многофамилните жилищни сгради са видими“, отбеляза Крумова. „Съществен е приносът при намаляване вредните парникови емисии, до 60% са намалени разходите за отопление на вече санираните жилища. Затова и дългосрочната визия е ключова при продължаването на Програмата“, каза още регионалният заместник-министър. \r\nКрумова увери, че Програмата ще продължи, като една от идеите е  включването със съфинансиране от собствениците при обновителните дейности. „Така ще се повиши ангажираността на гражданите към поддръжката на сградния фонд“, допълни тя. „Амбицията ни е да санираме всички жилища, които се нуждаят от обновяване. Това са близо 42 хил. жилищни сгради“, коментира още заместник-министър Крумова.\r\nТя отбеляза, че на европейско ниво все повече се търси високият енергиен клас на сградите, ниско потребление и намалени емисии. „Това са и целите и задачите, които си поставяме в продължаването на Програмата за енергийна ефективност на многофамилните жилищни сгради“, допълни Крумова.Дългосрочен хоризонт от поне 25 години, включване на възобновяеми енергийни източници и адекватен мониторингов механизъм са сред приоритетите при продължаването на Програмата. „Ролята на общините в бъдещото й управление е важна, те трябва да бъдат активни и ангажирани участници“, изтъкна Крумова.\r\nНовата жилищна стратегия ще бъде поставена на широко обществено обсъждане през май.", "date": "2018.04.26", "title": "Зам.-министър Малина Крумова представи новата жилищна стратегия и бъдещето на Националната програма за енергийна ефективност на многофамилните жилищни сгради в Габрово"}
{"url": "http://www.focus-news.net/news/2018/04/26/2515508/a1on-makedoniya-prezidentat-na-harvatiya-zayavi-che-prisaedinyavaneto-kam-es-i-nato-pomaga-za-izgrazhdaneto-na-stabilna-strana.html", "text": "Председателят на парламента на Македония, Талат Джафери се проведе среща с президента на Хърватия Колинда Грабар-Китарович, която е на официално посещение в Република Македония, предава скопският телевизионен канал „A1oN“. Джафери изрази задоволство от отличните и приятелски отношения между Македония и Република. Той подчерта, че особено се цени факта, че Хърватия силно подкрепя Македония евроатлантическата интеграция.\r\nДжафери заяви, че въпреки процесите на реформи в евроатлантическата интеграция, особено след положителния доклад на Европейската комисия, който съдържа безусловна препоръка за започване на преговори, парламентът отделено работи и върху плана на балансиран диалог между властта и опозицията при приемането на стратегически важни закони.\r\nХърватският президент изрази задоволство, че през изминалата година е постигнат огромен напредък в демократичното развитие на страната. По отношение на общата европейска интеграция на страната тя сподели хърватския опит на този план и особено подчерта значението на парламента в процеса на предприсъединителните преговори, както и значението на конструктивен подход към процеса и от страна на опозицията. Грабар-Китарович подчерта ролята на НАТО и Европейския съюз в изграждането на стабилна държава, в която чуждестранните инвеститори винаги ще имат интерес да инвестират, което нататък ще доведе до развитието на цялата държава като цяло. Тя изрази особено задоволство от високия процент на жените-депутати, които в сравнение с Хърватия са почти два пъти по-високи.\r\nХърватският президент подчерта, че Македония е честен и силен приятел в Република Хърватия, която ще продължи да подкрепя в усилията ѝ по-скоро да стане пълноправен член на Европейския съюз и НАТО. Виктор Турмаков", "date": "2018.04.26", "title": "„A1oN“ (Македония): Президентът на Хърватия заяви, че присъединяването към ЕС и НАТО помага за изграждането на стабилна страна"}
{"url": "http://www.focus-news.net/news/2018/04/26/2515515/afp-devet-mladezhi-sa-zaginali-pri-navodnenie-v-izrael.html", "text": "Девет младежи са загинали, отнесени от наводнение в южната част на Израел по време на колоездачна обиколка край Мъртво море, предава  AFP.\r\nСпасителната операция тече в момента за откриването на изчезнало момиче от групата младежи, които са се готвили за военна служба.  Виктор Турмаков", "date": "2018.04.26", "title": "AFP: Девет младежи са загинали при наводнение в Израел"}
{"url": "http://www.focus-news.net/news/2018/04/26/2515519/burgas-spasiha-zhivota-na-4-mesechno-bebe-s-unikalna-i-slozhna-operatsiya-v-universitetskata-bolnitsa-v-grada.html", "text": "Операция, която е изключително рядка в света, е извършена в УМБАЛ-Бургас. Това съобщиха от пресцентъра на болницата. С нея е спасен животът на 4-месечната Елена. Бебето все още е в болницата, но скоро ще бъде изписано. Заслуга за бързата реакция и спасения детски живот имат екипи от няколко отделения на УМБАЛ Бургас – Първо детско, Второ хирургично, Отделението по образна диагностика и Отделението по анестезиология и реанимация.\r\nЕлена страда от вродена малформация – ретростериална диафрагмална херния на Ларей, която се среща веднъж на 250 000 новородени. При този вид херния коремните органи навлизат в пространството зад гръдната кост през вроден отвор, притискат сърцето и белия дроб, затрудняват дишането и водят до фатален край. В случая с Елена сърцето било притиснато от дебелото черво, което ясно проличало и при рентгеново изследване с контрастно вещество.\r\nПърви за рядкото усложнение се усъмняват педиатрите в Първо детско отделение, където 4-месечното бебе е прието по спешност. То не може да диша, няколко пъти спира сърдечната дейност, прави гърчове. Консултацията с детския кардиолог д-р Пепа Ралева изключва проблеми със сърцето. Педиатрите се консултират с колегите си хирурзи и става ясно, че ако Елена не бъде оперирана, ще загине.\r\nОперацията е извършена от детския хирург д-р Евгений Бенчев, който преди година дойде в УМБАЛ  Бургас след опит в детски клиники във Великобритания и САЩ. В екипа участват д-р Васил Керанов, който поема комуникацията с колегите си от останалите отделения и д-р Кирил Чакъров. Анестезиолозите са д-р Антон Григоров и д-р Мария Колева, които взимат трудното решение да направят анестезия на толкова малко бебе.\r\nПри операцията през малък разрез през корема хернията е отстранена, а дебелото черво върнато на нормалното си място. С пластика със собствени тъкани е затворен дефектът на диафрагмата. „Диафрагмалните хернии са рядко срещани, а херния от този тип е още по-рядка. В САЩ, в известната клиника Мейо, за 35 години при 1500 оперирани е описан само 1 случай, в който детето е под 1 година. Смъртността при тези операции е 60% и сме щастливи, че дадохме всичко от себе си и детето е добре“, обясни д-р Евгений Бенчев. Екипът  на Втора хирургия, който е оперирал Елена, в последните години насочва усилията си към прилагането на съвременни, модерни и щадящи методи при операциите на детските хернии.  Разкрит е и специализиран  кабинет по детска хирургия, който работи в МЦ „Св. Николай Чудотворец“ – медицинския център на УМБАЛ Бургас.", "date": "2018.04.26", "title": "Бургас: Спасиха живота на 4-месечно бебе с уникална и сложна операция в Университетската болница в града"}
{"url": "http://www.focus-news.net/news/2018/04/26/2515520/dobrich-hotelierstvo-i-restorantyorstvo-targoviya-i-stroitelstvo-sa-sferite-kadeto-se-tarsi-nay-mnogo-rabotna-raka-v-oblastta.html", "text": "Хотелиерство и ресторантьорство, търговия и строителство са сферите, където се търси най-много работна ръка в областта. Това съобщи на пресконференция Васил Сивков, директор на Бюро по труда в Добрич,  предаде кореспондентът на Радио „Фокус” – Варна. Над 300 са обявените свободни работни места в сферата на туризма. Преди дни ръководството на един от най-престижните в страната и с почти 50-годишна история курортен комплекс в Приморска Добруджа обяви че това лято ще бъдат наети 1200 чужденци – от Молдова, Украйна, Беларус и Виетнам. Малко повече от 200 са свободните позиции в сферата на търговията и над 150 – в сферата на строителството. Следват селско стопанство (94), държавно управление (88), преработващата промишленост (83). По схеми на Оперативна програма „Развитие на човешките ресурси” са заявени 44 работни места. От началото на годината броят на регистрираните безработни в бюрата по труда от област Добрич е намалял с 455 лица и в края на първото тримесечие те са 5976 Равнището на безработица в Добричка област през март 2018 г. е 7,5%1, с 0,7 процентни пункта по-малко от предходния месец. В сравнение с март 2017г. броят на регистрираните безработни намалява с 1181 лица,  равнището на безработица е с 1,5 процентни пункта по-ниско. Продължава усилено търси при специалистите с висше образование на лекари, фелдшери, медицински сестри, рехабилитатори, учители, библиотекари и ръководни длъжности в сферата на туризма. За лица със средно образование са обявени 549 работни места- търсят се администратор хотел, сервитьор, касиер, продавач-консултант, помощник готвач, бармани, пиколо, готвач, зареждач на материали и полуфабрикати и други позиции. За лицата с основно образование са актуални 309 позиции – мияч, чистач, сезонен работник в туризма, помощник-готвач, сезонен работник в горското стопанство и др. За лица с начално образование има 10 свободни работни места – за общ работник, работник в строителството и мияч.\r\nЖулиета НИКОЛОВА", "date": "2018.04.26", "title": "Добрич: Хотелиерство и ресторантьорство, търговия и строителство са сферите, където се търси най-много работна ръка в областта"}
{"url": "http://www.focus-news.net/news/2018/04/26/2515516/pazardzhik-otborat-na-mg-konstantin-velichkov-specheli-oblastnoto-sastezanie-zashtita-pri-bedstviya-pozhari-i-izvanredni-situatsii.html", "text": "Отборът на МГ „Константин Величков“ спечели областното състезание „Защита при бедствия, пожари и извънредни ситуации“. Това съобщи за Радио „Фокус“ – Пазарджик  Мария Ловчинова, експерт в областна администрация. Под патронажа на областния управител Стефан Мирев, в парк „Острова” се проведоха  ХVI-те  областни ученически състезания „Защита при бедствия, пожари и извънредни ситуации”. В надпреварата се включиха 12 отбора – ученици от 6 и 7 клас , победители в общинските състезания. „Ежедневно се убеждаваме колко е важно да бъдем подготвени и адекватни, когато природата ни изненада, затова подготовката, обучението и участието в това състезание е изключително полезно за всички вас“, каза в приветствието си областният управител Стефан Мирев и пожела успех на всички участници. В хода на състезанието, учениците демонстрираха уменията и реакциите си за действие в обособени центрове за  земетресения, център производствени аварии, който включва – химическа, биологична и радиационна защита, индивидуални средства за защита, оказване на първа долекарска помощ на пострадали при бедствия, наводнения и гасене на пожари. На първо място се класира отборът на Математическа гимназия „Константин Величков“, събрал общ сбор 278 точки от всички дисциплини Второто място е за отбора на Основно училище „Патриарх Евтимий  гр. Пещера“ с 276т., а третото за учениците от Средно училище „Ал. Иванов – Чапай“ гр. Белово с 239 т.", "date": "2018.04.26", "title": "Пазарджик: Отборът на МГ „Константин Величков“ спечели областното състезание „Защита при бедствия, пожари и извънредни ситуации“"}
{"url": "http://www.focus-news.net/news/2018/04/26/2515517/balgariya-i-ukrayna-otchitat-napredak-v-otnosheniyata-si-obzor.html", "text": "Подкрепата на българското правителство в защита на териториалната цялост на Украйна, напредъкът на отношенията между двете страни, развитие на транспортните връзки и възможността за изучаване на предмети на български език в украинските училища – това бяха темите, обсъждани на среща между вицепремиера по икономическата и демографската политика Валери Симеонов и министър на образованието и науката на Украйна Лилия Гриневич, провела се в Министерски съвет. След нея двамата дадоха съвместен брифинг, на който очертаха позициите на двете страни по дискутираните теми.\r\n„На срещата с Лилия Гриневич беше декларирана категоричната позиция на правителството на България в защита на териториалната цялост на Украйна и в оценка на неприемане на агресивната намеса на Русия, агресивното завземане на Крим и на райони от Източна Украйна, където и в момента се води война, в която падат невинни жертви”, подчерта вицепремиерът Симеонов и поясни, че страната ни застава изцяло зад „справедливата борба за независимост на украинската държава”. \r\nПо думите му в рамките на срещата е констатиран значителен напредък в отношенията между двете страни, а за пример вицепремиерът посочи ръста в стокообмена и потока от туристи, както и развитието на транспортните връзки. \r\nНа срещата е повдигната и темата за изучаването, както и за обучението на български език в украинските училища. „Децата от български произход имат пълна възможност да изучават български език”, увери министър Лилия Гриневич и допълни: „ Освен това, ние сме готови да разширяваме тези възможности, за да могат децата да се обучават на родния език”. Тя изтъкна нуждата от преподаватели, които да го преподават и подчерта, че е обсъждана подготовката на такива специалисти в украинските висши училища. \r\nВ рамките на изказването си тя също изведен на преден план възможността за увеличаване на стокообмена между двете страни и подчерта важността на българската позиция относно териториалната цялост на Украйна. \r\nИван ЛАЗАРОВ", "date": "2018.04.26", "title": "България и Украйна отчитат напредък в отношенията си (ОБЗОР)"}
{"url": "http://www.focus-news.net/news/2018/04/26/2515199/dobrich-dvizhenieto-na-mps-po-chast-ot-patya-branishte-slaveevo-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението на МПС по част от пътя Бранище – Славеево се осъществява с повишено внимание поради ремонтни дейности на асфалтовата настилка, предаде кореспондентът на Радио „Фокус” – Варна. Движението на автомобили се регулира с пътни знаци. Срокът за завършване на дейностите е до 27 април. В Добрич времето е слънчево и ясно, тихо е, температурата на въздуха е около 16 градуса. В областта няма въведена промяна в организацията на движение на автомобили.\r\nЖулиета НИКОЛОВА", "date": "2018.04.26", "title": "Добрич: Движението на МПС по част от пътя Бранище – Славеево се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/04/26/2515201/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Шумен и областта, предаде репортер на Радио „Фокус“- Шумен. Видимостта е нормална.  Движение в една лента се осъществява по пътя Русе – Разград – Шумен при км 59 в село Осенец  поради изграждане на пътна връзка. Затворена е лентата за движение в участъка в посока Разград – Русе.  В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.04.26", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2018/04/26/2515169/vitsepremierat-valeri-simeonov-shte-rakovodi-parvoto-zasedanie-na-koordinatsionniya-savet-po-kontsesiite.html", "text": "Първото заседание на Координационния съвет по концесиите ще се проведе под ръководството на заместник-министър председателя по икономическата и демографската политика Валери Симеонов. Това съобщиха от правителствената информационна служба.\r\nКоординационният съвет по концесиите е създаден с новия Закон за концесиите, който е в сила от началото на тази година. Членове на съвета са заместник-министри, изпълнителният директор на АПСК, председателят на Сметната палата, директорът на АДФИ, директорът на специализираната дирекция в АМС и изпълнителният директор на Националното сдружение на общините. Поименният състав на Координационния съвет по концесиите е определен със заповед на министър-председателя от 12 април 2018 г. \r\nПредвижда се на първото си заседание Координационният съвет по концесиите да приеме правилник за организацията и дейността си и да създаде организация за разработване на Национална стратегия за развитие на концесиите и на План за действие за държавните концесии.", "date": "2018.04.26", "title": "Вицепремиерът Валери Симеонов ще ръководи първото заседание на Координационния съвет по концесиите"}
{"url": "http://www.focus-news.net/news/2018/04/26/2515518/tv21-makedoniya-prezidentat-na-harvatiya-zayavi-che-iska-makedoniya-da-poeme-po-patya-kam-evropa-kolkoto-se-mozhe-po-skoro.html", "text": "Президентът на Хърватия Колинда Грабар-Китарович заяви, че Македония да поеме по пътя към Европейския съюз колкото се може по-скоро, предава македонският телевизионен канал  „ТВ21“.\r\n„Подкрепям и пожелавам Македония да поеме по пътя към Европа възможно най-скоро и да бъде по-бърза от своите съседи, които са поели по-рано този път от Македония“, заяви Грабар-Китарович по време на посещението си в Скопие. „Силно приветствам ангажимента на Брюксел за страните от региона по пътя към ЕС, давам подкрепата си за по-бърза интеграция“, допълни тя. Виктор Турмаков", "date": "2018.04.26", "title": "„ТВ21“ (Македония): Президентът на Хърватия заяви, че иска Македония да поеме по пътя към Европа колкото се може по-скоро"}
{"url": "http://www.focus-news.net/news/2018/04/26/2515154/razkriha-shemata-na-sluzhitelite-ot-dai-blagoevgrad-obzor.html", "text": "При операция, проведена под наблюдението на Специализираната прокуратура във вторник, бяха задържани 10 души от ДАИ - Благоевград, наложени са им 72-часови мерки за неотклонение. На брифинг в Специализирания съд административният ръководител на Специализираната прокуратура Иван Гешев заяви, че това е поредният ни случай, касаещ разследване за корупция и корупционни действия.  „Работата ни в  тази посока ще продължи“, добави той.\r\nЗаместник-административният ръководител на Специализираната прокуратура Даниела Начева даде подробности  за схемата, по която са действали  задържаните. Инспекторите са осъществявали функции по контрол на дейността на транспортни дружества са работили в екипи от по двама души на ротационен принцип в  рамките на месец. Известявали са транспортните фирми за предстоящи проверки, като са им  посочвали нужните документи, които следва да представят. Констатираните, при преглед  на документацията, сериозни нарушения, които по закон е следвало да бъдат санкционират с големи глоби, са били замествани с дребни нарушения. По този начин  е била търсена възможност за издаване на акт за установяване на нарушение, което се санкционира с минималната глоба от 200 лв., като например изтекли срокове на годишни технически прегледи на транспортни средства. Установени са и случаи на подправяне на товарителници на конкретни транспортни средства, така че да се окаже, че към датата на извършване на съответния транспорт, конкретното транспортно средство е били с изтекъл годишен технически преглед.  Начева  уточни, че по този начин от една страна се е отчитала активна дейност по контрол, а от друга – сериозните нарушения, които тези фирми са допускали, са били прикривани. „Като „компенсация“ инспекторите са получавали подкупи в размер на около 300 евро на транспортна фирма. В края на работния ден, събраните суми  са били разпределяни между инспекторите, участвали в съответната проверка“, уточни тя.  По думите ѝ средно дневно сумата, която е разпределяна като подкупи, за да се извършва тази дейност, е от порядъка на 1200 евро.\r\nДиректорът  на ГДБОР главен комисар Ивайло Спиридонов коментира: „Изключително добра оперативна работа на сектор БОП в Благоевград, които придобиха първоначалната информация за тези корупционни практики“. Той заяви, че в разследването, продължило в рамките на няколко месеца е използван целият набор от способи и специални разузнавателни средства, които позволиха документирането както на получаването, така и на разпределянето на подкупите. „При първоначалните действия по реализацията, в която бяха ангажирани над  100 служители на МВР,  бяха задържани около 30 души. Към момента обвинения са повдигнати на десетима“, допълни още гл. комисар Спиридонов.  \r\nВисока оценка за работата на спецполицаите даде и административният ръководител на Специализираната прокуратура Иван Гешев. По думите му през последните две години взаимодействието с ГДБОП е отлично. „Сигурен съм, че ще подобрим работата си“,  заключи той.", "date": "2018.04.26", "title": "Разкриха схемата на служителите от ДАИ-Благоевград (ОБЗОР)"}
{"url": "http://www.focus-news.net/news/2018/04/26/2515155/sport-levski-eliminira-tsska-i-e-na-final-za-kupata-na-balgariya.html", "text": "Левски и ЦСКА завършиха наравно 2:2 в мач-реванш от полуфиналите за Купата на България, игран на Националния стадион „Васил Левски“ и след победата си с 2:0 в първия мач сините продължиха към финала на турнира. Символичните домакини поведоха с гол на Гомес още в 7-ата минута на мача. Малко след средата на първата част Тиам от Левски получи червен картон за грубо нарушение срещу Каранга, който напусна контузен. ЦСКА изравни в 57-ата минута с гол на Бланко, но допусна нов гол в 65-ата минута, когато се разписа Буш. Алберг изравни за червените с гол в 82-ата минута. Противник на Левски на финала ще е Славия, която елиминира пловдивския Ботев.", "date": "2018.04.26", "title": "Спорт: Левски елиминира ЦСКА и е на финал за Купата на България"}
{"url": "http://www.focus-news.net/news/2018/04/26/2515521/ria-novosti-postoyanniyat-predstavitel-na-sasht-v-ozho-e-ugovaryal-partnyorite-da-ne-hodyat-na-konferentsiyata-na-rusiya-i-siriya-po-situatsiyata-v-duma.html", "text": "Постоянният представител на Русия при ОЗХО Александър Шулгин заяви, че американският представител в организацията е направил всичко възможно неговите колеги да не пристигнат на организираната от руската и сирийската делегация конференция относно ситуацията в град Дума, предава РИА Новости.\r\n„Откровено ще кажа, че западните партньори не пристигнаха на конференцията. Нито французите, нито американците, нито британците. Освен това те направиха всичко възможно, особено американският постоянен представител, за да уговорят другите свои съюзници да не присъстват“, заяви Шулгин. Дипломатът обясни това с факта, че „те се страхуват да погледнат истината в очите, страхуват се да видят малкия Хасан, който разоблачи лъжата им“.\r\nПо-рано в централата на ОЗХО се проведе среща с участието на свидетелите на предполагаемата химическа атака в Дума. В нея участваха 17 сирийци, в това число и семейството на момченцето Хасан Диаб, по-рано сниман в сирийския град Дума като предполагаема жертва на химическо нападение. Виктор Турмаков", "date": "2018.04.26", "title": "РИА Новости: Постоянният представител на САЩ в ОЗХО е уговарял партньорите да не ходят на конференцията на Русия и Сирия по ситуацията в Дума"}
{"url": "http://www.focus-news.net/news/2018/04/26/2515156/moskovskiy-komsomolets-frantsiya-shte-uvelichi-uchastieto-si-v-koalitsiyata-v-siriya.html", "text": "В хода на посещението си в САЩ, президентът на Франция Еманюел Макрон заяви, че за по-бързото завършване на борбата с терористичната групировка „Ислямска държава“ Париж ще увеличи своя принос в действията на международната коалиция в Сирия. Това заявление на френския държавен глава бе направено на пресконференция в американската столица, пише руското издание „Московский комсомолец“.\r\n„Ще увеличим нашите задължения в международната коалиция. Трябва да използваме всички средства, за да завършим операцията“, отбеляза Макрон.\r\nПревод и редакция:", "date": "2018.04.26", "title": "„Московский комсомолец“: Франция ще увеличи участието си в коалицията в Сирия"}
{"url": "http://www.focus-news.net/news/2018/04/26/2515200/demonstratsiya-na-sposobnostite-na-vvs-e-vklyuchena-v-programata-na-zasedanieto-na-voenniya-komitet-na-es.html", "text": "София ще бъде домакин на заседание на Военния комитет на Европейския съюз, във формат военни представители на 28-те държави – членки на съюза. Това съобщиха от пресцентъра на Министерство на отбраната. Форумът е част от официалния календар на Българското председателство на Съвета на ЕС. В заседанието ще участват и представители на Европейската комисия, Европейската служба за външна дейност и Военния секретариат на ЕС.\r\nУчастниците в изнесеното заседание на Военния комитет на Европейския съюз от 14.00 часа ще посетят Трета авиобаза „Граф Игнатиево“, където ще наблюдават демонстрация на военни способности от българските Военновъздушните сили. В демонстрацията ще участват и военнослужещи от 68 –ма бригада Специални сили.", "date": "2018.04.26", "title": "Демонстрация на способностите на ВВС е включена в програмата на заседанието на Военния комитет на ЕС"}
{"url": "http://www.focus-news.net/news/2018/04/26/2515522/kevr-shte-razreshava-prodazhbata-na-nad-20-ot-sobstvenostta-na-energiynite-druzhestva-obzor.html", "text": "КЕВР ще разрешава продажбата на над 20% от собствеността на енергийните дружества. Такива правомощия даде парламентът на регулатора, след като прие Закона за енергетиката на второ четене.ф Казусът възникна, тъй като първоначалният текст даваше правомощия на КЕВР да разрешава действия по разпореждане с дялове и акции, представляващи повече от 20% от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантирането на сигурността на доставките, защитата на националната сигурност и обществения ред, но между първо и второ текстът се измени. Предлагаше се КЕВР само да може да изисква деклариране за подобна промяна в собствеността. Впоследствие обаче депутатите приеха първоначалния си вариант.  Съгласно приетите промени КЕВР ще определя ежегодно в срок до 30 юни премии за електрическа енергия от възобновяеми източници и от високоефективно комбинирано производство на електрическа енергия от възобновяеми източници и от високоефективно комбинирано производство на електрическа и топлинна енергия, произведена от централи с обща инсталирана електрическа мощност 4 мегавата и над 4 мегавата. За целите на ценообразуването, КЕВР ще определя ежегодно, в срок до 30 юни, прогнозна пазарна цена на електрическата енергия за покриване на технологичните разходи на оператора на електропреносната мрежа и на операторите на електроразпределителните мрежи. Законопроектът въвежда и европейски регламенти, чието спазване ще бъде контролирано от Регулатора. КЕВР ще може да бъде сезирана при нарушаването на регламентите. Комисията ще може да извършва проверка на място на лицето, включително негово предприятие майка или свързано предпрятие по смисъла на Европейски регламент след получаване на разрешение. При проверката длъжностните лица ще имат право да влизат в помещения, превозни средства и обекти, да преглеждат документи и записи. Промените касаят и либерализацията на пазара на електрическа енергия.  В кулоарите на парламента пред журналисти депутатът от ГЕРБ и председател на Енергийната комисия Делян Добрев посочи, че вероятно промените няма да касаят сделката с ЧЕЗ и КЕВР няма да може да даде разрешение, но по думите му трябва и юристите да кажат. Ние даваме тези правомощия на регулатора, но не даваме изчерпателно в законодателството какви са критериите, по които регулаторът ще преценява кога да одобрява и кога да не одобрява една сделка. Тези текстове могат да бъдат прецизирани в подзаконов нормативен акт“, каза Добрев. По думите му при положение, че тези текстове не са в закона, остава на преценката на Регулатора какви да бъдат тези критерии. \r\nДеница КИТАНОВА", "date": "2018.04.26", "title": "КЕВР ще разрешава продажбата на над 20 % от собствеността на енергийните дружества (ОБЗОР)"}
{"url": "http://www.focus-news.net/news/2018/04/26/2515140/predstoyashti-sabitiya-v-stranata-za-26-april-agentsiya-fokus.html", "text": "*** \r\nВ 09.00 часа президентът Румен Радев ще проведе среща с Валдис Домбровскис, заместник-председател на Европейската комисия за еврото и социалния диалог. \r\nВ 11.30 часа Румен Радев ще разговаря с Ули Маурер, вицепрезидент на Конфедерация Швейцария и ръководител на Федералния департамент на финансите. \r\nВ 12.20 часа държавният глава ще се срещне с министъра на образованието и науката на Украйна Лилия Гриневич. \r\n***\r\nОт 11.30 часа в София Ивент Център „Парадайз център“ (ул. „Черни връх“ 100) на ет. 3. ще се проведе дискусия „България в еврозоната. Икономическа логика срещу митовете“, инициираната от президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение. В нея ще вземат участие министър-председателят Бойко Борисов, министърът на финансите Владислав Горанов, политици от различни политически сили, икономисти, политолози и др.\r\n*** \r\nОт 14.30 часа във фоайето на Министерство на вътрешните работи министър Валентин Радев ще даде редовен месечен брифинг.\r\n*** \r\nВ Министерски съвет заместник министър-председателят по икономическата и демографската политика Валери Симеонов ще проведе среща с украинския министър на образованието и науката Юлия Гриневич. Изявления са предвидени в 17.15 часа. \r\n***\r\nОт 18.30 часа в централата на „Сосиете Женерал Експресбанк“ (бул. Александър Стамболийски 73) ще бъде отпразнувано публикуването на Годишник 2018 на Френско-българската търговска индустриална камара. Поканен е министърът на икономиката Емил Караниколов. \r\n*** \r\nПарламентарна делегация, водена от заместник-председателя на Националното събрание на Социалистическа република Виетнам Уонг Чу Лиу, ще бъде на посещение в България. В 11.30 часа виетнамските парламентаристи ще се срещнат в зала „Изток“ с председателя на Комисията по правни въпроси Данаил Кирилов, а след това ще бъдат приветствани в пленарната зала на Народното събрание. В 14.30 часа председателят на парламента Цвета Караянчева ще приеме виетнамската делегация. По-късно гостите ще разговарят с вицепрезидента Илияна Йотова.\r\n*** \r\nОт 09.00 часа ще се проведе заседание на Народното събрание. \r\n***\r\nОт 9.00 часа в зала „Мусала“ на хотел „Хилтън“ Асоциация „Банка“ организира за пети път Финансов форум „Иновации“. \r\n*** \r\nОт 09.00 часа в зала 3 на Национален дом на науката и техника ще се проведе научно-техническа конференция на тема „Интегриран обществен транспорт“. \r\n*** \r\nОт 09.00 часа  4 състав на Специализирания наказателен съд ще гледа делото срещу Христо А. за безстопанственост в особено големи размери. \r\n*** \r\nВ 10.00 часа ще се проведе заседание на Столичния общински съвет.  \r\n*** \r\nОт 10.00 часа в зала „Рубин“ на хотел „Рамада“  ще се състои Научна конференция на тема „Шафранът в България - минало, настоящи и бъдеще“.\r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене а организирана престъпна група. \r\n*** \r\nОт 10.00 часа в Голямата конферентна зала на УНСС ще се състои кръгла маса на тема „Световен ден на интелектуалната собственост в България”. \r\n*** \r\nОт 10.00 часа в Аулата на Софийския университет ще се състои откриването на Четиринадесетите международни славистични четения „Стереотипът в славянските езици, литератури и култури“.\r\n*** \r\nОт 11.00 часа 8 състав на Специализирания наказателен съд ще гледа делото срещу Георги И., Димитър П., Найден В. и др. за образуване и ръководене на организирана престъпна група. \r\n*** \r\nОт 11.00 часа пред централния вход на сградата Народното събрание (бившият Партиен дом) ще бъде представен годишният доклад на Национална мрежа за децата „Бележник 2018“.\r\n*** \r\nОт 11.00 часа в парк „Света Троица“ ще бъде открит паметник на видния индустриалец, политик и меценат Ернест Солвей, по случай 180 години от рождението му. \r\n*** \r\nОт 11.00 часа в Националния пресклуб на БТА ще се състои встъпителна пресконференция по проект „Подготовка на регионалнo прединвестиционнo проучване за водоснабдяване и канализация за територията на Столична община“.\r\n*** \r\nОт 11.30 часа в НСА, Рикардо Фракари – президент на Световната конфедерация по бейзбол и софтбол (WBSC), ще изнесе публична лекция „Предизвикателствата пред Международната федерация в съвременния свят“. От 17.30 часа на ст. „Октомври“ в Технически Университет официално ще бъде открита Балканиада по бейзбол и софтбол.  \r\n*** \r\nОт 12.00 часа в Националния пресклуб на БТА ще бъде представено Българско обединение на шофьорите (БОШ), както и становището на БОШ относно предложените нови (стари) проекти за Закон за движение по пътищата, Закон за водачите на моторни превозни средства и Закон за пътните превозни средства.\r\n*** \r\nГлавният преговарящ от името на ЕС за Брекзит Мишел Барние и кметът на София Йорданка Фандъкова ще посетят софийското метро. От 12.15 часа двамата ще дадат кратък брифинг за медиите на перона на метростанция „Европейски съюз\".\r\n*** \r\nОт 13.00 часа 17 състав на Специализирания наказателен съд ще гледа делото срещу Виктор В., Росен А., Кристиян Р. и др. за образуване и ръководене на организирана престъпна група. \r\n*** \r\nОт 13.30 часа в Централния военен клуб Валдис Домбровскис, заместник–председател на ЕК и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, ще проведе диалог с граждани на тема „България в Еврозоната – въпроси и отговори“. \r\n*** \r\nОт 14.00 часа ще се проведе церемония „Първа копка“ и вграждане на „Капсула на времето“ в Национална художествена академия (НХА), ул. „Шипка“ № 1, по повод стартирането на строителните дейности по проект „Нов учебен корпус на НХА в град София“.\r\n*** \r\nОт 14.00 часа в зала „Изток“ народните представители от комисиите по външна политика и по европейските въпроси и контрол на европейските фондове ще разговарят с главния преговарящ на Европейския съюз за излизане на Великобритания от структурите на Съюза Мишел Барние.\r\n*** \r\nОт 14.30 часа в зала 248, пл. „Княз Александър І“ №1 ще се проведе извънредно заседание на Комисията по културата и медиите, на което ще бъде обсъден проблемът с ниските заплати на музикантите от съставите на БНР. \r\n*** \r\nОт 17.30 часа КТ „Подкрепа“ и Независимият синдикат на служителите от НАП ще проведат протестен митинг-шествие с маршрут: от ул. „Аксаков“ 21-31, по ул. „Шишман“, пл. „Народно събрание“, ул. „Московска“, ул. „Дунав“, по бул. „Дондуков“ до сградата на ЦУ на НАП. Протестът е във връзка с преговорите за постигане на споразумение за структурни промени в отдел „Оперативен контрол“ и НАП като цяло.\r\n*** \r\nОт 18.00 часа в Двореца, пл. „Княз Александър І“, ще бъде представена изложба „70 години Национална галерия. Европейски диалози“. \r\n*** \r\nОт 18.00 часа в Унгарския културен институт ще бъде представена книгата на Лайош Дьобрьоши „Мисията на един унгарец на българска земя“. \r\n*** \r\nОт 18.30 часа на ул. „Златен рог“ 10, ще се проведе протест срещу изграждането на 120-метровата сграда в жилищна зона, в противоречие със законовите изисквания.\r\n***\r\nОт 19.00 часа в Сити Марк Арт Център (бул. „Янко Сакъзов“ 30) ще се състои представлението \"Втори меден месец\" на Театър \"Искри и Сезони\".\r\n***\r\nОт 18.30 часа в НЧ „Васил Левски“ ще се състои благотворителен концерт под надслов „И ние можем – дайте ни шанс“. Концертът е под патронажа на кмета на Айтос Васил Едрев. \r\n***\r\nОт 10.30 часа в зала № 3, в сградата на Център за личностно и творческо развитие на децата на Благоевград ще наградят участниците в конкурса „Живей здравословно 2“.\r\n*** \r\nВ 10.30 часа в заседателната зала на Апелативна прокуратура – Бургас ще бъде проведен брифинг на Административния ръководител на Апелативна прокуратура - Бургас г-н Любомир Петров по повод провеждане на годишното отчетно събрание за дейността на прокуратурите в Апелативен район – Бургас през 2017г.\r\n*** \r\nОт 17.00 до 18.00 часа в залата на кметството на с. Маринка общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден. \r\n*** \r\nОт 10.00 часа в зала „Варна“, Община Варна, ще се проведе пресконференция във връзка със старта на кампания „Не шофирай, ако си пил!“\r\n*** \r\n„Открито за съдебната власт“ е надсловът на Деня на открити врати, организиран съвместно от Апелативен съд – Варна и Апелативна прокуратура – Варна. От 10.00 часа в съдебната зала на Апелативния съд съдии и прокурори ще посрещнат студенти от ИУ – Варна.\r\n*** \r\nОт 18.00 часа в Археологическия музей ще бъде открита изложба  „Искрата на величието“ по повод 40 години от откриването на Преславското златно съкровище и след пълната му консервация в Майнц, Германия.\r\n*** \r\nОт 09.00 часа Община Велико Търново, голяма зала сесия на Великотърновски общински съвет. \r\n*** \r\nОт 10.00 до 12.00 часа в зала 30 на Младежки дом ще се проведе  представяне на Бележник 2018, където ще бъде представена оценката на изпълнението на държавните ангажименти към децата, поставена от гражданските организации. \r\n*** \r\nОт 11.00 часа в пресклуба на БТА ще се проведе  пресконференция за предстоящия Празник на яйцето в град Павликени. \r\n*** \r\nОт 11.30 часа в ПМГ „Васил Друмев“ ще бъде изнесен интерактивен урок по английски език.\r\n*** \r\nОт 13.00 часа в ИЗ „Рафаел Михайлов“ ще се проведе семинар, посветен на обектите под егидата на ЮНЕСКО по проект ЕРАЗЪМ +. \r\n*** \r\nОт 17.30 часа в читалнята на РНБ „П.Р.Славейков“ ще се проведе представяне на новата книга на проф. д-р Петко Ст. Петков „Книга за върховете „Свети Никола и Шипка“. Проф. д-р Пламен Павлов представя автора.\r\n*** \r\nОт 18.00 часа в зала 30 на Младежки дом ще започне концерт на пианистите от класовете на Мариана Калчева, Мария Добрева и Антон Благоев.\r\n*** \r\nОт 11.00 часа в Регионалния пресклуб на БТА ще бъде представен проект „Визия за развие на приключенски туризъм” – AD-Vision, финанcиран по Програма Интеррег ИПП България-Сърбия 2014 — 2020 г.\r\n*** \r\nОт 10.00 часа в Спортен салон на ОУ „Отец Паисий″ в с. Борован, заместник-областният управител Мирослав Комитски ще открие Областното ученическо състезание по безопасност на движението по пътищата „Да запазим децата на пътя 2018“.\r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски“ №1 общинският съветник Станислав Иванов ще има приемен ден. \r\n***\r\nОт 13.00 часа в зала „Възраждане“ ще бъде официалното откриване на конференция на Общинската мрежа за енергийна ефективност „ЕкоЕнергия“ с фокус върху развитието на интелигентни градове и общности на тема „Енергийната ефективност като инструмент за ускорено развитие на българските общини“. Събитието е част от официалния календар на Българското председателство на Съвета на Европейския съюз.\r\n***\r\nОт 18.00 часа в Музея на хумора и сатирата в зала 5 на ет. 3 ще бъде открита ретроспективната изложба „Светът според Тодор Цонев“, представяща скулптура, живопис, графика и рисунка.\r\n*** \r\nОт 17.30 часа в Зала 1 на Общината ще се проведе Празничен концерт „Героите на моя“. \r\n*** \r\nОт 10.00 часа в Общински младежки център „Захари Стоянов“ ще бъде открита изложба „С очите си видях бедата“. \r\n*** \r\nОт 17.30 часа в НЧ „Йордан Йовков – 1870 г.“, Зала „Зорница“, ще бъде представен спектакълът „Любовта е...“.\r\n*** \r\nОт 18.00 часа в Художествената галерия ще бъде открита изложба „Изкуството и ние днес“. \r\n*** \r\nОт 13.30 часа в зала „Олимпиада“ ще се състои спортно състезание „Бързи, Смели, Сръчни“. \r\n*** \r\nОт 10.00 часа на градски стадион „Калиакра“  ще се проведе общинският кръг на състезанието по пожаро-приложен спорт „Млад огнеборец“.\r\n***\r\nОт 14.00 часа в залата на Община Кюстендил ще се проведе редовно заседание на Общински съвет - Кюстендил. \r\n***\r\nОт 18.00 часа в Художествена галерия „Владимир Димитров – Майстора” Владо Веселинов ще покаже новата си инсталация „НЕВРОНИ”. \r\n***\r\nОт 10.00 часа пред градския стадион „Чепинец“ ще се проведе Кулинарен фестивал „Табиет“. От 12.00 часа ще има пресконференция и представяне на изложителите, след което кулинарните презентации ще се редуват с различни забавни състезания, песни и танци. Официалното откриване ще бъде от 18.30 ч., след което ще има концерт на Ангелина Милева и Здравко Мандаджиев. \r\n*** \r\nОт 11.00 часа в Регионалния пресклуб на БТА пресконференция ще дадат Янчо Андонов, областен лидер на КНСБ и Борис Петков от Областна инспекция на труда – Плевен.\r\n***\r\nОт 09.00 часа в зала 1 на Апелативния съд ще се гледа делото срещу Никола Д., обвинен в умишлено убийство на сина си И. Д. \r\n***\r\nВ 09.30 часа в зала 11 на Районния съд ще се проведе заседание по делото срещу Иван С., обвинен в противозаконно присвояване на чужди движими вещи. \r\n***\r\nВ 10.30 часа в 24-та авиационна база – Крумово ще се проведе медиен ден в рамките на летателното учение „Европейски курс за усъвършенстване на тактическата подготовка на военно-транспортната авиация 18-2” (ETAP-C 18-2).\r\n***\r\nВ 11.00 часа в Балната зала на „Империал Пловдив Хотел“ ще се състои пресконференция, на която ще бъде обявен първият Икономически форум Пловдив и двудневна конференция, която ще се проведе през юни в града.\r\n*** \r\nВ Трета авиобаза „Граф Игнатиево“ ще се проведе демонстрация на военни способности от българските Военновъздушните сили. От 14.00 часа ще се състои официална церемония по посрещането на началника на отбраната генерал-лейтенант Андрей Боцев и председателя на Военния комитет на Европейския съюз генерал Михаил Костаракос. Началото на демонстрацията на военни способности от българските Военновъздушните сили ще бъде в 14.30 часа. \r\n***\r\nВ 14.00 часа в зала 10 на Окръжния съд ще се проведе заседание по делото срещу Мариян Б., обвинен в причиняване на смърт на едно лице при управляване на автобус. \r\n***\r\nВ 14.30 часа в зала 2 на Районния съд ще се проведе заседание по делото срещу Христо П., обвинен в изключителна жестокост към гръбначно животно – куче, като използвайки лък и стрела  му е причинил противозаконно смърт по особено мъчителен начин. Заседанието е първо по делото.\r\n***\r\nВ 15.00 часа в зала 10 на Окръжния съд ще се проведе заседание по делото срещу Росен П., обвинен, че при управляване на лек автомобил е нарушил правилата за движение и е причинил по непредпазливост смъртта на едно лице. \r\n*** \r\nОбщинските съветници от  ГЕРБ в Пловдив ще проведат приемни с граждани. Приемните ще се проведат по следния график: Петър Попов, Ясен Михайлов и Дамян Дамянов ще приемат граждани от 17.30 до 19.00 часа в офиса на  ГЕРБ в район „Западен” на ул. „Царевец” № 9;  Гошо Къчков, от 17.30  до 19.00 часа в офиса на  ГЕРБ в район „Северен” на бул. „Марица” №91;  Пенчо Малинов от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А. \r\n***\r\nВ 18.00 часа в Конферентната зала на НБ „Иван Вазов“ ще се проведе сбирка на инициативата „Аптека за душата“. Темата ще бъде „Изкуството да общуваме – групово консултиране по библиотерапия“.\r\n***\r\nВ 18.00 часа в Постоянна експозиция \"Мексиканско изкуство\" на Градската художествена галерия ще се открие самостоятелната изложба живопис на пловдивския художник Димитър Добрев.\r\n*** \r\nВ зала 308 на Община Разград кметът д-р Валентин Василев ще проведе среща с посланика на САЩ  в Република България Ерик Рубин.\r\n*** \r\nОт 11.00 часа в залата на Общинския съвет зам.-министърът на правосъдието Евгени Стоянов ще участва в годишното заседание на Областния съвет за превенция на домашното насилие в област Разград.\r\n***\r\nОт 15.00 часа в Административен съд – Смолян ще се проведе Ден на отворените врати.\r\n*** \r\nДен на отворените врати ще се проведе в Окръжна прокуратура – Смолян. Ще бъде проведен симулативен съдебен процес в Зала № 1 на Окръжния съд, където ученици от I-во СУ „Св. Св. Кирил и Методий“ гр. Смолян ще влезнат в ролите на участници в наказателно административен характер дело. В 15.00 часа процесът може да бъде наблюдаван онлайн на линк, който ще бъде наличен в самия ден на страницата на Административния съд http://www.ac-smolian.org/.\r\n*** \r\nОт 13.00 часа в залата на РЗИ на пресконференция ще бъде изнесена здравна информация за действието на съвременните ваксини.\r\n*** \r\nОт 10.30 часа в зала „Марица“ на областна администрация Хасково ще се проведе заседание на Комисията по заетост към Областния съвет за развитие в област Хасково.\r\n*** \r\nОт 9.00 часа в зала 363 на общината ще се проведе редовно заседание на Общински съвет- Шумен. \r\n*** \r\nОт 9.30 часа в залата на Военния клуб ще се проведе Панорама на средните училища в област Шумен. \r\n*** \r\nОт 12.00 часа в заседателната зала на Регионален исторически музей ще се  състои удостояване на проф. дин Иван Йорданов със званието „доктор хонорис кауза“ на Шуменския университет. \r\n*** \r\nОт 10.30 часа, в офиса на Областен информационен център- Ямбол на ул. „Търговска“ № 34 ще се проведе среща с младежи от областта под надслов „Да открием Европа в Ямбол“. \r\n*** \r\nОт 17.30 часа във фоайето на спортна зала „Диана” ще бъде представена фотодокументалната изложба „Пътят: хроника на ямболския баскетбол”.", "date": "2018.04.26", "title": "Предстоящи събития в страната за 26 април (Агенция „Фокус“)"}
{"url": "http://www.focus-news.net/news/2018/04/26/2515146/deklaratsiya-na-dvamata-zamestnitsi-na-desislava-ivancheva-obsadiha-na-predsedatelski-savet-na-sos-obzor.html", "text": "Декларация на двамата заместници на Десислава Иванчева обсъдиха на Председателскиясъвет на СОС.  Двамата заместник-кметове на „Младост“ Владимир Клисуров и арх. Румен Русев излязоха с декларация по казуса кой да поеме функциите на временно изпълняващ длъжността кмет на района. От нея стана ясно, че Клисуров, когото Иванчева е посочила за заместник, си прави самоотвод. Декларацията на двамата бе основна тема на председателски съвет на Столичния общински съвет. След съвета председателят на Общинския съвет Елен Герджиков  заяви, че с извънреден доклад, подписан от целия председателски съвет на 26 април 2018 г., Общинският съвет ще избере за временно изпълняващ длъжността Владимир Клисуров, посочен в заявлението на г-жа Десислава Иванчева. Той подчерта, че никой не иска да противоречи на действащ, мажоритарно избран кмет. По думите му Владимир Крисуров е зам.-кмет на „Младост“ и има задължения. Герджиков заяви, че призивът му  към него е да подходи отговорно към ситуацията. Председателят на Градския съвет на БСП – София Калоян Паргов призова час по-скоро да се нормализира работата в „Младост“, за да се изпълнят ангажиментите към населението. По думите му те не са свързани само със строителство. „Това, което е забатачено като преписки и има съмнение, този екип, който е в момента, да го подреди и да работи по тях съобразно буквата на закона“, заяви Паргов. От своя страна заместник-кметът на района арх. Румен Русков заяви, че в момента администрацията в „Младост“ работи нормално. По думите му, тъй като няма изпълняващ длъжността кмет, не се подписват и подпечатват крайни документи с подписа и печата на кмета.\r\nДеница КИТАНОВА", "date": "2018.04.26", "title": "Декларация на двамата заместници на Десислава Иванчева обсъдиха на Председателски съвет на СОС (ОБЗОР)"}
{"url": "http://www.focus-news.net/news/2018/04/26/2515142/bsp-obvini-upryavlavashtite-v-chuvstvo-za-edinstvenost-i-iztakna-che-takiva-pretentsii-mozhe-da-ima-samo-narodat-obzor.html", "text": "Днешните управляващи имат чувството за единственост, но такива претенции може да има само българският народ. Това каза пред столични социалисти в Синдикалния дом на културата на транспортните работници в България лидерът на БСП Корнелия Нинова. По думите й чувството за единственост е минало дори границите на България. Нинова визира Европейската младежка конференция, която се проведе в София. „Днешната управляваща партия отвори битка с всички и с всичко. Днес те отвориха битка – война на президентската институция и така разрушават държавността. Отвориха война на опозицията, която от трибуната на българския парламент изпращаха в Сибир. Така разрушават парламентаризма. Отвориха битка на народа си, когато накараха хората с увреждания да стоят на патерица пред парламента и не ги допуснаха. Те отвориха битка на онези части от българското общество, които събраха смелост да се изправят и с гласа си да кажат, че са недоволни от системата. Те ги нарочиха и казаха: „Вие сте купени, вас ви извозват с автобусите“. Така отнеха най-изконното демократично право - да бъдеш свободен и да изразяваш мнение“, каза лидерът на БСП. Нинова изрази увереност, че социалистите могат да променят  България с цел народът да бъде спасен. Според нея не може политиката в България да продължава да бъде с  мандатно мислене. По думите й политиката иска простор, хоризонт, перспектива. Нинова бе в   Синдикалния дом на културата на транспортните работници в България, за да се включи в отбелязването на 70-ата годишнина от учредяването на Коларовската организация на БСП и 30-годишнината от създаването на районите „Връбница“, „Сердика“ и „Надежда“. Събитието  започна с химна на България, този на Европейския съюз и  Интернационала. Там  присъстваха още зам.- председателят на БСП Кирил Добрев, председателят на Градския съвет на БСП – София Калоян Паргов, депутати, стотици социалисти, както и внукът на Васил Коларов, който носи неговото име и част от първите ръководители на организацията. Слово по повод празника произнесе и  председателят на Градския съвет на БСП – София Калоян Паргов, започнал политическия си път именно от този район. Паргов заяви, че празникът на Коларовския район е повод да се даде заявката за победа на местните избори. Председателят на Градския съвет  подчерта, че БСП е уникална партия, защото е единствената със 127-годишна история. По думите му дългът на поколенията е да пази историческата памет. В тази връзка той обяви, че ще бъде създаден Алманах на Столичната организация. В края на официалната част бяха наградени дългогодишните ръководители на Коларовската районна организация на партията за активна дейност. Събитието завърши с концерт и съвместно изпълнение на песента „Моя страна, моя България“. \r\nДеница КИТАНОВА", "date": "2018.04.26", "title": "БСП обвини  упрявлаващите в чувство за единственост и изтъкна, че такива претенции може да има само народът (ОБЗОР)"}
{"url": "http://www.focus-news.net/news/2018/04/26/2515144/protothema-amerikanskite-vlasti-se-opitaha-da-razbiyat-klyuchalkata-na-ruskoto-konsulstvo-v-siatal.html", "text": "Американските власти се опитаха да влязат в заключената резиденция на руското Генерално консулство в Сиатъл, щата Вашингтон. Сградата беше евакуирана като част от масовата експулсация на руски дипломати около случая Скрипал, пише електронното издание на гръцкия вестник Protothema, като се позовава на информация от телевизионния канал RT.\r\nВидео от мястото показва как служители на Държавния департамент в цивилно облекло влизат в двора и се опитват да разбият ключалката на вратата на резиденцията. На него се вижда още, че над сградата се вее руското знаме.\r\nПревод и редакция:", "date": "2018.04.26", "title": "Protothema: Американските власти се опитаха да разбият ключалката на руското консулство в Сиатъл"}
{"url": "http://www.focus-news.net/news/2018/04/26/2515147/tass-predstaviteli-na-sasht-sa-proniknali-v-rezidentsiyata-na-generalniya-konsul-na-rusiya-v-siatal.html", "text": "Представители на САЩ са проникнали в сряда в резиденцията на генералния консул на Русия в Сиатъл, щата Вашингтон, след като са счупили ключалката на входната врата. Това съобщи пред кореспондент на ТАСС източник от посолството на Русия в САЩ, предава ТАСС.\r\nСъгласно изложената от него информация, американските представители са „счупили ключалката и са проникнали вътре“ в сградата. Според думите на източника, „американците“ са включили осветлението в резиденцията и са пристъпили „към чупене на ключалката на вратата на пристройката“.\r\nПо-рано за опитите на представителите на САЩ да проникнат в резиденцията на генералния консул на Русия в Сиатъл съобщи завеждащият консулския отдел на посолството на Русия в САЩ Николай Пукалов. Според думите на дипломата, руската страна оценява днешните американски действия като нарушение не само на международното право, но и на националното законодателство на САЩ.\r\nПо-рано Пукалов е разказал пред ТАСС, че руските дипломати са изнесли архива и най-ценното оборудване от Генералното консулство в Сиатъл. Администрацията на САЩ нареди резиденцията на генералния консул в Сиатъл, която е собственост на Русия, да бъде освободена до края на вторник.\r\nПревод и редакция:", "date": "2018.04.26", "title": "ТАСС: Представители на САЩ са проникнали в резиденцията на генералния консул на Русия в Сиатъл"}
{"url": "http://www.focus-news.net/news/2018/04/26/2515150/the-times-tramp-i-makron-mladiyat-pretendent-smesva-laskatelstva-s-tvard-ton.html", "text": "Човек можеше да си помисли, че в сряда в Белия Дом се разиграва сцена от „Семейство Сопрано“, когато босът засипа с хвалби младият мъж, който дойде да покаже уважението си, пише британското издание The Times в материал, представен без редакторска намеса.\r\nПърво президентът на САЩ  Доналд Тръмп се поклони по френски маниер и целуна френския си колега Еманюел Макрон по двете блузи. После големият мъж показа огромната си привързаност към миниатюрния французин, когото нарече „моят голям приятел... моят специален приятел“.\r\nНавлизайки в личното пространство на Макрон, той се наведе и опипа костюма му. „Да махнем този пърхот от ревера ви. Трябва да го направим перфектен. Той е перфектен“, заяви президентът на свободния свят.\r\nНастроението се подобри. Макрон премина на френски, без преводач, за да постави въпроса си за запазване на ядрената сделка с Иран. Господ Тръмп отговори с една „филипика“ (гневна изобличителна реч. Терминът идва от цикъл обвинителни речи на древногръцкия оратор Демостен срещу македонския цар Филип II, на базата на които Цицерон изгражда своите обвинения срещу Марк Антоний и оттогава думата „филипика“ става нарицателна за подобни обвинителни тиради – бел. „Фокус“), но предпочете да не се мръщи прекалено дълго. В хода на съвместната им пресконференция няколко часа по-късно, двойката се върна към най-доброто. Тръмп отново целуна бузата на „господин МакКрон“, както нарича френския лидер, който, от куртоазия, отговори на много въпроси на отличен английски.\r\nГосподин Макрон, драматичен актьор-аматьор, плуваше в свои води в това шоу. Той изчисли играта на своя колега в Белия Дом и се зае да го обезоръжи с ласкателства. Той създаде отношения с почти синовно уважение към мъжа, който е с тридесет години по-възрастен от него. Това му позволява да говори открито по чувствителни въпроси, както си мисли Макрон.\r\nТой приложи същата „твърда любов“ и на президента Путин, изразявайки нескритото си уважение, докато междувременно учтиво го упрекваше, както направи във Версай миналата година, за намесата във френските избори.\r\nМакрон направи кариера като изграждаше отношения с по-възрастни и могъщи мъже. Франсоа Оланд нае сияйният 34-годишен мъж като служител в двореца и беше като ударен от гръм, когато неговото протеже се превърна в негов съперник и му отне работата.\r\nС дълбока вяра в своя собствен интелект и чар, Макрон с удоволствие се опитва да постигне своето в игра със скептични противници. Най-интелигентният френски лидер след Франсоа Митеран, той вярва в „игра на парадокси“, в която може да играе твърдо, печелейки доверието на своите събеседници.\r\nНеговите опоненти казват, че не е толкова умен, колкото си мисли. Републиканската партия заяви миналата седмица, че Тръмп си играе с Макрон, а не обратното. Президентът на САЩ, който не е харесван от 80% от французите, „използва либералността на Макрон, за да спечели уважение на международната сцена“, казват от американската партия.\r\nПротивниците на Макрон чакат неговата „политика на прелъстяването“ да се провали. Засега той не е получил почти нищо от Тръмп. Вчера френската телевизия BFM даде един месец на Макрон да спечели отстъпки от САЩ. „Ако се провали, тази връзка може да се обърне срещу него като бумеранг“, предупредиха от там.\r\nПревод и редакция:", "date": "2018.04.26", "title": "The Times: Тръмп и Макрон: Младият претендент смесва ласкателства с твърд тон"}
{"url": "http://www.focus-news.net/news/2018/04/26/2515153/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Любовната среща на президентите на САЩ и Франция Доналд Тръмп и Еманюел Макрон в Белия Дом за пореден път извади на показ огледалния свят, в който живее либералната политика, пише британското радикално-ляво издание Morning Star, в материал, представен без редакторска намеса.\r\nПриятелчетата на Макрон, от които има много в Западните медии, изобразяват френския президент като спасител на либерално-демократическия ред и описват визитата му като мисия за убеждаване на американския му колега да не го разваля.\r\nПредположенията, че Париж и Вашингтон могат да сготвят „нова“ сделка за иранската ядрена програма днес бяха окончателно опровергани от президента на Иран Хасан Роухани с основателната забележка, че двете страни не могат да  си приписват така дръзко правото да предоговарят сделка, подписана от седем държави.\r\nРешимостта на двамата президенти да „сдържат“ Иран в Близкия Изток поставя реалността с главата надолу.\r\n„Морнинг Стар“ не е привърженик на иранската теокрация, която остава една от най-големите нарушителки на човешките права по света и редовно тормози, съди и осъжда профсъюзни дейци, феминисти и други активисти.\r\nНо не Иран заплашва стабилността в Близкия Изток. Не Иран взима чуждестранни министър-председатели за заложници, докато води брутална война срещу южния си съсед и снабдява с оръжия и пари радикалните джихадисти, които се опитват да върнат Сирия обратно в Средновековието – това е Саудитска Арабия.\r\nНе Иран колонизира спешно незаконно окупирана територия, нито избива мирни протестиращи всеки петък от няколко седмици, нито нарушава въздушното пространство на съседите си безнаказано, когато му се прииска да хвърли още няколко бомби в сирийската месомелачка – това е Израел.\r\nПреди всичко, не Иран превърна целия район във военна зона, патрулирана на длъж и на шир от терористични групировки, в който мирните граждани най-редовно са избивани, докато се занимават с ежедневните си задължения, деца умират при нападения на дронове на стотици километри от бойните полета, черни хора са продавани вързани на пазар за роби и милиони са принудени да бягат в чужбина, за да спасят животите си – това са САЩ чрез поредицата от катастрофални инвазии и интервенции след 2001 година в Афганистан, Ирак, Либия и Сирия.\r\nМакрон, подобно на предшественика му Франсоа Оланд, прекрати сдържаността, заради която Франция отказа да участва в унищожението на Ирак и изпрати бомбардировачите си над Сирия по-рано този месец със същото крайно пренебрежение към доказателствата, което показаха Тръмп и Мей.\r\nМъдреците на медиите, надяващи се, че той ще има добро влияние върху Тръмп, са далеч от прогресивните демократични либерали, които искат да представят. Вълната на десния авторитаризъм в Европа не е ограничена само в източната му част.\r\nФренският президент е човек, който управлява чрез декрети, като осъществява атаките си срещу сигурността на работата и правата на работниците с подпис на химикалката си, за да избегне парламентарните дебати.\r\nКадрите от посещението във  Вашингтон демонстрираха нуждата му да нахрани огромното его на Тръмп – човекът, който се вживява в ролята на Краля Слънце във Версай и се сравнява с римския бог Юпитер се опита да се представи като един скромен и свестен тип.\r\nТой води война срещу публичния сектор на Франция, най-вече с инспирирания от Европейския съюз опит да се форсират реформи в британски стил в железниците, което предизвика общонационални стачки, на които не им се вижда края.\r\nОсвен това той създава законодателна база за, както го нарича Fincial Times, „перманентно извънредно положение“, в което се предоставят огромни пълномощия на полицията да тормози и задържа гражданите, които, както показват доказателства, често са жертва на притеснения на расова основа. Франция е регистрирала повече хора като „рискови за сигурността“, отколкото цяла Европа взета заедно.\r\nЛибералният ентусиазъм на Макрон произтича от едно нещо – панически опит да се залепи счупената неолиберална система, която се сгромоляса през 2008-а година.\r\nИкономическото съдържание на този т.н. центризъм е чист Тачеризъмл; политическата му форма показва същото презрение към надлежния процес и върховенството на закона, каквито виждаме в Унгария и Полша.\r\nНие няма да победим подобните на Тръмп и крайно-десните с тази токсична отвара. Лявото, а не Истаблишмънта, предлага глътка свеж въздух.\r\n*** Човек можеше да си помисли, че в сряда в Белия Дом се разиграва сцена от „Семейство Сопрано“, когато босът засипа с хвалби младият мъж, който дойде да покаже уважението си, пише британското издание The Times в материал, представен без редакторска намеса.\r\nПърво президентът на САЩ  Доналд Тръмп се поклони по френски маниер и целуна френския си колега Еманюел Макрон по двете блузи. После големият мъж показа огромната си привързаност към миниатюрния французин, когото нарече „моят голям приятел... моят специален приятел“.\r\nНавлизайки в личното пространство на Макрон, той се наведе и опипа костюма му. „Да махнем този пърхот от ревера ви. Трябва да го направим перфектен. Той е перфектен“, заяви президентът на свободния свят.\r\nНастроението се подобри. Макрон премина на френски, без преводач, за да постави въпроса си за запазване на ядрената сделка с Иран. Господ Тръмп отговори с една „филипика“ (гневна изобличителна реч. Терминът идва от цикъл обвинителни речи на древногръцкия оратор Демостен срещу македонския цар Филип II, на базата на които Цицерон изгражда своите обвинения срещу Марк Антоний и оттогава думата „филипика“ става нарицателна за подобни обвинителни тиради – бел. „Фокус“), но предпочете да не се мръщи прекалено дълго. В хода на съвместната им пресконференция няколко часа по-късно, двойката се върна към най-доброто. Тръмп отново целуна бузата на „господин МакКрон“, както нарича френския лидер, който, от куртоазия, отговори на много въпроси на отличен английски.\r\nГосподин Макрон, драматичен актьор-аматьор, плуваше в свои води в това шоу. Той изчисли играта на своя колега в Белия Дом и се зае да го обезоръжи с ласкателства. Той създаде отношения с почти синовно уважение към мъжа, който е с тридесет години по-възрастен от него. Това му позволява да говори открито по чувствителни въпроси, както си мисли Макрон.\r\nТой приложи същата „твърда любов“ и на президента Путин, изразявайки нескритото си уважение, докато междувременно учтиво го упрекваше, както направи във Версай миналата година, за намесата във френските избори.\r\nМакрон направи кариера като изграждаше отношения с по-възрастни и могъщи мъже. Франсоа Оланд нае сияйният 34-годишен мъж като служител в двореца и беше като ударен от гръм, когато неговото протеже се превърна в негов съперник и му отне работата.\r\nС дълбока вяра в своя собствен интелект и чар, Макрон с удоволствие се опитва да постигне своето в игра със скептични противници. Най-интелигентният френски лидер след Франсоа Митеран, той вярва в „игра на парадокси“, в която може да играе твърдо, печелейки доверието на своите събеседници.\r\nНеговите опоненти казват, че не е толкова умен, колкото си мисли. Републиканската партия заяви миналата седмица, че Тръмп си играе с Макрон, а не обратното. Президентът на САЩ, който не е харесван от 80% от французите, „използва либералността на Макрон, за да спечели уважение на международната сцена“, казват от американската партия.\r\nПротивниците на Макрон чакат неговата „политика на прелъстяването“ да се провали. Засега той не е получил почти нищо от Тръмп. Вчера френската телевизия BFM даде един месец на Макрон да спечели отстъпки от САЩ. „Ако се провали, тази връзка може да се обърне срещу него като бумеранг“, предупредиха от там.\r\n***„Демократичната юнионистка партия“ на Северна Ирландия заплаши, че ще бутне правителството на британския премиер Тереза Мей ако Северна Ирландия бъде принудена да остане в единния пазар и митническия съюз на ЕС след Брекзит, пише британското издание The Telegraph.\r\nНайджъл Одс, лидерът на ДЮП в Уестминстър, заяви, че неговата партия ще гласува срещу правителството ако някоя от „червените линии“ за Брекзит бъде премината.\r\nТова се случва, докато Великобритания и Съюза са в мъртва хватка около това как да се направи така, че да няма твърда граница между Ирландия и Северна Ирландия след Брекзит.\r\nОдс заяви пред уебсайта Conservativehome: „Ако, като резултат от преговорите за Брекзит например, се появи предположение, че Северна Ирландия може да бъде третирана по различен начин, например да бъдем оставени в митническия съюз, ще свалим правителството“.", "date": "2018.04.26", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/04/26/2515151/the-telegraph-dyup-zaplashi-che-shte-svali-britanskoto-pravitelstvo-ako-tereza-mey-ostavi-severna-irlandiya-v-mitnicheskiya-sayuz.html", "text": "„Демократичната юнионистка партия“ на Северна Ирландия заплаши, че ще бутне правителството на британския премиер Тереза Мей ако Северна Ирландия бъде принудена да остане в единния пазар и митническия съюз на ЕС след Брекзит, пише британското издание The Telegraph.\r\nНайджъл Одс, лидерът на ДЮП в Уестминстър, заяви, че неговата партия ще гласува срещу правителството ако някоя от „червените линии“ за Брекзит бъде премината.\r\nТова се случва, докато Великобритания и Съюза са в мъртва хватка около това как да се направи така, че да няма твърда граница между Ирландия и Северна Ирландия след Брекзит.\r\nОдс заяви пред уебсайта Conservativehome: „Ако, като резултат от преговорите за Брекзит например, се появи предположение, че Северна Ирландия може да бъде третирана по различен начин, например да бъдем оставени в митническия съюз, ще свалим правителството“.\r\nПревод и редакция:", "date": "2018.04.26", "title": "The Telegraph: ДЮП заплаши, че ще свали британското правителство ако Тереза Мей остави Северна Ирландия в митническия съюз"}
{"url": "http://www.focus-news.net/news/2018/04/26/2515152/vzglyad-amerikantsite-sramezhlivo-prikriha-s-platnishte-nahluvaneto-v-ruskoto-konsulstvo.html", "text": "„Рядко зрелище – разбойнически държавен захват“. Така представителят на Министерството на външните работи на Русия Мария Захарова описа завземането на резиденцията на руския консул в Сиатъл. Съдейки по поведението на американците, те в голяма степен са съгласни с оценката руското МВнР и ги беше срам от случващото се. В крайна сметка, отварянето на портата на дипломатическото ведомство беше направено под специално поставено платнище – за да не види никой, пише руското издание „Взгляд“, чийто материал е представен без редакторска намеса.\r\nПредставители на американските власти счупиха ключалката и проникнаха в резиденцията на генералния консул на Русия в Сиатъл. Това съобщиха в сряда от руското посолство във Вашингтон. „Побързайте, за да видите: американските власти започнаха завземането на комплекса сгради на руското Генерално консулство в Сиатъл. Рядко зрелище – разбойнически държавен захват“, написа във връзка със случващото се Захарова. В момента МВнР на Русия анализира постъпващата информация. „Принципната оценка ще дадем утре по време на брифинга“, обеща тя на „Взгляд“.\r\n„В момента присъстваме на това как американската страна се опитва в нарушение на всички наши дипломатически и консулски конвенции, както и на собственото си законодателство, да проникне на наша територия“, констатира в коментар пред ТАСС дипломатът завеждащ консулския отдел на руското посолство в САЩ Николай Пукалов, който е присъствал на мястото на събитието.\r\nЗабавният детайл: американците прикриха отварянето на портата на територията на консулството, скривайки действията на съответния работник със специално покривало. Съдейки по всичко, за да не обиколят света позорни кадри от това, как САЩ отварят ключалката на портата, водеща на територията на друга държава.\r\nГенералното консулство в Сиатъл прекрати дейността си в края на март. Закриването му е следствие от решението на Доналд Тръмп. Напомняме, че във връзка със случая Скрипал от САЩ бяха изгонени 48 руски дипломати, както и 12 сътрудника на руската мисия при ООН. Тогава беше обявено и закриването на Генералното консулство в Сиатъл. „Но този ход, най-вероятно, е планиран от Вашингтон по-рано и просто е бил отложен в очакване на подходящ повод“, заяви посланикът на Русия в САЩ Анатолий Антонов.\r\nНещо повече, американската страна даже не се е замислила да съгласува версиите си. Както напомни Антонов, официални представители на администрацията на САЩ са твърдели, че закриването на консулството в Сиатъл е предизвикано от „неговата близост до базата за подводници и производството на най-големия изпълнител на военни поръчки – „Боинг“. „И каква е връзката тук с делото за отравянето на британския агент Скрипал и неговата дъщеря“, задава си въпроса руския посланик.\r\nВ общи линии ситуацията с превземането на Генералното консулство в Сиатъл прилича на това, което се случи с руското консулство в Сан Франциско, което беше закрито малко преди случая Скрипал, през есента на миналата година. Сградата първо беше превзета, а после и обискирана.\r\nСлед като самото консулство в Сиатъл е било затворено, всички документи и вещи са били пренесени в резиденцията на генералния консул. Това стана известно на 2 април. А няколко дни преди това се появи съобщение, че американските власти ще блокират тази резиденция.\r\nАмериканската страна твърди, че има пълно право да се разпорежда със сградата, тъй като тя вече няма дипломатическа неприкосновеност – т.е. по международните норми повече не е територия на Русия. Властите на САЩ отнеха дипломатическата неприкосновеност на зданието чрез нота, както съобщи на 30 март генералният консул Валерий Тимашов. Но тук има дипломатическа пречка. Работата е в това, че Москва все още не е дала съгласие на САЩ за снемането на неприкосновеността, което бе припомнено на „американските партньори“ от руското посолство във Вашингтон.\r\n„Ако сградата на мисията вече няма имунитет, то, може би, американците имат право да действат така. В противен случай – не“, заяви пред вестник „Взгляд“ доцентът от катедрата по политическа теория в МГИМО Кирил Коктиш. Що се касае до взлома, то „това е пиар събитие, което се прави за вътрешна консумация“, подчерта Коктиш. „То трябва да демонстрира твърдостта на американските власти по отношение на Русия. На Тръмп му писна да го обвиняват, че е руски шпионин. Ясно е, че това няма да влоши много отношенията между САЩ и Русия, тъй като те и без това са изключително лоши“.\r\nСега Москва има право да отговори с огледални мерки, смята председателят на Комисията за защита на държавния суверенитет в Съвета на Федерацията на Русия Андрей Климов. „Това е дипломатически принцип, Русия има право да действа на принципа на взаимността спрямо САЩ след проникването в консулството на Русия в Сиатъл. Но всичко трябва да бъде в рамките на законовото поле“, заяви пред РИА Новости сенаторът. „Освен това, МВнР може да привика американския посланик за обяснения“.\r\nТеоретически огледална мярка би могла да бъде аналогична „екскурзия“ в закритото Генерално консулство на САЩ в Санкт Петербург. „Може. Но не е факт, че Русия ще иска подобна размяна“, отбеляза по този повод Кирил Коктиш.\r\nМежду другото, процесът на „предаване-приемане“ се размина без чупене на ключалки и други показателни жестове. На 31 март в сградата съвършено спокойно влезе комисия по прием на зданието. Тогава съвсем официално от фасадата бе свален американския флаг. За сравнение: знамето на Русия все още не бе свалено от консулството в Сиатъл – такава е принципната позиция на дипломатите.\r\nПревод и редакция:", "date": "2018.04.26", "title": "„Взгляд“: Американците срамежливо прикриха с платнище нахлуването в руското консулство"}
{"url": "http://www.focus-news.net/news/2018/04/26/2515157/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "„Рядко зрелище – разбойнически държавен захват“. Така представителят на Министерството на външните работи на Русия Мария Захарова описа завземането на резиденцията на руския консул в Сиатъл. Съдейки по поведението на американците, те в голяма степен са съгласни с оценката руското МВнР и ги беше срам от случващото се. В крайна сметка, отварянето на портата на дипломатическото ведомство беше направено под специално поставено платнище – за да не види никой, пише руското издание „Взгляд“, чийто материал е представен без редакторска намеса.\r\nПредставители на американските власти счупиха ключалката и проникнаха в резиденцията на генералния консул на Русия в Сиатъл. Това съобщиха в сряда от руското посолство във Вашингтон. „Побързайте, за да видите: американските власти започнаха завземането на комплекса сгради на руското Генерално консулство в Сиатъл. Рядко зрелище – разбойнически държавен захват“, написа във връзка със случващото се Захарова. В момента МВнР на Русия анализира постъпващата информация. „Принципната оценка ще дадем утре по време на брифинга“, обеща тя на „Взгляд“.\r\n„В момента присъстваме на това как американската страна се опитва в нарушение на всички наши дипломатически и консулски конвенции, както и на собственото си законодателство, да проникне на наша територия“, констатира в коментар пред ТАСС дипломатът завеждащ консулския отдел на руското посолство в САЩ Николай Пукалов, който е присъствал на мястото на събитието.\r\nЗабавният детайл: американците прикриха отварянето на портата на територията на консулството, скривайки действията на съответния работник със специално покривало. Съдейки по всичко, за да не обиколят света позорни кадри от това, как САЩ отварят ключалката на портата, водеща на територията на друга държава.\r\nГенералното консулство в Сиатъл прекрати дейността си в края на март. Закриването му е следствие от решението на Доналд Тръмп. Напомняме, че във връзка със случая Скрипал от САЩ бяха изгонени 48 руски дипломати, както и 12 сътрудника на руската мисия при ООН. Тогава беше обявено и закриването на Генералното консулство в Сиатъл. „Но този ход, най-вероятно, е планиран от Вашингтон по-рано и просто е бил отложен в очакване на подходящ повод“, заяви посланикът на Русия в САЩ Анатолий Антонов.\r\nНещо повече, американската страна даже не се е замислила да съгласува версиите си. Както напомни Антонов, официални представители на администрацията на САЩ са твърдели, че закриването на консулството в Сиатъл е предизвикано от „неговата близост до базата за подводници и производството на най-големия изпълнител на военни поръчки – „Боинг“. „И каква е връзката тук с делото за отравянето на британския агент Скрипал и неговата дъщеря“, задава си въпроса руския посланик.\r\nВ общи линии ситуацията с превземането на Генералното консулство в Сиатъл прилича на това, което се случи с руското консулство в Сан Франциско, което беше закрито малко преди случая Скрипал, през есента на миналата година. Сградата първо беше превзета, а после и обискирана.\r\nСлед като самото консулство в Сиатъл е било затворено, всички документи и вещи са били пренесени в резиденцията на генералния консул. Това стана известно на 2 април. А няколко дни преди това се появи съобщение, че американските власти ще блокират тази резиденция.\r\nАмериканската страна твърди, че има пълно право да се разпорежда със сградата, тъй като тя вече няма дипломатическа неприкосновеност – т.е. по международните норми повече не е територия на Русия. Властите на САЩ отнеха дипломатическата неприкосновеност на зданието чрез нота, както съобщи на 30 март генералният консул Валерий Тимашов. Но тук има дипломатическа пречка. Работата е в това, че Москва все още не е дала съгласие на САЩ за снемането на неприкосновеността, което бе припомнено на „американските партньори“ от руското посолство във Вашингтон.\r\n„Ако сградата на мисията вече няма имунитет, то, може би, американците имат право да действат така. В противен случай – не“, заяви пред вестник „Взгляд“ доцентът от катедрата по политическа теория в МГИМО Кирил Коктиш. Що се касае до взлома, то „това е пиар събитие, което се прави за вътрешна консумация“, подчерта Коктиш. „То трябва да демонстрира твърдостта на американските власти по отношение на Русия. На Тръмп му писна да го обвиняват, че е руски шпионин. Ясно е, че това няма да влоши много отношенията между САЩ и Русия, тъй като те и без това са изключително лоши“.\r\nСега Москва има право да отговори с огледални мерки, смята председателят на Комисията за защита на държавния суверенитет в Съвета на Федерацията на Русия Андрей Климов. „Това е дипломатически принцип, Русия има право да действа на принципа на взаимността спрямо САЩ след проникването в консулството на Русия в Сиатъл. Но всичко трябва да бъде в рамките на законовото поле“, заяви пред РИА Новости сенаторът. „Освен това, МВнР може да привика американския посланик за обяснения“.\r\nТеоретически огледална мярка би могла да бъде аналогична „екскурзия“ в закритото Генерално консулство на САЩ в Санкт Петербург. „Може. Но не е факт, че Русия ще иска подобна размяна“, отбеляза по този повод Кирил Коктиш.\r\nМежду другото, процесът на „предаване-приемане“ се размина без чупене на ключалки и други показателни жестове. На 31 март в сградата съвършено спокойно влезе комисия по прием на зданието. Тогава съвсем официално от фасадата бе свален американския флаг. За сравнение: знамето на Русия все още не бе свалено от консулството в Сиатъл – такава е принципната позиция на дипломатите.\r\n***В хода на посещението си в САЩ, президентът на Франция Еманюел Макрон заяви, че за по-бързото завършване на борбата с терористичната групировка „Ислямска държава“ Париж ще увеличи своя принос в действията на международната коалиция в Сирия. Това заявление на френския държавен глава бе направено на пресконференция в американската столица, пише руското издание „Московский комсомолец“.\r\n„Ще увеличим нашите задължения в международната коалиция. Трябва да използваме всички средства, за да завършим операцията“, отбеляза Макрон.\r\n*** Балканите винаги са били една от най-важните точки в противопоставянето между Русия и Запада. Стремейки се да не допуснат Русия на Балканите, а значи и на Средиземно море, Западът е прибягвал до всякакви действия и хитрости, от дипломатически интриги до кървави войни. През XVIII – XIX век, в противодействие срещу растящото руско влияние на Балканите, Англия Франция даже поддържаха Османската империя, угнетяваща християнските народи на полуострова. Даже съображенията от религиозен характер минаваха на заден план заради геополитическите и икономическите интереси. Изминаха столетия, но нищо не се е променило. Американските аналитици, както и по-рано смятат, че именно на Балканите минава една от най-важните линии на противопоставянето между Русия и Запада, пише военният експерт Борис Джерелиевский в материал за руския военен портал „Военное обозрение“, предаден без редакторска намеса.\r\nСтаршият научен сътрудник в Института за международни отношения в Прага Марк Галеоти, например, смята, че Русия в момента разглежда Балканите като бойно поле в своята „политическа война“. Но западните аналитици са доста оптимистични. Всъщност, през последните десетилетия Русия претърпя много сериозно поражение на Балканите. Конкретно, независимо от всички усили, които са предприемани още от Руската империя, даже в началото на XX век позицията на Русия на Балканите са били доста нестабилни. Даже „братушките българи“, които тогава са управлявани от монарх от немска династия и в двете световни войни са срещу Русия и на страната на Германия и Австро-Унгария. Единственият действително надежден съюзник на Русия на Балканите винаги е била само Сърбия. Това разположение на силите се запазва и до днес.\r\nИсторически Западът винаги се е опасявал от разпространение на руското влияние, на първо място, над славянското, а на второ, над православното население на полуострова. Най-ненадеждни, от гледната точка на Запада, винаги са били сърбите, българите и гърците, а най-устойчиви към руското влияние – албанците, румънците и хърватите. Първите и вторите, защото не принадлежат към славянските народи, а третите, понеже изповядват католицизъм, а техният „културен код“ исторически се е формирал под влиянието на Западна Европа и на първо място – германския свят.\r\nСтрува си да се отбележи, че дори и след края на Втората световна война Съветският съюз така и не успява да установи пълен контрол над Балканския полуостров. В Гърция комунистите така и не успяват да победят в гражданската война в края на 40-те години, като голяма роля в тяхното поражение изиграва нежеланието на Сталин да влиза в конфликт с великите сили. В Албания и Югославия местните режими демонстрират пълна политическа независимост от Москва, като югославският лидер Йосип Броз Тито дори избира пътя на внедрение на пазарни компоненти в социалистическия модел, а албанският лидер Енвер Ходжа, напротив, тръгва по пътя на ултрасталинизма и изолация от външния свят. Румъния, макар, че влиза във Вършавския блок, също се характеризира с голяма самостоятелност във външната и вътрешната политика в сравнение с другите страни от социалистическия лагер. Съветското влияние се разпространява изцяло единствено в България, която сред народа даже се нарича 16-а съветска република.\r\nРазпадът на Съветския съюз донесе промяна в балканската политика. Румъния веднага се преориентира на Запад. Албания никога не е дружила с Русия, а за непризнатото Косово просто няма какво да се говори. В България, както през първата половина на XX век, на власт дойдоха прозападните елити, които избраха антируски курс, докато същевременно се съхранява дружелюбното отношение към Русия от страна на нормалните хора. Точно така може да се характеризира и ситуацията в България: върховете са против дружба с Русия, а низа е за дружба с Русия. Югославия прекрати съществуването си като единна държава, след което Словения, Хърватия и Босна и Херцеговина веднага се оказаха в списъка на държавите, настроени негативно към Русия. В това няма нищо удивително, тъй като Хърватия и Словения принадлежат към света на западнохристиянската култура, а в Босна и Херцеговина преобладава босненско-мюсюлманското население, ориентирано към Турция и отново, към Запада.\r\nНа три югославски „осколки“ – Сърбия, Черна гора и Македония – самата съдба отреди да се държат за Русия. Всички тези страни са населени със славяни, изповядващи православие. Исторически Русия винаги е била в добри отношения със Сърбия и Черна гора. Какво се получи накрая?\r\nЧерна гора се появи като самостоятелна държава през 2006-а година, във връзка с разпада на Държавния съюз Сърбия и Черна гора. Този съюз планомерно бе развален от вътрешни сили, на първо място черногорски, направлявани от Запада. Главната задача на тези сили беше да извадят Черна гора, като страна, имаща изход към Адриатическо море, изпод влиянието на Русия. Доколкото на Запад прекрасно разбират, че Русия винаги ще има много голямо влияние в Сърбия, там се опасяваха много от възможността Русия да използва изхода към Адриатическо море чрез съюзната държава Сърбия и Черна гора.\r\nИзползвайки обичайната си тактика за разваляне на неудобните държави, Запада успя да постигне провъзгласяването на политическата независимост на Черна гора през 2006 година. Интересно е да се отбележи, че през 2008-а година, веднага щом Косово обяви независимостта си, сред страните, които я признаха се оказа и Черна гора. По този начин тя, независимо от общата си история и религия със сърбите, тръгна срещу собствените си интереси и демонстративно подкрепи образуването на Балканите на още една албанска държава. В стремежа си да се закрепи окончателно в Черна гора, през 2017 година САЩ организираха влизането на страната в НАТО.\r\nЧеногорският политически елит, приемайки решението за влизане в Алианса, не само се грижеше за дивидентите на САЩ. Той беше загрижен и за съхраняването на възможностите за собственото си политическо господство в страната, което изискваше наличието на гаранции от възвръщане в единно политическо пространство със Сърбия. Интересното е, че Черна гора, демонстративно дистанцираща се от Русия, поглъща не малки руски инвестиции. По обем на вложените средства от руски компании и физически лица, Черна гора остава с много малко от Сърбия. При това черногорските власти в последно време поставят всевъзможни препятствия пред руските инвеститори, опасявайки се да не се увеличи делът на руския капитал в икономиката на страната. Естествено, тази икономическа политика на черногорското ръководство се определя не само и не толкова от собствени съображения, колкото под натиска от страна на САЩ.\r\nТипичен пример за антируска провокация с цел изтласкване на Русия от Балканите е историята с предполагаемия опит за държавен преврат в Черна гора, който е бил предвиден за 16 октомври 2016 година – денят на парламентарните избори. През февруари 2017 година черногорските власти обвиниха Русия в причастност към подготовката на преврата. Съгласно версията на местните власти, целта на преврата е била да се предотврати влизането на страната в НАТО, а преврата е трябвало да бъде осъществен от представители на сръбските опозиционни сили под ръководството на представители на руското военно разузнаване.\r\nЕстествено, Русия отхвърли всички обвинения, но САЩ побързаха да се присъединят към обвиненията срещу нея. В началото на август 2017 година вицепрезидентът на САЩ Майк Пенс беше на визита в Черна гора, където изрази всестранна подкрепа за позицията на властите. Черна гора се присъедини и към антируските санкции, отново в своя вреда, тъй като руските инвеститори влагат големи средства в икономиката на страната, а черногорските курорти са много популярни сред руските туристи.\r\nИма още една православна християнска страна на Балканите –Македония, чиито отношения с Русия засега се развиват достатъчно добре. Интересното е, че Македония, за разлика от Черна гора, не въведе санкции срещу Русия. В Македония, както и в Сърбия, има сериозни проблеми с албанското население.\r\nВ края на 90-те, по време на войната в Косово, когато значителен брой косовски албанци избягаха в Македония, местните албанци започнаха да повдигат искания за автономия. Стигна се до въоръжено стълкновение през март – август 2001 година, когато албанската Армия за национално освобождение води партизанска война срещу македонското правителство. Да се умиротворят албанците се получи само след намесата на НАТО, но рискът от изостряне на междуетническото напрежение в страната съществува постоянно. Македония, като бедна и проблемна страна, няма да влезе в ЕС и НАО, независимо от това, че участва в партньорските програми.\r\nМоже би най-приятелски настроената към Русия балканска държава в момента е Сърбия. Русия и Сърбия са свързани от много дълги приятелски и съюзнически отношения. За мнозинството от сърбите Русия е голям и силен „старши брат“, който остава единствената надежда в противопоставянето с враждебно настроените съседи – албанците, босненските мюсюлмани и хърватите. Даже настоящото сръбско правителство е принудено да се съобразява с общественото мнение в страната и затова Сърбия е една от малкото европейски страни, въздържали се от въвеждане на антируски санкции, което предизвиква рязко негативна реакция във Вашингтон и Брюксел.\r\nЕвропейският съюз се опитва да въвлече Сърбия в „европейско партньорство“, впрочем и самият сръбски президент Александър Вучич нееднократно е казвал, че Сърбия е избрала европейският път на развитие. Същевременно, сръбското ръководство не разваля политическите и икономическите отношения с Русия и едва ли ще го направи в обозримото бъдеще. В това няма нищо изненадващо, защото Русия е най-големият търговски партньор на Сърбия, като заема четвърто място в експорта и трето в импорта. В същото време икономическите връзки между Русия и Сърбия можеше да бъдат още по-активни, ако Сърбия имаше излаз на море. В момента Сърбия е принудена да използва черногорското пристанище Бар за доставка на товари от Русия. Може би в момента Сърбия остава единствената балканска държава, по отношение на която може да се разсъждава за наличие на руско влияние.\r\nГърция е още една балканска страна, с която Русия е свързана чрез дълга и трудна история на взаимоотношения. Руската империя, в своето време, оказва огромна поддръжка на гръцкия народ в борбата му за политическа независимост от Османската империя. Между Русия и Гърция са се развивали културните връзки. Между другото, през XIX и XX век Западът, в лицето на Англия, а след това и САЩ, е правил всичко възможно, за да предотврати укрепването на руското влияние в Гърция. И в междувоенния и в следвоенния период Съветския съюз има много напрегнати отношения със страната, което е следствие от антикомунистическия характер на гръцките режими, а след това и от членството на Гърция в НАТО. Както и в България, в Гърция много обикновени хора симпатизират на Русия, което не може да се каже за представителите на политическия елит.\r\nПремиерът на Гърция Алексис Ципрас през 2017 година подкрепи европейското единство относно санкциите против Русия, наистина, правейки „дипломатичната“ уговорка, че санкциите не трябва да стават наказание на Русия. Преди това съветникът на Ципрас Димитриос Веланис заяви, че в действителност Гърция е против ограничителните мерки, но тя просто няма къде да отиде, защото трябва да решава други въпроси в Европейския съюз, чийто член е Гърция. И това действително е така. Икономическата ситуация в страната е много сложна, а след Арабската пролет и изострянето на въоръжените конфликти в Близкия Изток и Северна Африка Гърция се сблъска с наплива на арабо-африкански мигранти. Всички тези въпроси изискват възможно най-бързо разрешаване, а Атина няма пари за това. Налага се да се измолват средства от Съюза, а съответно – трябва да се подкрепя външнополитическия курс, който диктува Брюксел.\r\nАко говорим за регионалната политика, то тук Гърция също има големи проблеми и в това направление се откриват големи възможности за сътрудничество с Русия. Гърция традиционно се противопоставя на нарастващия на Балканите албански национализъм, а от друга страна тя има вечно тлеещ конфликт със съседна Турция. Независимо от това, че и двете страни са членки на НАТО, отношенията между тях са много напрегнати и им трябва съвсем малко, за да се стигне до открит въоръжен конфликт. Именно тук може да се включи Русия в качеството на застъпник за братята – гърци, но Атина сама избира своя път, оглеждайки се в Брюксел, а не в Москва.\r\nИ така, не може да не се признае, че през 90-те години Русия се оказа буквално изтласкана от Балканския полуостров. Дори Москва да има шанс за завръщане в „голямата балканска политика“, то това няма да се случи скоро и е възможно само в общия контекст на укрепването на руските позиции по света.", "date": "2018.04.26", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/04/26/2515143/tass-donald-tusk-poseti-belgrad-v-ramkite-na-podgotovkata-za-sreshtata-na-varha-v-sofiya.html", "text": "Председателят на Европейския съвет Доналд Туск посети Белград в рамките на своето турне не Балканския полуостров. Той призова сърбите да се присъединят към Европейския съюз, където „никой не насилва никого за нищо“, предава ТАСС.\r\n„Европейският съюз е и иска да бъде най-надеждния партньор на Сърбия и целия регион на Западните Балкани. На срещата на върха през май ние ще напомним за нашата готовност да работим над европейската перспектива на региона. На целия свят е ясно, че бъдещето на сърбите няма да бъде решено нито от Москва, нито от Вашингтон, нито от Анкара, нито от Брюксел. То ще бъде решено в Белград“, заяви Туск по време на съвместно обръщение пред медиите с президента на Сърбия Александър Вучич.\r\n„Съюзът е място, където никой не насилва никого за нищо. Ние изградихме общност, в която никой никога да не плаща своята независимост с кръв, Съюзът трябва да се разглежда като проект със стратегическа визия“, добави той. Туск нарече Вучич „сродна душа и подчерта, че те двамата знаят, „че в живота и политика никога не трябва да се примиряваш“. Според неговите думи, Вучич е живо доказателство за това как можеш да бъдеш едновременно и голям патриот, и рационален прагматик.\r\nНа свой ред Вучич е подчертал необходимостта от възможно най-бързо разрешаване на проблема с Косово: „Ние трябва да се постараем, за да нямат нашите деца същите проблеми... Длъжни сме да предложим бъдеще на нашия народ, но ще се борим за интересите му“. Що се отнася до перспективите за разрешаване на проблема, сръбският президент отбеляза, че Белград „е изпълнил всички задължения“ и е готова „да направи компромис“, но „няма да търпи унижения“.\r\nТАСС припомня, че през юли 2017 година Вучич обяви началото на широк обществен диалог за Косово, чието признание, според неговите думи, е главното условие за влизане в ЕС. В същото време още преди началото на общественото обсъждане Вучич обяви, че предложението за разрешаване на проблема с Косово ще бъде подготвено от властите до март 2018 година. Подобни заявления бяха възприето от някои обществени групи в Сърбия като готовност да се предаде Косово в замяна на влизане в ЕС без значение какви ще бъдат резултатите от общественото обсъждане.\r\nСрещата на върха на страните-членки на Съюза и страните от Западните Балкани ще се проведе на 17 май в София.\r\nПревод и редакция:", "date": "2018.04.26", "title": "ТАСС: Доналд Туск посети Белград в рамките на подготовката за срещата на върха в София"}
{"url": "http://www.focus-news.net/news/2018/04/26/2515158/pregled-na-mezhdunarodnite-novini-do-6-chasa-agentsiya-fokus.html", "text": "Четири часа продължиха преговорите за името между външните министри на Гърция Никос Коцияс и на Македония Никола Димитров с посредничеството на посредника Матю Нимиц, предава електронното издание \"Iefimerida\".\r\nСлед края на срещата международният посредник Нимиц е подчертал, че двете страни ще продължат да търсят решение и през следващите седмици.\r\nСпоред изданието двамата министри на външните работи са тръгнали без да направят изявления.\r\n\"Iefimerida\" съобщава, че според непотвърдена информация, следващата среща на преговарящите екипи ще бъде на 3 и 4 май 2018 г. в Солун.\r\nИзданието припомня, че преговорите във Виена бяха предшествани от негативна реакция срещу еврокомисаря по разширяването Йоханес Хан, който заяви че до две седмици Гърция и Македония ще намерят решение на спора, датиращ от четвърт век.\r\nВ отговор македонският премиер Зоран Заев определи очакванията на Хан като твърде оптимистични, а гръцкото министерство на външните работи призова еврокомисаря да спре да подкопава преговорите.\r\n*** Специалният представител на ООН по въпроса за името Матю Нимиц съобщи, че Гърция и Македония ще продължат преговорите по „македонския въпрос“ и следващата седмица, предава  РИА Новости.\r\nВъншните министри на двете страни Никоз Кодзиас и Никола Димитров в продължение на повече от три часа обсъждаха проблема в присъствието на Нимиц. Според специалния пратеник на ООН преговорите вече текат в продължение на няколко месеца, активизирани са, а страните са настроени на решение.\r\n„И двете страни са много заинтересовани да намерят решение и преговорите ще продължат и следващите няколко седмици“, заяви Нимиц в присъствието на двамата министри. „Вече имаше няколко срещи, ние добре се запознахме с темата за името. Обсъдихме и други въпроси, това бяха напрегнати дебати“, заяви Нимиц.\r\nОчаква се, че от Виена Кодзиас ще се отправи към Брюксел, където ще се срещне с генералния секретар на НАТО Йенс Столтенберг и ще обсъди с него преговорите със Скопие, както и гръцко-турските отношения и задържането на двамата гръцки войници в Одрин.\r\n***Министърът на отбраната на САЩ Джеймс Матис е убеден, че конфликтът в Сирия не може да бъде разрешен по военен път, предава ТАСС.\r\n„Гражданската война в Сирия, която започна през 2011 година, няма военно разрешение. Ние продължаваме да поддържаме дипломатическите усилия под егидата на ООН за урегулиране на ситуацията“, гласи текста на словото на Матис, изнесено пред комисия в Конгреса на САЩ.\r\nСпоред думите на Матис, единствената причина, поради която американската армия се намира в Сирия, е да „окръжи и разгроми терористите от групировката „Ислямска държава“.\r\nТой сметна за необходимо да отбележи, че нанасянето на ракетен удар на 14 април по редица правителствени обекти в Сирия „в отговор на използването на химическо оръжие в Дума не сигнализира за ескалация на продължаващия конфликт“ в тази арабска страна.\r\n***САЩ ще натисне съюзниците си от НАТО, особено Германия, да увеличат военните си разходи заради повишената заплаха от Русия, заяви в сряда неназован високопоставен източник от Държавния департамент на САЩ в навечерието на срещата на Алианса в Брюксел в петък, предава Reuters.\r\nПопитан дали номинираният за Държавен секретар Майк Помпео ще присъства на срещата ако бъде одобрен и от Сената в четвъртък, източникът заяви: „Следим внимателно това, но в момента нямам какво да кажа“.\r\nКъм момента може да се каже само, че и.д. държавен секретар Джон Съливан ще присъства на срещата на външните министри на страните от НАТО, посочи той.\r\n„В нито един момент след края на Студената война НАТО не е бил по-актуален от днес и ние виждаме тази подновена актуалност преди всичко в руската агресия“, е заявил източникът. „Руското правителство демонстрира възможностите си да заплашва, насилва, подкопава и дори да нахлува в съседните й страни“, подчерта той, като, според неговите думи, Москва е „дестабилизиращ фактор“ в Украйна, Грузия и Сирия.\r\nИзточникът на Reuters разкри, че засега шест страни-членки на НАТО са обявили плановете си да увеличат военните си разходи до исканите от НАТО 2% за периода до 2024 година.\r\n„Време е и останалите 13 страни-членки на Алианса да го направят и особено Германия, най-голямата и най-богата членка на НАТО от Европа“, е подчертал източникът пред Reuters.\r\nСпоред неговите думи, този въпрос ще бъде повдигнат по време на срещата между американския президент Доналд Тръмп и германския канцлер Ангела Меркел във Вашингтон следващата седмица.\r\n***Генералният директор на руската компания „Рособоронекспорт“ Александър Михеев заяви, че Москва е започнала да произвежда зенитно-ракетните системи С-400 „Триумф“, поръчани от Анкара. Миналият декември Турция обяви, че е сключила сделка с Русия за закупуването на системите за ПРО/ПВО, които трябва да бъдат доставени до началото на 2020 година, пише електронното издание на турския ежедневник Yeni Safak.\r\n„Производството започна. Всичко е договорено и ние ще изпълним нашите ангажименти. Започнахме да актуализираме споразумението“, заяви Михеев.\r\n„Рособоронекспорт“, пише турското издание, е единствената държавна посредническа служба за внос и износ на военна продукция, както и на такава с двойно назначение и технологии и услуги свързани с това.\r\nСтойността на сделката е $2,5 млрд, според директорът на руската корпорация „Ростек“ Сергей Чемезов.\r\nС-400 е най-модерната руска система за противовъздушна отбрана с голям обсег и има капацитета да изстрелва три вида ракети, способни да унищожават различни видове цели, включително балистични и крилати. Системата може да засече и противодейства на 300 цели едновременно на височина до 27 километра.\r\n*** Председателят на Европейския съвет Доналд Туск посети Белград в рамките на своето турне не Балканския полуостров. Той призова сърбите да се присъединят към Европейския съюз, където „никой не насилва никого за нищо“, предава ТАСС.\r\n„Европейският съюз е и иска да бъде най-надеждния партньор на Сърбия и целия регион на Западните Балкани. На срещата на върха през май ние ще напомним за нашата готовност да работим над европейската перспектива на региона. На целия свят е ясно, че бъдещето на сърбите няма да бъде решено нито от Москва, нито от Вашингтон, нито от Анкара, нито от Брюксел. То ще бъде решено в Белград“, заяви Туск по време на съвместно обръщение пред медиите с президента на Сърбия Александър Вучич.\r\n„Съюзът е място, където никой не насилва никого за нищо. Ние изградихме общност, в която никой никога да не плаща своята независимост с кръв, Съюзът трябва да се разглежда като проект със стратегическа визия“, добави той. Туск нарече Вучич „сродна душа и подчерта, че те двамата знаят, „че в живота и политика никога не трябва да се примиряваш“. Според неговите думи, Вучич е живо доказателство за това как можеш да бъдеш едновременно и голям патриот, и рационален прагматик.\r\nНа свой ред Вучич е подчертал необходимостта от възможно най-бързо разрешаване на проблема с Косово: „Ние трябва да се постараем, за да нямат нашите деца същите проблеми... Длъжни сме да предложим бъдеще на нашия народ, но ще се борим за интересите му“. Що се отнася до перспективите за разрешаване на проблема, сръбският президент отбеляза, че Белград „е изпълнил всички задължения“ и е готова „да направи компромис“, но „няма да търпи унижения“.\r\nТАСС припомня, че през юли 2017 година Вучич обяви началото на широк обществен диалог за Косово, чието признание, според неговите думи, е главното условие за влизане в ЕС. В същото време още преди началото на общественото обсъждане Вучич обяви, че предложението за разрешаване на проблема с Косово ще бъде подготвено от властите до март 2018 година. Подобни заявления бяха възприето от някои обществени групи в Сърбия като готовност да се предаде Косово в замяна на влизане в ЕС без значение какви ще бъдат резултатите от общественото обсъждане.\r\nСрещата на върха на страните-членки на Съюза и страните от Западните Балкани ще се проведе на 17 май в София.\r\n***Представители на САЩ са проникнали в сряда в резиденцията на генералния консул на Русия в Сиатъл, щата Вашингтон, след като са счупили ключалката на входната врата. Това съобщи пред кореспондент на ТАСС източник от посолството на Русия в САЩ, предава ТАСС.\r\nСъгласно изложената от него информация, американските представители са „счупили ключалката и са проникнали вътре“ в сградата. Според думите на източника, „американците“ са включили осветлението в резиденцията и са пристъпили „към чупене на ключалката на вратата на пристройката“.\r\nПо-рано за опитите на представителите на САЩ да проникнат в резиденцията на генералния консул на Русия в Сиатъл съобщи завеждащият консулския отдел на посолството на Русия в САЩ Николай Пукалов. Според думите на дипломата, руската страна оценява днешните американски действия като нарушение не само на международното право, но и на националното законодателство на САЩ.\r\nПо-рано Пукалов е разказал пред ТАСС, че руските дипломати са изнесли архива и най-ценното оборудване от Генералното консулство в Сиатъл. Администрацията на САЩ нареди резиденцията на генералния консул в Сиатъл, която е собственост на Русия, да бъде освободена до края на вторник.\r\n***Представители на посолството на Русия в Ереван са се срещнали с лидерите на опозицията Никол Пашинян и Арарат Мирзоян, съобщиха от пресслужбата на дипломатическото представителство, предава РИА Новости.\r\n„В хода не беседата участниците са обменили мнения за текущата ситуация в Ереван и Армения“, се казва на страницата на посолството във „Фейсбук“.\r\nРуската страна призова организаторите на митинга да влязат в конструктивен диалог с действащата власт и другите политически сили. Дипломатите са подчертали, че развилата се ситуация трябва да бъде решена изключително в рамките на конституционното поле и в интерес на всички арменски граждани.\r\n„Изразена е надежда за възможно най-бързо завръщане на живота в страната в нормално и спокойно русло“, се казва още в съобщението.\r\nПо-рано Никол Пашинян заяви, че се е срещал с представители на Москва и те са го уверили, че Русия няма да се меси във вътрешните работи на Армения.Протестните акции\r\nУличните протести срещу избирането на бившия президент на Армения Серж Саргсян за премиер започнаха в средата на април. Противниците му го обвиняват в неефективно управление, узурпация на властта и за влошеното икономическо състояние на страната.\r\nПрез изминалите почивни дни протестите достигнаха своя пик. Лидерите на опозицията – депутатите Никол Пашинян, Сасун Микаелян и Арарат Мирзоян бяха задържани, но в понеделник, под натиска на обществеността, те бяха пуснати на свобода.\r\nВ същия ден Саргсян освободи премиерския пост, а след него оставка подаде и правителството. За изпълняващ длъжността министър-председател бе назначен представителят на Републиканската партия Карен Карапетян.\r\nНезависимо от значителните отстъпки от страна на властите, опозицията няма намерение да прави компромис. В сряда Никол Пашинян обяви, че очаква „пълна капитулация“ на управляващата Републиканска партия. Според неговите думи, митингите ще продължат, докато властите не изпълнят всички искания на протестиращите.\r\n***„Ако не успеем да постигнем решение на спора за името няма да станем членка на ЕС и НАТО и ще трябва да доведем Европа в Македония“, заяви премиерът на страната Зоран Заев в интервю пред българската ТВ „bTV”, предава скопският телевизионен канал „24 Вести“.\r\nСпоред думите на Заев, ако това се случи, въпросът за името ще остане отворен и преговорите ще продължат. В хода интервюто Заев заяви също, че Македония признава „частта на историческа Македония, която е в България“ и че „там живеят български граждани“.\t\r\n***В хода на посещението си в САЩ, президентът на Франция Еманюел Макрон заяви, че за по-бързото завършване на борбата с терористичната групировка „Ислямска държава“ Париж ще увеличи своя принос в действията на международната коалиция в Сирия. Това заявление на френския държавен глава бе направено на пресконференция в американската столица, пише руското издание „Московский комсомолец“.\r\n„Ще увеличим нашите задължения в международната коалиция. Трябва да използваме всички средства, за да завършим операцията“, отбеляза Макрон.", "date": "2018.04.26", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/04/26/2515141/yeni-safak-rusiya-zapochna-proizvodstvoto-na-turskite-sistemi-za-pro-s-400.html", "text": "Генералният директор на руската компания „Рособоронекспорт“ Александър Михеев заяви, че Москва е започнала да произвежда зенитно-ракетните системи С-400 „Триумф“, поръчани от Анкара. Миналият декември Турция обяви, че е сключила сделка с Русия за закупуването на системите за ПРО/ПВО, които трябва да бъдат доставени до началото на 2020 година, пише електронното издание на турския ежедневник Yeni Safak.\r\n„Производството започна. Всичко е договорено и ние ще изпълним нашите ангажименти. Започнахме да актуализираме споразумението“, заяви Михеев.\r\n„Рособоронекспорт“, пише турското издание, е единствената държавна посредническа служба за внос и износ на военна продукция, както и на такава с двойно назначение и технологии и услуги свързани с това.\r\nСтойността на сделката е $2,5 млрд, според директорът на руската корпорация „Ростек“ Сергей Чемезов.\r\nС-400 е най-модерната руска система за противовъздушна отбрана с голям обсег и има капацитета да изстрелва три вида ракети, способни да унищожават различни видове цели, включително балистични и крилати. Системата може да засече и противодейства на 300 цели едновременно на височина до 27 километра. \r\nПревод и редакция:", "date": "2018.04.26", "title": "Yeni Safak: Русия започна производството на турските системи за ПРО С-400"}
{"url": "http://www.focus-news.net/news/2018/04/26/2515161/predstoyashti-sabitiya-v-stranata-za-26-april-agentsiya-fokus.html", "text": "*** \r\nВ 09.00 часа президентът Румен Радев ще проведе среща с Валдис Домбровскис, заместник-председател на Европейската комисия за еврото и социалния диалог. \r\nВ 11.30 часа Румен Радев ще разговаря с Ули Маурер, вицепрезидент на Конфедерация Швейцария и ръководител на Федералния департамент на финансите. \r\nВ 12.20 часа държавният глава ще се срещне с министъра на образованието и науката на Украйна Лилия Гриневич. \r\n***\r\nОт 11.30 часа в София Ивент Център „Парадайз център“ (ул. „Черни връх“ 100) на ет. 3. ще се проведе дискусия „България в еврозоната. Икономическа логика срещу митовете“, инициираната от президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение. В нея ще вземат участие министър-председателят Бойко Борисов, министърът на финансите Владислав Горанов, политици от различни политически сили, икономисти, политолози и др.\r\n*** \r\nОт 14.30 часа във фоайето на Министерство на вътрешните работи министър Валентин Радев ще даде редовен месечен брифинг.\r\n*** \r\nВ Министерски съвет заместник министър-председателят по икономическата и демографската политика Валери Симеонов ще проведе среща с украинския министър на образованието и науката Юлия Гриневич. Изявления са предвидени в 17.15 часа. \r\n***\r\nОт 18.30 часа в централата на „Сосиете Женерал Експресбанк“ (бул. Александър Стамболийски 73) ще бъде отпразнувано публикуването на Годишник 2018 на Френско-българската търговска индустриална камара. Поканен е министърът на икономиката Емил Караниколов. \r\n*** \r\nПарламентарна делегация, водена от заместник-председателя на Националното събрание на Социалистическа република Виетнам Уонг Чу Лиу, ще бъде на посещение в България. В 11.30 часа виетнамските парламентаристи ще се срещнат в зала „Изток“ с председателя на Комисията по правни въпроси Данаил Кирилов, а след това ще бъдат приветствани в пленарната зала на Народното събрание. В 14.30 часа председателят на парламента Цвета Караянчева ще приеме виетнамската делегация. По-късно гостите ще разговарят с вицепрезидента Илияна Йотова.\r\n*** \r\nОт 09.00 часа ще се проведе заседание на Народното събрание. \r\n***\r\nОт 9.00 часа в зала „Мусала“ на хотел „Хилтън“ Асоциация „Банка“ организира за пети път Финансов форум „Иновации“. \r\n*** \r\nОт 09.00 часа в зала 3 на Национален дом на науката и техника ще се проведе научно-техническа конференция на тема „Интегриран обществен транспорт“. \r\n*** \r\nОт 09.00 часа  4 състав на Специализирания наказателен съд ще гледа делото срещу Христо А. за безстопанственост в особено големи размери. \r\n*** \r\nВ 10.00 часа ще се проведе заседание на Столичния общински съвет.  \r\n*** \r\nОт 10.00 часа в зала „Рубин“ на хотел „Рамада“  ще се състои Научна конференция на тема „Шафранът в България - минало, настоящи и бъдеще“.\r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т. и др. за образуване и ръководене а организирана престъпна група. \r\n*** \r\nОт 10.00 часа в Голямата конферентна зала на УНСС ще се състои кръгла маса на тема „Световен ден на интелектуалната собственост в България”. \r\n*** \r\nОт 10.00 часа в Аулата на Софийския университет ще се състои откриването на Четиринадесетите международни славистични четения „Стереотипът в славянските езици, литератури и култури“.\r\n*** \r\nОт 11.00 часа 8 състав на Специализирания наказателен съд ще гледа делото срещу Георги И., Димитър П., Найден В. и др. за образуване и ръководене на организирана престъпна група. \r\n*** \r\nОт 11.00 часа пред централния вход на сградата Народното събрание (бившият Партиен дом) ще бъде представен годишният доклад на Национална мрежа за децата „Бележник 2018“.\r\n*** \r\nОт 11.00 часа в парк „Света Троица“ ще бъде открит паметник на видния индустриалец, политик и меценат Ернест Солвей, по случай 180 години от рождението му. \r\n*** \r\nОт 11.00 часа в Националния пресклуб на БТА ще се състои встъпителна пресконференция по проект „Подготовка на регионалнo прединвестиционнo проучване за водоснабдяване и канализация за територията на Столична община“.\r\n*** \r\nОт 11.30 часа в НСА, Рикардо Фракари – президент на Световната конфедерация по бейзбол и софтбол (WBSC), ще изнесе публична лекция „Предизвикателствата пред Международната федерация в съвременния свят“. От 17.30 часа на ст. „Октомври“ в Технически Университет официално ще бъде открита Балканиада по бейзбол и софтбол.  \r\n*** \r\nОт 12.00 часа в Националния пресклуб на БТА ще бъде представено Българско обединение на шофьорите (БОШ), както и становището на БОШ относно предложените нови (стари) проекти за Закон за движение по пътищата, Закон за водачите на моторни превозни средства и Закон за пътните превозни средства.\r\n*** \r\nГлавният преговарящ от името на ЕС за Брекзит Мишел Барние и кметът на София Йорданка Фандъкова ще посетят софийското метро. От 12.15 часа двамата ще дадат кратък брифинг за медиите на перона на метростанция „Европейски съюз\".\r\n*** \r\nОт 13.00 часа 17 състав на Специализирания наказателен съд ще гледа делото срещу Виктор В., Росен А., Кристиян Р. и др. за образуване и ръководене на организирана престъпна група. \r\n*** \r\nОт 13.30 часа в Централния военен клуб Валдис Домбровскис, заместник–председател на ЕК и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, ще проведе диалог с граждани на тема „България в Еврозоната – въпроси и отговори“. \r\n*** \r\nОт 14.00 часа ще се проведе церемония „Първа копка“ и вграждане на „Капсула на времето“ в Национална художествена академия (НХА), ул. „Шипка“ № 1, по повод стартирането на строителните дейности по проект „Нов учебен корпус на НХА в град София“.\r\n*** \r\nОт 14.00 часа в зала „Изток“ народните представители от комисиите по външна политика и по европейските въпроси и контрол на европейските фондове ще разговарят с главния преговарящ на Европейския съюз за излизане на Великобритания от структурите на Съюза Мишел Барние.\r\n*** \r\nОт 14.30 часа в зала 248, пл. „Княз Александър І“ №1 ще се проведе извънредно заседание на Комисията по културата и медиите, на което ще бъде обсъден проблемът с ниските заплати на музикантите от съставите на БНР. \r\n*** \r\nОт 17.30 часа КТ „Подкрепа“ и Независимият синдикат на служителите от НАП ще проведат протестен митинг-шествие с маршрут: от ул. „Аксаков“ 21-31, по ул. „Шишман“, пл. „Народно събрание“, ул. „Московска“, ул. „Дунав“, по бул. „Дондуков“ до сградата на ЦУ на НАП. Протестът е във връзка с преговорите за постигане на споразумение за структурни промени в отдел „Оперативен контрол“ и НАП като цяло.\r\n*** \r\nОт 18.00 часа в Двореца, пл. „Княз Александър І“, ще бъде представена изложба „70 години Национална галерия. Европейски диалози“. \r\n*** \r\nОт 18.00 часа в Унгарския културен институт ще бъде представена книгата на Лайош Дьобрьоши „Мисията на един унгарец на българска земя“. \r\n*** \r\nОт 18.30 часа на ул. „Златен рог“ 10, ще се проведе протест срещу изграждането на 120-метровата сграда в жилищна зона, в противоречие със законовите изисквания.\r\n***\r\nОт 19.00 часа в Сити Марк Арт Център (бул. „Янко Сакъзов“ 30) ще се състои представлението \"Втори меден месец\" на Театър \"Искри и Сезони\".\r\n***\r\nОт 18.30 часа в НЧ „Васил Левски“ ще се състои благотворителен концерт под надслов „И ние можем – дайте ни шанс“. Концертът е под патронажа на кмета на Айтос Васил Едрев. \r\n***\r\nОт 10.30 часа в зала № 3, в сградата на Център за личностно и творческо развитие на децата на Благоевград ще наградят участниците в конкурса „Живей здравословно 2“.\r\n*** \r\nВ 10.30 часа в заседателната зала на Апелативна прокуратура – Бургас ще бъде проведен брифинг на Административния ръководител на Апелативна прокуратура - Бургас г-н Любомир Петров по повод провеждане на годишното отчетно събрание за дейността на прокуратурите в Апелативен район – Бургас през 2017г.\r\n*** \r\nОт 17.00 до 18.00 часа в залата на кметството на с. Маринка общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден. \r\n*** \r\nОт 10.00 часа в зала „Варна“, Община Варна, ще се проведе пресконференция във връзка със старта на кампания „Не шофирай, ако си пил!“\r\n*** \r\n„Открито за съдебната власт“ е надсловът на Деня на открити врати, организиран съвместно от Апелативен съд – Варна и Апелативна прокуратура – Варна. От 10.00 часа в съдебната зала на Апелативния съд съдии и прокурори ще посрещнат студенти от ИУ – Варна.\r\n*** \r\nОт 18.00 часа в Археологическия музей ще бъде открита изложба  „Искрата на величието“ по повод 40 години от откриването на Преславското златно съкровище и след пълната му консервация в Майнц, Германия.\r\n*** \r\nОт 09.00 часа Община Велико Търново, голяма зала сесия на Великотърновски общински съвет. \r\n*** \r\nОт 10.00 до 12.00 часа в зала 30 на Младежки дом ще се проведе  представяне на Бележник 2018, където ще бъде представена оценката на изпълнението на държавните ангажименти към децата, поставена от гражданските организации. \r\n*** \r\nОт 11.00 часа в пресклуба на БТА ще се проведе  пресконференция за предстоящия Празник на яйцето в град Павликени. \r\n*** \r\nОт 11.30 часа в ПМГ „Васил Друмев“ ще бъде изнесен интерактивен урок по английски език.\r\n*** \r\nОт 13.00 часа в ИЗ „Рафаел Михайлов“ ще се проведе семинар, посветен на обектите под егидата на ЮНЕСКО по проект ЕРАЗЪМ +. \r\n*** \r\nОт 17.30 часа в читалнята на РНБ „П.Р.Славейков“ ще се проведе представяне на новата книга на проф. д-р Петко Ст. Петков „Книга за върховете „Свети Никола и Шипка“. Проф. д-р Пламен Павлов представя автора.\r\n*** \r\nОт 18.00 часа в зала 30 на Младежки дом ще започне концерт на пианистите от класовете на Мариана Калчева, Мария Добрева и Антон Благоев.\r\n*** \r\nОт 11.00 часа в Регионалния пресклуб на БТА ще бъде представен проект „Визия за развие на приключенски туризъм” – AD-Vision, финанcиран по Програма Интеррег ИПП България-Сърбия 2014 — 2020 г.\r\n*** \r\nОт 10.00 часа в Спортен салон на ОУ „Отец Паисий″ в с. Борован, заместник-областният управител Мирослав Комитски ще открие Областното ученическо състезание по безопасност на движението по пътищата „Да запазим децата на пътя 2018“.\r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски“ №1 общинският съветник Станислав Иванов ще има приемен ден. \r\n***\r\nОт 13.00 часа в зала „Възраждане“ ще бъде официалното откриване на конференция на Общинската мрежа за енергийна ефективност „ЕкоЕнергия“ с фокус върху развитието на интелигентни градове и общности на тема „Енергийната ефективност като инструмент за ускорено развитие на българските общини“. Събитието е част от официалния календар на Българското председателство на Съвета на Европейския съюз.\r\n***\r\nОт 18.00 часа в Музея на хумора и сатирата в зала 5 на ет. 3 ще бъде открита ретроспективната изложба „Светът според Тодор Цонев“, представяща скулптура, живопис, графика и рисунка.\r\n*** \r\nОт 17.30 часа в Зала 1 на Общината ще се проведе Празничен концерт „Героите на моя“. \r\n*** \r\nОт 10.00 часа в Общински младежки център „Захари Стоянов“ ще бъде открита изложба „С очите си видях бедата“. \r\n*** \r\nОт 17.30 часа в НЧ „Йордан Йовков – 1870 г.“, Зала „Зорница“, ще бъде представен спектакълът „Любовта е...“.\r\n*** \r\nОт 18.00 часа в Художествената галерия ще бъде открита изложба „Изкуството и ние днес“. \r\n*** \r\nОт 13.30 часа в зала „Олимпиада“ ще се състои спортно състезание „Бързи, Смели, Сръчни“. \r\n*** \r\nОт 10.00 часа на градски стадион „Калиакра“  ще се проведе общинският кръг на състезанието по пожаро-приложен спорт „Млад огнеборец“.\r\n***\r\nОт 14.00 часа в залата на Община Кюстендил ще се проведе редовно заседание на Общински съвет - Кюстендил. \r\n***\r\nОт 18.00 часа в Художествена галерия „Владимир Димитров – Майстора” Владо Веселинов ще покаже новата си инсталация „НЕВРОНИ”. \r\n***\r\nОт 10.00 часа пред градския стадион „Чепинец“ ще се проведе Кулинарен фестивал „Табиет“. От 12.00 часа ще има пресконференция и представяне на изложителите, след което кулинарните презентации ще се редуват с различни забавни състезания, песни и танци. Официалното откриване ще бъде от 18.30 ч., след което ще има концерт на Ангелина Милева и Здравко Мандаджиев. \r\n*** \r\nОт 11.00 часа в Регионалния пресклуб на БТА пресконференция ще дадат Янчо Андонов, областен лидер на КНСБ и Борис Петков от Областна инспекция на труда – Плевен.\r\n***\r\nОт 09.00 часа в зала 1 на Апелативния съд ще се гледа делото срещу Никола Д., обвинен в умишлено убийство на сина си И. Д. \r\n***\r\nВ 09.30 часа в зала 11 на Районния съд ще се проведе заседание по делото срещу Иван С., обвинен в противозаконно присвояване на чужди движими вещи. \r\n***\r\nВ 10.30 часа в 24-та авиационна база – Крумово ще се проведе медиен ден в рамките на летателното учение „Европейски курс за усъвършенстване на тактическата подготовка на военно-транспортната авиация 18-2” (ETAP-C 18-2).\r\n***\r\nВ 11.00 часа в Балната зала на „Империал Пловдив Хотел“ ще се състои пресконференция, на която ще бъде обявен първият Икономически форум Пловдив и двудневна конференция, която ще се проведе през юни в града.\r\n*** \r\nВ Трета авиобаза „Граф Игнатиево“ ще се проведе демонстрация на военни способности от българските Военновъздушните сили. От 14.00 часа ще се състои официална церемония по посрещането на началника на отбраната генерал-лейтенант Андрей Боцев и председателя на Военния комитет на Европейския съюз генерал Михаил Костаракос. Началото на демонстрацията на военни способности от българските Военновъздушните сили ще бъде в 14.30 часа. \r\n***\r\nВ 14.00 часа в зала 10 на Окръжния съд ще се проведе заседание по делото срещу Мариян Б., обвинен в причиняване на смърт на едно лице при управляване на автобус. \r\n***\r\nВ 14.30 часа в зала 2 на Районния съд ще се проведе заседание по делото срещу Христо П., обвинен в изключителна жестокост към гръбначно животно – куче, като използвайки лък и стрела  му е причинил противозаконно смърт по особено мъчителен начин. Заседанието е първо по делото.\r\n***\r\nВ 15.00 часа в зала 10 на Окръжния съд ще се проведе заседание по делото срещу Росен П., обвинен, че при управляване на лек автомобил е нарушил правилата за движение и е причинил по непредпазливост смъртта на едно лице. \r\n*** \r\nОбщинските съветници от  ГЕРБ в Пловдив ще проведат приемни с граждани. Приемните ще се проведат по следния график: Петър Попов, Ясен Михайлов и Дамян Дамянов ще приемат граждани от 17.30 до 19.00 часа в офиса на  ГЕРБ в район „Западен” на ул. „Царевец” № 9;  Гошо Къчков, от 17.30  до 19.00 часа в офиса на  ГЕРБ в район „Северен” на бул. „Марица” №91;  Пенчо Малинов от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А. \r\n***\r\nВ 18.00 часа в Конферентната зала на НБ „Иван Вазов“ ще се проведе сбирка на инициативата „Аптека за душата“. Темата ще бъде „Изкуството да общуваме – групово консултиране по библиотерапия“.\r\n***\r\nВ 18.00 часа в Постоянна експозиция \"Мексиканско изкуство\" на Градската художествена галерия ще се открие самостоятелната изложба живопис на пловдивския художник Димитър Добрев.\r\n*** \r\nВ зала 308 на Община Разград кметът д-р Валентин Василев ще проведе среща с посланика на САЩ  в Република България Ерик Рубин.\r\n*** \r\nОт 11.00 часа в залата на Общинския съвет зам.-министърът на правосъдието Евгени Стоянов ще участва в годишното заседание на Областния съвет за превенция на домашното насилие в област Разград.\r\n***\r\nОт 15.00 часа в Административен съд – Смолян ще се проведе Ден на отворените врати.\r\n*** \r\nДен на отворените врати ще се проведе в Окръжна прокуратура – Смолян. Ще бъде проведен симулативен съдебен процес в Зала № 1 на Окръжния съд, където ученици от I-во СУ „Св. Св. Кирил и Методий“ гр. Смолян ще влезнат в ролите на участници в наказателно административен характер дело. В 15.00 часа процесът може да бъде наблюдаван онлайн на линк, който ще бъде наличен в самия ден на страницата на Административния съд http://www.ac-smolian.org/.\r\n*** \r\nОт 13.00 часа в залата на РЗИ на пресконференция ще бъде изнесена здравна информация за действието на съвременните ваксини.\r\n*** \r\nОт 10.30 часа в зала „Марица“ на областна администрация Хасково ще се проведе заседание на Комисията по заетост към Областния съвет за развитие в област Хасково.\r\n*** \r\nОт 9.00 часа в зала 363 на общината ще се проведе редовно заседание на Общински съвет- Шумен. \r\n*** \r\nОт 9.30 часа в залата на Военния клуб ще се проведе Панорама на средните училища в област Шумен. \r\n*** \r\nОт 12.00 часа в заседателната зала на Регионален исторически музей ще се  състои удостояване на проф. дин Иван Йорданов със званието „доктор хонорис кауза“ на Шуменския университет. \r\n*** \r\nОт 10.30 часа, в офиса на Областен информационен център- Ямбол на ул. „Търговска“ № 34 ще се проведе среща с младежи от областта под надслов „Да открием Европа в Ямбол“. \r\n*** \r\nОт 17.30 часа във фоайето на спортна зала „Диана” ще бъде представена фотодокументалната изложба „Пътят: хроника на ямболския баскетбол”.", "date": "2018.04.26", "title": "Предстоящи събития в страната за 26 април (Агенция „Фокус“)"}
{"url": "http://www.focus-news.net/news/2018/04/26/2515160/sport-real-madrid-pobedi-bayern-myunhen-s-21-kato-gost.html", "text": "Реал (Мадрид) победи Байерн с 2:1 в първи полуфинален мач от Шампионската лига, игран на стадион „Алианц Арена“ в Мюнхен. Домакините поведоха с гол на Йошуа Кимих в 28-ата минута, но допуснаха обрат, дошъл след голове на Марсело в 44-ата и Марко Асенсио в 56-ата минута. Така испанците се върнаха у дома с отличен аванс преди реванша след седмица и запазват шансовете си да спечелят турнира за трети пореден път, което за последно направи именно днешният им съперник в периода от 1974-а до 1976-а година. В другия полуфинал, игран във вторник, Ливърпул спечели домакинска победа срещу Рома с 5:2.", "date": "2018.04.26", "title": "Спорт: Реал (Мадрид) победи Байерн (Мюнхен) с 2:1 като гост"}
{"url": "http://www.focus-news.net/news/2018/04/26/2515159/voennoe-obozrenie-shte-vzeme-li-rusiya-balkanite-v-svoi-ratsei.html", "text": "Балканите винаги са били една от най-важните точки в противопоставянето между Русия и Запада. Стремейки се да не допуснат Русия на Балканите, а значи и на Средиземно море, Западът е прибягвал до всякакви действия и хитрости, от дипломатически интриги до кървави войни. През XVIII – XIX век, в противодействие срещу растящото руско влияние на Балканите, Англия Франция даже поддържаха Османската империя, угнетяваща християнските народи на полуострова. Даже съображенията от религиозен характер минаваха на заден план заради геополитическите и икономическите интереси. Изминаха столетия, но нищо не се е променило. Американските аналитици, както и по-рано смятат, че именно на Балканите минава една от най-важните линии на противопоставянето между Русия и Запада, пише военният експерт Борис Джерелиевский в материал за руския военен портал „Военное обозрение“, предаден без редакторска намеса.\r\nСтаршият научен сътрудник в Института за международни отношения в Прага Марк Галеоти, например, смята, че Русия в момента разглежда Балканите като бойно поле в своята „политическа война“. Но западните аналитици са доста оптимистични. Всъщност, през последните десетилетия Русия претърпя много сериозно поражение на Балканите. Конкретно, независимо от всички усили, които са предприемани още от Руската империя, даже в началото на XX век позицията на Русия на Балканите са били доста нестабилни. Даже „братушките българи“, които тогава са управлявани от монарх от немска династия и в двете световни войни са срещу Русия и на страната на Германия и Австро-Унгария. Единственият действително надежден съюзник на Русия на Балканите винаги е била само Сърбия. Това разположение на силите се запазва и до днес.\r\nИсторически Западът винаги се е опасявал от разпространение на руското влияние, на първо място, над славянското, а на второ, над православното население на полуострова. Най-ненадеждни, от гледната точка на Запада, винаги са били сърбите, българите и гърците, а най-устойчиви към руското влияние – албанците, румънците и хърватите. Първите и вторите, защото не принадлежат към славянските народи, а третите, понеже изповядват католицизъм, а техният „културен код“ исторически се е формирал под влиянието на Западна Европа и на първо място – германския свят.\r\nСтрува си да се отбележи, че дори и след края на Втората световна война Съветският съюз така и не успява да установи пълен контрол над Балканския полуостров. В Гърция комунистите така и не успяват да победят в гражданската война в края на 40-те години, като голяма роля в тяхното поражение изиграва нежеланието на Сталин да влиза в конфликт с великите сили. В Албания и Югославия местните режими демонстрират пълна политическа независимост от Москва, като югославският лидер Йосип Броз Тито дори избира пътя на внедрение на пазарни компоненти в социалистическия модел, а албанският лидер Енвер Ходжа, напротив, тръгва по пътя на ултрасталинизма и изолация от външния свят. Румъния, макар, че влиза във Вършавския блок, също се характеризира с голяма самостоятелност във външната и вътрешната политика в сравнение с другите страни от социалистическия лагер. Съветското влияние се разпространява изцяло единствено в България, която сред народа даже се нарича 16-а съветска република.\r\nРазпадът на Съветския съюз донесе промяна в балканската политика. Румъния веднага се преориентира на Запад. Албания никога не е дружила с Русия, а за непризнатото Косово просто няма какво да се говори. В България, както през първата половина на XX век, на власт дойдоха прозападните елити, които избраха антируски курс, докато същевременно се съхранява дружелюбното отношение към Русия от страна на нормалните хора. Точно така може да се характеризира и ситуацията в България: върховете са против дружба с Русия, а низа е за дружба с Русия. Югославия прекрати съществуването си като единна държава, след което Словения, Хърватия и Босна и Херцеговина веднага се оказаха в списъка на държавите, настроени негативно към Русия. В това няма нищо удивително, тъй като Хърватия и Словения принадлежат към света на западнохристиянската култура, а в Босна и Херцеговина преобладава босненско-мюсюлманското население, ориентирано към Турция и отново, към Запада.\r\nНа три югославски „осколки“ – Сърбия, Черна гора и Македония – самата съдба отреди да се държат за Русия. Всички тези страни са населени със славяни, изповядващи православие. Исторически Русия винаги е била в добри отношения със Сърбия и Черна гора. Какво се получи накрая?\r\nЧерна гора се появи като самостоятелна държава през 2006-а година, във връзка с разпада на Държавния съюз Сърбия и Черна гора. Този съюз планомерно бе развален от вътрешни сили, на първо място черногорски, направлявани от Запада. Главната задача на тези сили беше да извадят Черна гора, като страна, имаща изход към Адриатическо море, изпод влиянието на Русия. Доколкото на Запад прекрасно разбират, че Русия винаги ще има много голямо влияние в Сърбия, там се опасяваха много от възможността Русия да използва изхода към Адриатическо море чрез съюзната държава Сърбия и Черна гора.\r\nИзползвайки обичайната си тактика за разваляне на неудобните държави, Запада успя да постигне провъзгласяването на политическата независимост на Черна гора през 2006 година. Интересно е да се отбележи, че през 2008-а година, веднага щом Косово обяви независимостта си, сред страните, които я признаха се оказа и Черна гора. По този начин тя, независимо от общата си история и религия със сърбите, тръгна срещу собствените си интереси и демонстративно подкрепи образуването на Балканите на още една албанска държава. В стремежа си да се закрепи окончателно в Черна гора, през 2017 година САЩ организираха влизането на страната в НАТО.\r\nЧеногорският политически елит, приемайки решението за влизане в Алианса, не само се грижеше за дивидентите на САЩ. Той беше загрижен и за съхраняването на възможностите за собственото си политическо господство в страната, което изискваше наличието на гаранции от възвръщане в единно политическо пространство със Сърбия. Интересното е, че Черна гора, демонстративно дистанцираща се от Русия, поглъща не малки руски инвестиции. По обем на вложените средства от руски компании и физически лица, Черна гора остава с много малко от Сърбия. При това черногорските власти в последно време поставят всевъзможни препятствия пред руските инвеститори, опасявайки се да не се увеличи делът на руския капитал в икономиката на страната. Естествено, тази икономическа политика на черногорското ръководство се определя не само и не толкова от собствени съображения, колкото под натиска от страна на САЩ.\r\nТипичен пример за антируска провокация с цел изтласкване на Русия от Балканите е историята с предполагаемия опит за държавен преврат в Черна гора, който е бил предвиден за 16 октомври 2016 година – денят на парламентарните избори. През февруари 2017 година черногорските власти обвиниха Русия в причастност към подготовката на преврата. Съгласно версията на местните власти, целта на преврата е била да се предотврати влизането на страната в НАТО, а преврата е трябвало да бъде осъществен от представители на сръбските опозиционни сили под ръководството на представители на руското военно разузнаване.\r\nЕстествено, Русия отхвърли всички обвинения, но САЩ побързаха да се присъединят към обвиненията срещу нея. В началото на август 2017 година вицепрезидентът на САЩ Майк Пенс беше на визита в Черна гора, където изрази всестранна подкрепа за позицията на властите. Черна гора се присъедини и към антируските санкции, отново в своя вреда, тъй като руските инвеститори влагат големи средства в икономиката на страната, а черногорските курорти са много популярни сред руските туристи.\r\nИма още една православна християнска страна на Балканите –Македония, чиито отношения с Русия засега се развиват достатъчно добре. Интересното е, че Македония, за разлика от Черна гора, не въведе санкции срещу Русия. В Македония, както и в Сърбия, има сериозни проблеми с албанското население.\r\nВ края на 90-те, по време на войната в Косово, когато значителен брой косовски албанци избягаха в Македония, местните албанци започнаха да повдигат искания за автономия. Стигна се до въоръжено стълкновение през март – август 2001 година, когато албанската Армия за национално освобождение води партизанска война срещу македонското правителство. Да се умиротворят албанците се получи само след намесата на НАТО, но рискът от изостряне на междуетническото напрежение в страната съществува постоянно. Македония, като бедна и проблемна страна, няма да влезе в ЕС и НАО, независимо от това, че участва в партньорските програми.\r\nМоже би най-приятелски настроената към Русия балканска държава в момента е Сърбия. Русия и Сърбия са свързани от много дълги приятелски и съюзнически отношения. За мнозинството от сърбите Русия е голям и силен „старши брат“, който остава единствената надежда в противопоставянето с враждебно настроените съседи – албанците, босненските мюсюлмани и хърватите. Даже настоящото сръбско правителство е принудено да се съобразява с общественото мнение в страната и затова Сърбия е една от малкото европейски страни, въздържали се от въвеждане на антируски санкции, което предизвиква рязко негативна реакция във Вашингтон и Брюксел.\r\nЕвропейският съюз се опитва да въвлече Сърбия в „европейско партньорство“, впрочем и самият сръбски президент Александър Вучич нееднократно е казвал, че Сърбия е избрала европейският път на развитие. Същевременно, сръбското ръководство не разваля политическите и икономическите отношения с Русия и едва ли ще го направи в обозримото бъдеще. В това няма нищо изненадващо, защото Русия е най-големият търговски партньор на Сърбия, като заема четвърто място в експорта и трето в импорта. В същото време икономическите връзки между Русия и Сърбия можеше да бъдат още по-активни, ако Сърбия имаше излаз на море. В момента Сърбия е принудена да използва черногорското пристанище Бар за доставка на товари от Русия. Може би в момента Сърбия остава единствената балканска държава, по отношение на която може да се разсъждава за наличие на руско влияние.\r\nГърция е още една балканска страна, с която Русия е свързана чрез дълга и трудна история на взаимоотношения. Руската империя, в своето време, оказва огромна поддръжка на гръцкия народ в борбата му за политическа независимост от Османската империя. Между Русия и Гърция са се развивали културните връзки. Между другото, през XIX и XX век Западът, в лицето на Англия, а след това и САЩ, е правил всичко възможно, за да предотврати укрепването на руското влияние в Гърция. И в междувоенния и в следвоенния период Съветския съюз има много напрегнати отношения със страната, което е следствие от антикомунистическия характер на гръцките режими, а след това и от членството на Гърция в НАТО. Както и в България, в Гърция много обикновени хора симпатизират на Русия, което не може да се каже за представителите на политическия елит.\r\nПремиерът на Гърция Алексис Ципрас през 2017 година подкрепи европейското единство относно санкциите против Русия, наистина, правейки „дипломатичната“ уговорка, че санкциите не трябва да стават наказание на Русия. Преди това съветникът на Ципрас Димитриос Веланис заяви, че в действителност Гърция е против ограничителните мерки, но тя просто няма къде да отиде, защото трябва да решава други въпроси в Европейския съюз, чийто член е Гърция. И това действително е така. Икономическата ситуация в страната е много сложна, а след Арабската пролет и изострянето на въоръжените конфликти в Близкия Изток и Северна Африка Гърция се сблъска с наплива на арабо-африкански мигранти. Всички тези въпроси изискват възможно най-бързо разрешаване, а Атина няма пари за това. Налага се да се измолват средства от Съюза, а съответно – трябва да се подкрепя външнополитическия курс, който диктува Брюксел.\r\nАко говорим за регионалната политика, то тук Гърция също има големи проблеми и в това направление се откриват големи възможности за сътрудничество с Русия. Гърция традиционно се противопоставя на нарастващия на Балканите албански национализъм, а от друга страна тя има вечно тлеещ конфликт със съседна Турция. Независимо от това, че и двете страни са членки на НАТО, отношенията между тях са много напрегнати и им трябва съвсем малко, за да се стигне до открит въоръжен конфликт. Именно тук може да се включи Русия в качеството на застъпник за братята – гърци, но Атина сама избира своя път, оглеждайки се в Брюксел, а не в Москва.\r\nИ така, не може да не се признае, че през 90-те години Русия се оказа буквално изтласкана от Балканския полуостров. Дори Москва да има шанс за завръщане в „голямата балканска политика“, то това няма да се случи скоро и е възможно само в общия контекст на укрепването на руските позиции по света.\r\nПревод и редакция:", "date": "2018.04.26", "title": "„Военное обозрение“: Ще вземе ли Русия Балканите в свои ръце?"}
{"url": "http://www.focus-news.net/news/2018/04/26/2515162/gd-granichna-politsiya-intenziven-e-trafikat-za-tovarni-avtomobili-na-vhod-pri-gkpp-kulata-i-na-izhod-pri-kapitan-andreevo-lesovo-i-dunav-most-ruse.html", "text": "На българо-гръцката граница на ГКПП \"Кулата\" трафикът е интензивен за товарни автомобили на вход и нормален на всички останали гранични контролно-пропускателни пунктове. Това съобщиха от пресцентъра на Главна дирекция \"Гранична полиция\". \r\nИнформацията за трафика е към 6.00 ч.\r\nНа българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили.\r\nНа българо-румънската граница трафикът на ГКПП \"Дунав мост Русе\" е интензивен за товарни автомобили на изход и нормален на всички останали гранични контролно-пропускателни пунктове. \r\nВ ГД \"Гранична полиция\" е постъпила информация, че от 26 до 28 април 2018 г. включително ще се извърши ремонт на мостовото съоръжение на ГКПП \"Дунав мост Русе\". Ремонтните работи ще продължават от 8.30 до 17 часа. В този интервал преминаването на автомобили през моста ще се извършва в една лента.", "date": "2018.04.26", "title": "ГД \"Гранична полиция\": Интензивен е трафикът за товарни автомобили на вход при ГКПП \"Кулата\" и на изход при  \"Капитан Андреево\", \"Лесово\" и \"Дунав мост Русе\""}
{"url": "http://www.focus-news.net/news/2018/04/26/2515163/nimh-vremeto-shte-bade-predimno-slanchevo-sled-obyad-na-mesta-i-goreshto-s-maksimalni-temperaturi-mezhdu-25-i-30.html", "text": "Атмосферното налягане през деня бавно ще се понижава и привечер вече ще е около средното за месеца. Днес времето над страната ще бъде предимно слънчево. В следобедните часове отново ще се развива купеста, над Западна и Централна България и купесто-дъждовна облачност, където на места до полунощ ще превали и прегърми. Ще духа слаб южен, в Северозападна България – северозападен вятър. Остава топло, след обяд на места и горещо с максимални температури предимно между 25° и 30°, в София 26°.Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). \r\nНад Черноморието ще е предимно слънчево. След обяд и привечер ще се увеличи купестата облачност, но да превали е малко вероятно. Ще духа слаб южен вятър. Максималните температури ще са от 18-20° в северните райони, до 24-26° в Бургаския залив. Температурата на морската вода е 14-15°. Вълнението на морето ще бъде 1-2 бала.\r\nВ планините преди обяд ще е слънчево, след пладне ще се развива купеста и купесто-дъждовна облачност и до вечерта на много места ще превали и прегърми. През деня ще духа слаб запад-югозападен вятър. Максималната температура на височина 1200 метра ще е около 21°, на 2000 метра – около 14°.", "date": "2018.04.26", "title": "НИМХ: Времето ще бъде предимно слънчево - след обяд на места и горещо с максимални температури между 25° и 30°"}
{"url": "http://www.focus-news.net/news/2018/04/26/2515165/predstoyashti-mezhdunarodni-sabitiya-za-26-april-agentsiya-fokus.html", "text": "*** Председателят на Европейската комисия Жан-Клод Юнкер ще посети Гърция, за да обсъди с нейното правителство спасителната икономическа програма за страната.\r\n*** Европейският комисар по цифровизацията Мария Габриел и комисарят по сигурността Джулиън Кинг ще разкрият плановете на ЕС за борба срещу \"фалшивите\" новини.\r\n*** Ще се проведе заседание на Европейската централна банка, посветено на фискалната политика на Еврозоната.\r\n*** Министърът на отбраната на САЩ ще изнесе реч пред Сената на страната.\r\n*** Съветът за сигурност на ООН ще обсъди израелско-палестинския конфликт.\r\n***", "date": "2018.04.26", "title": "Предстоящи международни събития за 26 април (Агенция \"Фокус\")"}
{"url": "http://www.focus-news.net/news/2018/04/26/2515164/tass-teritoriyata-na-iztochen-kalamun-v-siriya-e-pod-palen-kontrol-na-siriyskata-armiya.html", "text": "Правителствената войска на Сирия взе под контрол територията на Източен Каламун, включително градовете Думайр, Джайруд и Ер Рухайб, предаде кореспондент на ТАСС от мястото на събитието.\r\nПо-рано тази територия беше под контрола на девет ислямистки групировки, включително „Джайш ал Ислям“. В сряда, 25 април, на територията на анклава влязоха сирийската правителствена армия и военна полиция на Русия.\r\n„Военната полиция на Русия и сирийската полиция ще осъществяват съвместно патрулиране в градовете на Източен Каламун за осигуряване на безопасността на местните жители, а също ще обезпечат сигурността в училищата, болниците и държавните учреждения“, разказа сътрудникът на руския Център по примиряването на враждуващите страни Андрей Адамс.\r\nОт Източен Каламун се евакуирани около 5500 терористи и членовете на техните семейства.\r\nПревод и редакция:", "date": "2018.04.26", "title": "ТАСС: Територията на Източен Каламун в Сирия е под пълен контрол на сирийската армия"}
{"url": "http://www.focus-news.net/news/2018/04/26/2515166/darzhavniyat-glava-rumen-radev-shte-provede-sreshti-na-dondukov-2.html", "text": "Държавният глава Румен Радев ще проведе срещи на „Дондуков“ 2. Това съобщиха от прессекретариата на държавния глава. В 09.00 часа президентът ще приеме Валдис Домбровскис, заместник-председател на Европейската комисия за еврото и социалния диалог. \r\nВ 11.30 часа Румен Радев ще разговаря с Ули Маурер, вицепрезидент на Конфедерация Швейцария и ръководител на Федералния департамент на финансите. \r\nВ 12.20 часа държавният глава ще се срещне с министъра на образованието и науката на Украйна Лилия Гриневич.", "date": "2018.04.26", "title": "Държавният глава Румен Радев ще проведе срещи на „Дондуков“ 2"}
{"url": "http://www.focus-news.net/news/2018/04/26/2515148/24-vesti-makedoniya-zoran-zaev-prizna-che-pirinska-makedoniya-e-balgarska-i-tam-zhiveyat-balgari.html", "text": "„Ако не успеем да постигнем решение на спора за името няма да станем членка на ЕС и НАТО и ще трябва да доведем Европа в Македония“, заяви премиерът на страната Зоран Заев в интервю пред българската ТВ „bTV”, предава скопският телевизионен канал „24 Вести“.\r\nСпоред думите на Заев, ако това се случи, въпросът за името ще остане отворен и преговорите ще продължат. В хода интервюто Заев заяви също, че Македония признава „частта на историческа Македония, която е в България“ и че „там живеят български граждани“.\t\r\nПревод и редакция:", "date": "2018.04.26", "title": "“24 Вести“ (Македония): Зоран Заев призна, че Пиринска Македония е българска и там живеят българи"}
{"url": "http://www.focus-news.net/news/2018/04/26/2515167/ministarat-na-vatreshnite-raboti-valentin-radev-shte-dade-redoven-mesechen-brifing.html", "text": "Министърът на вътрешните работи Валентин Радев ще даде редовен месечен брифинг. Това съобщиха от пресцентъра на МВР. Брифингът ще се проведе от 14.30 часа във фоайето на ведомството.", "date": "2018.04.26", "title": "Министърът на вътрешните работи Валентин Радев ще даде редовен месечен брифинг"}
{"url": "http://www.focus-news.net/news/2018/04/26/2515168/glavniyat-pregovaryasht-ot-imeto-na-es-za-brekzit-mishel-barnie-shte-bade-na-poseshtenie-v-sofiya.html", "text": "Главният преговарящ от името на ЕС за Брекзит Мишел Барние ще бъде на работно посещение в България. Той ще проведе срещи с министър-председателя Бойко Борисов, с министъра за Българското председателство на Съвета на ЕС Лиляна Павлова и с представители на две парламентарни комисии в Народното събрание. Това съобщиха от Представителството на ЕК в България.\r\nМишел Барние ще участва също в конференция на тема \"Подгответе се за Брекзит – последствия за европейския бизнес\" и във форум на високо равнище Eurofi Financial Forum - форум на лидерите в областта на финансовия сектор от ЕС и международни организации. \r\nВ програмата му е предвидено и посещение на софийското метро заедно с кмета на столицата Йорданка Фандъкова. \r\nОт 12:15 ч. двамата ще дадат кратък брифинг за медиите на перона на метростанция \"Европейски съюз\".", "date": "2018.04.26", "title": "Главният преговарящ от името на ЕС за Брекзит Мишел Барние ще бъде на посещение в София"}
{"url": "http://www.focus-news.net/news/2018/04/26/2515149/morning-star-lyubovnata-sreshta-na-makron-i-tramp-pokaza-che-liberalnata-politika-zhivee-v-ogledalen-svyat.html", "text": "Любовната среща на президентите на САЩ и Франция Доналд Тръмп и Еманюел Макрон в Белия Дом за пореден път извади на показ огледалния свят, в който живее либералната политика, пише британското радикално-ляво издание Morning Star, в материал, представен без редакторска намеса.\r\nПриятелчетата на Макрон, от които има много в Западните медии, изобразяват френския президент като спасител на либерално-демократическия ред и описват визитата му като мисия за убеждаване на американския му колега да не го разваля.\r\nПредположенията, че Париж и Вашингтон могат да сготвят „нова“ сделка за иранската ядрена програма днес бяха окончателно опровергани от президента на Иран Хасан Роухани с основателната забележка, че двете страни не могат да  си приписват така дръзко правото да предоговарят сделка, подписана от седем държави.\r\nРешимостта на двамата президенти да „сдържат“ Иран в Близкия Изток поставя реалността с главата надолу.\r\n„Морнинг Стар“ не е привърженик на иранската теокрация, която остава една от най-големите нарушителки на човешките права по света и редовно тормози, съди и осъжда профсъюзни дейци, феминисти и други активисти.\r\nНо не Иран заплашва стабилността в Близкия Изток. Не Иран взима чуждестранни министър-председатели за заложници, докато води брутална война срещу южния си съсед и снабдява с оръжия и пари радикалните джихадисти, които се опитват да върнат Сирия обратно в Средновековието – това е Саудитска Арабия.\r\nНе Иран колонизира спешно незаконно окупирана територия, нито избива мирни протестиращи всеки петък от няколко седмици, нито нарушава въздушното пространство на съседите си безнаказано, когато му се прииска да хвърли още няколко бомби в сирийската месомелачка – това е Израел.\r\nПреди всичко, не Иран превърна целия район във военна зона, патрулирана на длъж и на шир от терористични групировки, в който мирните граждани най-редовно са избивани, докато се занимават с ежедневните си задължения, деца умират при нападения на дронове на стотици километри от бойните полета, черни хора са продавани вързани на пазар за роби и милиони са принудени да бягат в чужбина, за да спасят животите си – това са САЩ чрез поредицата от катастрофални инвазии и интервенции след 2001 година в Афганистан, Ирак, Либия и Сирия.\r\nМакрон, подобно на предшественика му Франсоа Оланд, прекрати сдържаността, заради която Франция отказа да участва в унищожението на Ирак и изпрати бомбардировачите си над Сирия по-рано този месец със същото крайно пренебрежение към доказателствата, което показаха Тръмп и Мей.\r\nМъдреците на медиите, надяващи се, че той ще има добро влияние върху Тръмп, са далеч от прогресивните демократични либерали, които искат да представят. Вълната на десния авторитаризъм в Европа не е ограничена само в източната му част.\r\nФренският президент е човек, който управлява чрез декрети, като осъществява атаките си срещу сигурността на работата и правата на работниците с подпис на химикалката си, за да избегне парламентарните дебати.\r\nКадрите от посещението във  Вашингтон демонстрираха нуждата му да нахрани огромното его на Тръмп – човекът, който се вживява в ролята на Краля Слънце във Версай и се сравнява с римския бог Юпитер се опита да се представи като един скромен и свестен тип.\r\nТой води война срещу публичния сектор на Франция, най-вече с инспирирания от Европейския съюз опит да се форсират реформи в британски стил в железниците, което предизвика общонационални стачки, на които не им се вижда края.\r\nОсвен това той създава законодателна база за, както го нарича Fincial Times, „перманентно извънредно положение“, в което се предоставят огромни пълномощия на полицията да тормози и задържа гражданите, които, както показват доказателства, често са жертва на притеснения на расова основа. Франция е регистрирала повече хора като „рискови за сигурността“, отколкото цяла Европа взета заедно.\r\nЛибералният ентусиазъм на Макрон произтича от едно нещо – панически опит да се залепи счупената неолиберална система, която се сгромоляса през 2008-а година.\r\nИкономическото съдържание на този т.н. центризъм е чист Тачеризъмл; политическата му форма показва същото презрение към надлежния процес и върховенството на закона, каквито виждаме в Унгария и Полша.\r\nНие няма да победим подобните на Тръмп и крайно-десните с тази токсична отвара. Лявото, а не Истаблишмънта, предлага глътка свеж въздух.\r\nПревод и редакция:", "date": "2018.04.26", "title": "Morning Star: Любовната среща на Макрон и Тръмп показа, че либералната политика живее в огледален свят"}
{"url": "http://www.focus-news.net/news/2018/04/26/2515172/trinadesetata-sreshta-na-ministrite-na-finansite-ot-aziatsko-evropeyskiya-forum-asem-shte-se-sastoi-v-sofiya.html", "text": "Тринадесетата среща на министрите на финансите от Азиатско-европейския форум (АСЕМ) ще се състои в София. Това съобщиха от правителствената информационна служба. Форумът започва от 11.30 часа в НДК.\r\nМинистрите и заинтересуваните страни ще обсъдят настоящи и бъдещи икономически промени, данъчното облагане и цифровизация на икономиката, както и преодоляването на новите и възникващите рискове за финансовата система с акцент върху киберсигурността.\r\nПредседател на срещата ще бъде българският финансов министър Владислав Горанов.", "date": "2018.04.26", "title": "Тринадесетата среща на министрите на финансите от Азиатско-европейския форум (АСЕМ) ще се състои в София"}
{"url": "http://www.focus-news.net/news/2018/04/26/2515173/valdis-dombrovskis-shte-diskutira-s-grazhdani-v-sofiya-perspektivite-pred-balgariya-da-se-prisaedini-kam-evrozonata.html", "text": "От 13.30 часа в Централния военен клуб в София ще се проведе публичен дебат с Валдис Домбровскис, заместник-председател на Европейската комисия и отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари. Това съобщиха от пресцентъра на Представителството на ЕК в България. Темата на гражданския диалог е \"България в Еврозоната – въпроси и отговори\". В дискусията ще се включи и заместник министър-председателят Томислав Дончев.", "date": "2018.04.26", "title": "Валдис Домбровскис ще дискутира с граждани в София перспективите пред България да се присъедини към Еврозоната"}
{"url": "http://www.focus-news.net/news/2018/04/26/2515171/vitsepremierat-valeri-simeonov-shte-se-sreshtne-s-ukrainskiya-ministar-na-obrazovanieto-i-naukata-yuliya-grinevich.html", "text": "Заместник министър-председателят по икономическата и демографската политика Валери Симеонов ще проведе среща с украинския министър на образованието и науката Юлия Гриневич. Това съобщиха от правителствената информационна служба. Те ще обсъдят гарантирането на правата на българското малцинство в Украйна и активизиране на икономическото сътрудничество между двете държави.\r\nНа срещата ще присъства и посланикът на Украйна в България Микола Балтажи.", "date": "2018.04.26", "title": "Вицепремиерът Валери Симеонов ще се срещне с украинския министър на образованието и науката Юлия Гриневич"}
{"url": "http://www.focus-news.net/news/2018/04/26/2515170/ministarat-na-vatreshnite-raboti-valentin-radev-i-vitseprezidentat-na-shveytsariya-uli-maurer-shte-otkriyat-moderen-trenirovachen-poligon-shte-bade-otkrit-v-akademiyata-na-mvr.html", "text": "Министърът на вътрешните работи Валентин Радев и вицепрезидентът на Швейцария Ули Маурер ще открият модерен тренировъчен полигон ще бъде открит в Академията на МВР. Това съобщиха от пресцентъра на МВР. То разполага с модерно ИТ и техническо оборудване за провеждането на обучения с практическа насоченост и симулации на реални ситуации. \r\nЦеремонията ще започне в 10.15 часа.", "date": "2018.04.26", "title": "Министърът на вътрешните работи Валентин Радев и вицепрезидентът на Швейцария Ули Маурер ще открият модерен тренировъчен полигон ще бъде открит в Академията на МВР"}
{"url": "http://www.focus-news.net/news/2018/04/26/2515145/ria-novosti-ruski-diplomati-se-sreshtnaha-s-liderite-na-protestite-v-armeniya.html", "text": "Представители на посолството на Русия в Ереван са се срещнали с лидерите на опозицията Никол Пашинян и Арарат Мирзоян, съобщиха от пресслужбата на дипломатическото представителство, предава РИА Новости.\r\n„В хода не беседата участниците са обменили мнения за текущата ситуация в Ереван и Армения“, се казва на страницата на посолството във „Фейсбук“.\r\nРуската страна призова организаторите на митинга да влязат в конструктивен диалог с действащата власт и другите политически сили. Дипломатите са подчертали, че развилата се ситуация трябва да бъде решена изключително в рамките на конституционното поле и в интерес на всички арменски граждани.\r\n„Изразена е надежда за възможно най-бързо завръщане на живота в страната в нормално и спокойно русло“, се казва още в съобщението.\r\nПо-рано Никол Пашинян заяви, че се е срещал с представители на Москва и те са го уверили, че Русия няма да се меси във вътрешните работи на Армения.Протестните акции\r\nУличните протести срещу избирането на бившия президент на Армения Серж Саргсян за премиер започнаха в средата на април. Противниците му го обвиняват в неефективно управление, узурпация на властта и за влошеното икономическо състояние на страната.\r\nПрез изминалите почивни дни протестите достигнаха своя пик. Лидерите на опозицията – депутатите Никол Пашинян, Сасун Микаелян и Арарат Мирзоян бяха задържани, но в понеделник, под натиска на обществеността, те бяха пуснати на свобода.\r\nВ същия ден Саргсян освободи премиерския пост, а след него оставка подаде и правителството. За изпълняващ длъжността министър-председател бе назначен представителят на Републиканската партия Карен Карапетян.\r\nНезависимо от значителните отстъпки от страна на властите, опозицията няма намерение да прави компромис. В сряда Никол Пашинян обяви, че очаква „пълна капитулация“ на управляващата Републиканска партия. Според неговите думи, митингите ще продължат, докато властите не изпълнят всички искания на протестиращите.\r\nПревод и редакция:", "date": "2018.04.26", "title": "РИА Новости: Руски дипломати се срещнаха с лидерите на протестите в Армения"}
{"url": "http://www.focus-news.net/news/2018/04/26/2515174/parlamentat-shte-popalni-sastava-na-antikoruptsionniya-organ.html", "text": "Парламентът ще попълни състава на Антикорупционния орган. Това предвижда програмата за работа на Народното събрание. Депутатите трябва да изберат заместник-председател и трима членове на Комисията за противодействия на корупцията и за отнемане на незаконно придобито имущество. В проекторешението е предложено Антон Славчев да заеме длъжността заместник-председател на Комисията, а Антоанета Георгиева–Цонкова, Пламен Йоцов и Силвия Къдрева за членове. Народното събрание ще утвърди и членове на Комисията за енергийно и водно регулиране. Досегашните членове на КЕВР Ремзи Осман и Александър Йорданов и Георги Златев са предложени за нов 5-годишен мандат. От Комисията ще бъде освободен Валентин Петков, а на негово място е предложена Пенка Трендафилова. За член на комисията е предложен и Евден Николов. Депутатите ще продължат работа по второто четене на Закона за енергетиката, където ще обсъдят правомощията на КЕВР при продажбата на над 20% от собствеността на енергийните дружества.", "date": "2018.04.26", "title": "Парламентът ще попълни състава на Антикорупционния орган"}
{"url": "http://www.focus-news.net/news/2018/04/26/2515176/denyat-26-april-v-balgarskata-istoriya.html", "text": "2011 г.\r\nСпоред данните на „Евростат” Ирландия има най-голям бюджетен дефицит сред страните от Европейския съюз за 2010 година: 32,4% от БВП, на второ място е Гърция с дефицит от 10,5 на сто от БВП. България е с бюджетен дефицит от 3,2 на сто от БВП за 2010 г. По съотношение на държавен дълг спрямо БВП България е сред страните с най-ниско равнище (16,2%). Гърция е с най-високо (142,8%) следвана от Италия (119%), Белгия (96,8%) и Ирландия (96,2%).\r\n2006 г. \r\nДепутатите приемат промени в Закона за закрила на детето. С промените, който продава алкохол или тютюневи изделия на деца се наказва с глоба или имуществена санкция от 1000 до 2000 лева. Който допусне от 22.00 часа до 6.00 часа без придружител дете, ненавършило 16 години, в управляван от него търговски обект се наказва с глоба или имуществена санкция от 1000 до 2000 лева се посочва се още в текстовете от Закона. Предвиждат се санкции и за недобросъвестните родители, които не придружават или не осигуряват пълнолетно дееспособно лице за придружител на децата до 16-годишна възраст, за времето след 22 часа. Предвидено е глобите да са от 100 до 300 лева при първо нарушение, и от 300 до 500 лева при повторно нарушение.\r\n2006 г.\r\nГрадския прокурор Бойко Найденов е избран за говорител на Върховната касационна прокуратура с 23 гласа “за”, двама “въздържали се” и без дебати. Кандидатурата му е издигната от главния прокурор Борис Велчев. Предвидено е Найденов да стане говорител на прокуратурата и да оглави връзките с обществеността и медиите. За тази цел във Върховната касационна прокуратура е предвидено сформиран нов отдел.\r\n2006 г.\r\nВ Шумен български и руски космонавти организират кръгла маса посветена на 45-годишнината от полета на Юрий Гагарин. По този повод гостуват българските космонавти Георги Иванов, Александър Александров и руският космонавт Юрий Лончаков. В делегацията участват и Сергей Тафров, заместник-началник на Центъра за подготовка на космонавти “Юрий Гагарин” в Москва, зам.-директорът на Института за космически изследвания към БАН Лъчезар Филипов, Олга Широкова - началник отдел “Култура” в Руския културен институт в София, и генералният консул на Руската федерация във Варна Анатолий Щелкунов. Организатори на кръглата маса са община Шумен, Руският културно-информационен център, Институтът за космически изследвания към БАН, Асоциацията научно-приложни изследвания и Народно читалище “Добри Войников” - Шумен.\r\n2006 г.\r\nАвстрийският парламент ратифицира с голямо мнозинство Договора за присъединяване на България и Румъния към ЕС. Ратификационните договори на България и Румъния получават подкрепа и от четирите партии в австрийския парламент, с което Австрия става 15-тата държава, ратифицирала присъединителните ни договори. Преди гласуването в подкрепа на двете страни говори австрийският външен министър Урсула Пласник. Тя изтъква икономическите предимства за Австрия от разширяването, като подчертава, че за 2005 г. износът на страната за България и Румъния надвишава вноса с 900 хиляди евро. Като положителен знак тя посочва и поетия от България ангажимент да затвори ІІІ-ти и ІV-ти блок на АЕЦ “Козлодуй”. Тя допълва, че още един плюс за Австрия е съвместната работа с България и Румъния в областта на полицията и съдебната система.\r\n2005 г.\r\nПрезидентът на Република България присъжда Орден „Стара планина“ първа степен на д-р Желязко Христов „за изключително големите му заслуги за развитието на българо-американските отношения и във връзка със 100-годишнината от установяването на дипломатически отношения между Република България и САЩ“.\r\n2005 г.\r\nАвстрия ратифицира договора за присъединяване на България и Румъния към ЕС по време на председателството на италианското правителство\r\n2001 г.\r\nВ периода 23 - 26 април премиерът Иван Костов и министърът на външните работи Надежда Михайлова са на посещение в САЩ, където се срещат с президента Джордж У. Буш, с вицепрезидента Дик Чейни, със секретаря по националната сигурност Кондолиса Райс и с държавния секретар Колин Пауъл.\r\n2000 г.\r\nТридесет и осмото НС приема Закон за обявяване на комунистическия режим за престъпен, който според президента Петър Стоянов, няма никакви юридически последици, а е нещо като декларация.\r\n2000 г.\r\nПо инициатива на премиера Иван Костов в България започва \"Българският Великден\". Събират се 620 млади и успели професионално българи. Половината от тях идват от чужбина, а другата половина - от страната. Задачата им е да обсъдят как могат да помогнат в присъединяването на България към ЕС.\r\n1990 г.\r\nИзлиза първият брой на вестник ”168 часа”.\r\n1981 г.\r\nВ периода 26 - 27 април на посещение в България е ръководителя на Либия полковник Муамар Кадафи.\r\nМуамар Кадафи е либийски политик и държавник. Завършва военно училище (1965 г.), преминава офицерски курсове във Великобритания (1966 г.). Един от създателите на организацията на свободните офицери, свалили крал Идрис V (на 1 септември 1969 г.) и обявили Либия за република. Председател е на Съвета на революционното командване (1969 г.), председател на Националния съвет за отбрана и главнокомандващ на въоръжените сили (от 1970 г.); министър - председател на Либия (януари 1970 г. - юли 1972 г.). Муамар Кадафи е държавен глава на “Велика социалистическа народна либийска арабска джамахирия” от март 1979 г.\r\n1967 г.\r\nПодновен е българо-чехословашкия договор от 1948 г. На 23 април 1948 г. в Прага е подписан Договор за приятелство, сътрудничество и взаимна помощ между Народна република България и Чехословашката република. Документът предвижда двете страни взаимно да се консултират по всички важни международни въпроси, засягащи техните интереси, и да си оказват военна и всякаква друга помощ, в случай че някоя от тях стане обект на агресия, а така също и да развиват взаимните си икономически и културни връзки.\r\nВ Карлови Вари, Чехословакия, завършва конференция на европейските комунистически и работнически партии. Обсъждат се въпросите на сигурността в Европа. На 5 май резултатите от конференцията са обсъдени на пленум на ЦК на БКП.\r\n1966 г.\r\nЗапочва Пленум на ЦК на БКП, на който се утвърждава новата система за ръководство на народното стопанство. Тя изисква \"съобразяване с обективните икономически закони\", прилагане на стопанската сметка, обвързване на работната заплата с резултатите от дейността на стопанските единици, правилно използване на моралните и материалните стимули, премахване на прекаления централизъм.\r\n1954 г.\r\nСъстои се премиера на филма \"Септемврийци\" на режисьора Захари Жандов и сценариста Анжел Вагенщайн, представящ събитията в България през 1923 г.\r\nАнжел Раймонд Вагенщайн - български сценарист и режисьор. Роден е на 17 октомври 1922 г. в Пловдив. По-голяма част от сценариите на Вагенщайн отразяват така наречената антифашистка съпротива. Реализира успехи в анимационното кино - \"Приказка за боровото клонче\" (1960 г.); режисира документалните телевизионни филми - \"Един куршум и три зърна ориз\" и \"Под небето на Бак Бо\" (1975 – 1976 г.), \"Български дух\" (1990 г.). По-известни постижения в игралното кино: \"Наша земя\" (1953 г.), \"Септемврийци\" (1954 г.), \"Две победи\" (1956 г., съвместно с Веселин Ханчев), \"Звезди\" (1959 г.), \"Двама под небето\" (1962 г.), \"Хроника на едно убийство\" (1962 г.), \"Веригата\" (1964 г.), \"Езоп\" (1970 г.), \"Допълнение към ЗЗД\" (1976 г.), \"Звезди в косите, сълзи в очите\" (1977 г.), \"Смърт в розово\" (тв театър, 1979 г.), \"Борис I” (1984 г.), \"Мъгливи брегове\" (1986 г.), \"Спомени от пепелта\" (1993 г.), \"След края на света\" (1998 г.), \"Петокнижие Исааково\" (роман, 1999 г.; през 2001 г. на екран излиза филм със същото заглавие, продукция на Германия). Кавалер е на френския \"Орден за заслуги към нацията\" (1996 г.). Участник е в програмата \"Красивите чужденки\" за представяне на български автори във Франция (2001 г.).\r\n1951 г.\r\nПолитбюро на ЦК на БКП взема решение за подобряване работата на партията сред турското население. Сложено е начало на политика, повлияна от съветския опит в изграждането на \"многонационалната\" държава. Толерира се и се стимулира културното и стопанското развитие на турското население, като целта е постепенното му откъсване от исляма и приобщаването му към социалистическото строителство. В резултат турското население значително подобрява своя бит, но и задълбочава своята обособеност.\r\n1949 г.\r\nВ периода 26 - 30 април се провежда Първата сесия на СИВ в Москва. Определени са основните насоки в дейността на съвета.\r\nСъветът за икономическа взаимопомощ е междуправителствен съюз (съкратено СИВ), учреден е през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. В съюза СССР има водеща роля, като чрез решенията на СИВ тя системно подчинява икономиката на политиката на страните членки на своите интересите. СИВ е разпуснат е през 1991 г.\r\n1944 г.\r\nИзпратена е повторна съветска нота  против използването на българска територия (пристанища и летища) от Германия за нападение срещу СССР. На 17 април СССР изпраща нота със същото съдържание, която България отклонява.\r\n1939 г.\r\nПри посещението си в София съветският заместник-комисар по външните работи В. Потьомкин подкрепя българската позиция за мирна ревизия на границите.\r\n1919 г.\r\nНа 24 април в изпълнение на заповед на ген. Кретиен министърът на външните работи Никола Мушанов (на снимката) забранява конгреса на БЗНС, свикан за 27-30 април в София. Вместо него се провежда \"малък\" земеделски конгрес проведен в периода 26-29 април. В отговор тримата министри земеделци подават оставка и правителството се разпада.\r\n1913 г.\r\nПодписан е Петербургският протокол, с който България предава на Румъния Силистра и 3 км около града.\r\nСлед победата на съюзените балкански държави над турската армия и разширяването на техните територии за сметка на Османската империя Румъния предявява претенции за териториални компенсации. За задоволяването на румънските искания в Санкт Петербург се събират представители на Русия , Германия, Англия, Австро-Унгария, Франция и Италия със задача - да определят южната граница на Добруджа между България и Румъния. \r\nСлед избухването на Втората Балканска война румънското правителство търси още по-големи компенсации за сметка на България. В резултат румънската армия окупира цяла Добруджа.\r\nБългария си връща Южна Добруджа по силата на Крайовския договор, подписан на 7 септември 1940 г. Според договорът  границата между двете държави отново се възстановява такава, каквато е била през 1913 г. Договорена е размяна на българите от Тулчански и Кюстенджански окръг срещу румънски колонисти от Силистренски и Калиакренски окръг.\r\n1912 г.\r\nВ периода 26 - 27 април в София се провеждат три кооперативни конгреса: на Главния съюз на българските земеделски кооперации, на Централния съюз на българските земеделски кооперации и на Българската централна кооперативна банка. Определена е Върховна обединителна комисия, която издава в. \"Обединение\" и работи за единство на кооперативното движение.\r\n1911 г.\r\nВисоката Порта утвърждава новия състав на Екзархийския съвет (Върховен мирски съвет): д-р В. Динов, Н. Димков, Ат. Ченгелев, Хр. Далчев, Ан. Христов и Й. Мирчев въз основа на изборите от пролетта на същата година.\r\n1841 г.\r\nИларион Макариополски напуска гръцката столица Атина. Изследователите предполагат, че това решение е продиктувано от намерението му заедно с Георги Раковски да се включат в подготовката на Влашко въстание, в основата на което стои българската емиграция. Първоначално е решено и двамата да заминат за Цариград, но по-късно Раковски се отправя за Браила, а Макариополски остава в турската столица.\r\nИларион Макариополски е висш духовник, митрополит, един от водачите на църковно-националната борба. Първоначално учи в родния си град, а по-късно в гръцкото училище в с. Арбанаси. През 1832 г. приема монашеството в Хилендарския манастир (Атон). Продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи образованието си. Там се запознава с Неофит Бозвели и става негов близък сподвижник и помощник в борбата за извоюване на църковно-национална независимост. Поради активната си дейност в тази насока, по искане на Цариградската патриаршия през 1845 г. е заточен в Света гора. Освободен е през 1850 г., като разгръща още по-активно дейността в църковно-националното движение. Иларион Макариоплоски е избран за духовен глава на цариградските българи. За кратко предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. Същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. по времето на Великденската служба отхвърля властта на гръцкия патриарх, като не го споменава по време на службата. По този начин дава открит израз на желанието на българския народ да скъса със зависимостта си от гръцката Патриаршия. По този повод е заточен отново, но този път в Мала Азия, където престоява до 1864 г. Преди заминаването си през 1861 г. отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия през 1870 г. е избран във Временния екзархийски съвет. Иларион Макариополски е член и на първия Свети синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г. в Цариград.На тази дата са родени:\r\n1962 г.\r\nРоден е Наско Сираков - български футболист, полузащитник и нападател. Дебютира в майсторската група на 29 март 1980 г. Играч е на “Левски”, “Спартак” - Варна, “Хасково”, “Сарагоса” - Испания, “Еспаньол” - Испания, “Ланс” - Франция и отново “Левски”. Шампион на страната през 1984 г., 1985 г., 1988 г., 1993 г., 1994 г. В “А” РФГ към 1септември 1993 г. има 202 мача и 132 гола. В националния отбор има 53 мача с 19 гола. Дебютът му се състои на 7 юли 1984 г. срещу Алжир (3:2). Участва на Световното първенство през 1986 г. На откриването на първенството срещу Италия бележи гол и изравнява резултата. Участва и в квалификациите за Световното първенство през 1994 г. Четирикратен голмайстор на първенството - през 1987 г. (36 гола), 1988 г. (28), 1992 г. (26), 1994 г. (30), носител на “Бронзова обувка” (1987 г.), носител на орден “Стара планина” I степен за успешно представяне на Световното първенство през 1994 г. в САЩ. Считан е за един от най-добрите футболисти в страната през 80-те и началото на 90-те години.\r\n1958 г.\r\nРоден е Георги Лозанов - български философ, медиен експерт, журналист, педагог. През 1982 г. завършва специалност \"Философия\" в СУ “ Св. Климент Охридкси” . От 1983 до 1989 г. завежда отдел \"Теория и критика на фотографията\" в сп. \"Българско фото\" . През 1989 г. е редактор във вестник “ Култура”, през 1989 г. става заместник –главен редактор. От 1994 г. е доцент във Факултета по журналистика и масова комуникация; преподава по \"Визуални комуникации\", \"Пресфотография\", \"Интеркултурни комуникации\" във Факултета по журналистика на СУ “ Св. Климент Охридски”и по \"Културология\" в НАТФИЗ. От 1999 г. до 2000 г. ръководител на катедра \"Печат и книгоиздаване\".От 2001 г. е член на Съвета за електронни медии . Член е на Съюза на българските журналисти.От 1998 г. е член на Националния съвет за радио и телевизия , а през 2001 г. става негов председател. \r\nНа 9 март 2004 е номиниран от Българския хелзинкски комитет и избран за председател на Управителния съвет на Българската медийна коалиция.\r\nНаписал е над 100 научни студии и статии по проблемите на електронните и печатните медии, културологията, философията и естетиката и на повече от 200 статии в областта на критиката на медиите, литературната критика и изкуствознанието. Автор е на осем телевизионни филма. Има над 100 участия в български и международни конференции, посветени на медиите и философията, участва в над 30 проекта в областта на медиите.\r\n1953 г.\r\nРоден е Георги Денков - български музикант, вокалист, китарист. Завършва Медицинска академия, София. От 1979 г. до 1983 г. пее в дует с Христо Деянов. Песните му печелят награди в различни конкурсни програми. Участва в група \"Асоциация\" и съпровожда като китарист М. Белчев. Концертира в България и чужбина.\r\n1876 г.\r\nРоден е Сава Петров Огнянов - български драматичен артист. Завършва гимназия в Русе и драматична школа - в Мюнхен и Берлин. Връща се в България през 1904 г. и дебютира в ролята на Франц Мор (\"Разбойници\" от Шилер). Изиграва ролите д-р Ранк (\"Нора\"), Иван-Асен (\"Борислав\"), Хамлет и Кралят (\"Хамлет\"), Цезар (\"Цезар и Клеопатра\"), Тоз (\"Тоз, който получава плесници\"), мандарините Ма (\"Тебеширеният кръг\") и др. През 1910-1912 г. посещава някои от най-известните театри в света (във Виена, Мюнхен, Париж, Берлин, Москва). През 1920 г. е в Италия, където се снима в главна роля във филма \"Отец Савелий\". Занимава се с преподавателска дейност.\r\n1848 г.\r\nРоден е Георги Дражев (Г. Д. Хаджигеоргиев) - деец на българското национално-освободително движение. Избран е за председател на Ямболския революционен комитет. След обявяването на Априлското въстание (1876 г.) се присъединява с малък отряд към четата на Ил. Драгостинов и Стоил войвода в Сливенския балкан. След разбиването на четата е заловен и обесен в Ямбол.На тази дата умират:\r\n1997 г.\r\nУмира Петър Бобев (Петър Бобев Петров) – български белетрист. Творчеството му е предимно от областта на научната фантастика. Автор е на книгите “Деца на слънцето\" (1955 г.), \"Гущерът на ледовете\" (1958 г.), \"Белият лоцман\" (1961 г.), \"Галатея\" (1967 г.), \"Симба\" (1969 г.), \"Куцият дявол\" (1970 г.) и др.\r\n1986 г.\r\nУмира Дечко Христов Узунов - български художник. Учи в Държавната художествена академия (1919-1922 г.) и в Мюнхенската художествена академия (1922-1924 г.; в ателието на Карл фон Маар). Участва на Международна изложба в Париж (1937 г.; в български павилион). От 1938 г. е професор в Държавната художествена академия . През 1940 г. получава орден “Феникс” в Атина. През 1942 г. оформя български павилион на Международния панаир в Измир. Участва в конкурс в Хавана, където се среща с мексикански художник Сикейрос (1968 г.). От 1973 г. е академик. Автор е на портрети, пейзажи и тематични композиции. Творбите му се отличават с оригиналност, богато нюансирани тонове, светъл колорит, здрава тримерна форма, подчертан вкус и живо изпълнение. ЮНЕСКО обявява 1999 г. за “Година на Д. Узунов”. В Националната художествени галерия, София, се пазят 206 творби на Узунов. По-значителни негови произведения “Портрет на Н. О. Масалитинов” (1931 г.), “Кръстю Сарафов в ролята на Фалстаф” (1932 г.), “Детски портрет” (1930 г.), “Вършитба” (1952 г.) и др. Работи в областта на монументалната живопис (мозайка, стенопис и др.), където широко използва елементи от народното приложно изкуство (демонтираните мозайки от разрушения мавзолей на Г. Димитров са прибрани в Националния музей за приложни изкуства).\r\n1964 г.\r\nУмира Димитър Любомиров Гичев - български общественик, един от водачите на Българския земеделски народен съюз, последовател на Ал. Стамболийски. През 1922 - 1923 г. е пловдивски окръжен управител . През 1931 г. е министър на земеделието в кабинета на А. Малинов , след това в кабинета на Н. Мушанов е министър на търговията до 19 май 1934 г. По негова инициатива са гласувани законите за розопроизводството, цвеклосеенето и за занаятчиите. Редактор е на вестник \"Земеделско знаме\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.26", "title": "Денят 26 април в българската история"}
{"url": "http://www.focus-news.net/news/2018/04/26/2515179/vietnamska-parlamentarna-delegatsiya-vodena-ot-zamestnik-predsedatelya-na-natsionalnoto-sabranie-uong-chu-liu-shte-bade-na-poseshtenie-v-balgariya.html", "text": "Парламентарна делегация, водена от заместник-председателя на Националното събрание на Социалистическа република Виетнам Уонг Чу Лиу, ще бъде на посещение в България. Това съобщиха от пресцентъра на Народното събрание.\r\nW 11.30 часа виетнамските парламентаристи ще се срещнат в зала „Изток“ с председателя на Комисията по правни въпроси Данаил Кирилов, а след това ще бъдат приветствани в пленарната зала на Народното събрание. \r\nВ 14.30 часа председателят на парламента Цвета Караянчева ще приеме виетнамската делегация. По-късно гостите ще разговарят с вицепрезидента Илияна Йотова. \r\nВ програмата на визитата за 27 април 2018 г. са предвидени срещи с председателя на Групата за приятелство България – Виетнам в 44-ото Народно събрание Валери Жаблянов, със заместник-председателя на парламента Емил Христов, с министъра на правосъдието Цецка Цачева и с кмета на София Йорданка Фандъкова.", "date": "2018.04.26", "title": "Виетнамска парламентарна делегация, водена от заместник-председателя на Националното събрание Уонг Чу Лиу, ще бъде на посещение в България"}
{"url": "http://www.focus-news.net/news/2018/04/26/2515177/parlamentarnite-komisii-po-vanshna-politika-i-po-evropeyskite-vaprosi-shte-se-sreshtnat-s-glavniya-pregovaryasht-na-es-za-brekzit-mishel-barnie.html", "text": "Народните представители от комисиите по външна политика и по европейските въпроси и контрол на европейските фондове ще разговарят с главния преговарящ на Европейския съюз за излизане на Великобритания от структурите на Съюза Мишел Барние. Това съобщиха от пресцентъра на Народното събрание. Срещата ще бъде от 14.00 часа в зала „Изток” на Народното събрание.", "date": "2018.04.26", "title": "Парламентарните комисии по външна политика и по европейските въпроси ще се срещнат с главния преговарящ на ЕС за Брекзит Мишел Барние"}
{"url": "http://www.focus-news.net/news/2018/04/26/2515178/zamestnik-ministar-valentin-yovev-shte-uchastva-v-konferentsiya-transport-i-energetika-svarzanost-na-zapadnite-balkani-s-es.html", "text": "Заместник-министърът на регионалното развитие и благоустройството инж. Валентин Йовев ще участва в конференция „Транспорт и енергетика – свързаност на Западните Балкани с ЕС“. Това съобщиха от Министерството за българското председателство на Съвета на ЕС 2018. Форумът ще се проведе в Белград, Република Сърбия.  Събитието е в рамките на Българското председателство на Съвета на ЕС и е по инициатива на посолството ни в сръбската столица.", "date": "2018.04.26", "title": "Заместник-министър Валентин Йовев ще участва в конференция „Транспорт и енергетика – свързаност на Западните Балкани с ЕС“"}
{"url": "http://www.focus-news.net/news/2018/04/26/2515180/kmetat-na-sofiya-yordanka-fandakova-i-mishel-barnie-shte-posetyat-stolichnoto-metro.html", "text": "Главният преговарящ от името на ЕС за Брекзит Мишел Барние ще бъде на работно посещение в София. Това съобщиха от пресцентъра на Столична община. В рамките на своята програма заедно с кмета на София Йорданка Фандъкова ще посети столичното метро.", "date": "2018.04.26", "title": "Кметът на София Йорданка Фандъкова и Мишел Барние ще посетят столичното метро"}
{"url": "http://www.focus-news.net/news/2018/04/26/2515175/sport-grigor-dimitrov-izliza-sreshtu-malek-dzhaziri-sled-1330.html", "text": "Световният номер 5 Григор Димитров ще излезе за своя мач от третия кръг на турнира на червени кортове в Барселона след 13:30 в четвъртък. Той ще спори за място на четвъртфиналите с тунизиеца Малек Джазири, от когото загуби изненадващо на турнира в Дубай.", "date": "2018.04.26", "title": "Спорт: Григор Димитров излиза срещу Малек Джазири след 13:30"}
{"url": "http://www.focus-news.net/news/2018/04/26/2515181/stolichniyat-obshtinski-savet-shte-obsadi-programa-za-razvitie-na-turizma-na-teritoriyata-na-stolichna-obshtina-za-2018-g.html", "text": "На днешното си заседание Столичен общински съвет ще обсъди Доклад относно проекти на План за действие към Стратегия за развитие на София като туристическа дестинация – 2017-2030 година и Програма за развитие на туризма на територията на Столична община за 2018 г. Това предвижда програмата за работа на СОС. В рамките на заседанието ще бъде дискутиран доклад относно одобряване на „Актуализирана Стратегическа карта за шум в околната среда на агломерация София“.\r\nДневният ред включва и приемане на Годишен план за развитие на социалните услуги на територията на Столична община за 2018 и 2019 г., който е в изпълнение на Областната стратегия за развитие на социалните услуги на територията на област София град 2016-2020 г.", "date": "2018.04.26", "title": "Столичният общински съвет ще обсъди Програма за развитие на туризма на територията на Столична община за 2018 г."}
{"url": "http://www.focus-news.net/news/2018/04/26/2515182/dobrich-dvizhenieto-na-mps-po-chast-ot-patya-branishte-slaveevo-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението на МПС по част от пътя Бранище – Славеево се осъществява с повишено внимание поради ремонтни дейности на асфалтовата настилка, предаде кореспондентът на Радио „Фокус” – Варна. Движението на автомобили се регулира с пътни знаци. Срокът за завършване на дейностите е до 27 април. В Добрич времето е слънчево и ясно, тихо е, температурата на въздуха е около 16 градуса. В областта няма въведена промяна в организацията на движение на автомобили. \r\nЖулиета НИКОЛОВА", "date": "2018.04.26", "title": "Добрич: Движението на МПС по част от пътя Бранище – Славеево се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/04/26/2515186/dobrich-ulitsa-yordan-yovkov-vremenno-shte-bade-zatvorena-za-dvizhenie-zaradi-planovi-rezitbi.html", "text": "От 08.30 до 16.00 часа днес и в петък ще се извършат планови резитби по ул. „Йордан Йовков“. Улицата ще бъде затворена за МПС. Това съобщиха от пресцентъра на Община град Добрич. Община Добрич се обръща с молба към гражданите в това часово време да не се паркира по улица „Йордан Йовков, за да се осигури достъп на техниката.", "date": "2018.04.26", "title": "Добрич: Улица „Йордан Йовков“ временно ще бъде затворена за движение заради планови резитби"}
{"url": "http://www.focus-news.net/news/2018/04/26/2515183/denyat-26-april-v-svetovnata-istoriya.html", "text": "2017 г.\r\nВенецуела обявява, че ще се оттегли от Организацията на американските държави, след като организацията решава да свика среща без Венецуела.\r\n2016 г.\r\nЕлектронна платформа с карта на аптеките в страната показва коя е най-близката до нас денонощна аптека, къде могат да ни приготвят лекарства по рецепта или да си вземем инсулин по линия на здравната каса.\r\n2013 г.\r\nТри хиляди възстанника от „Освободителната армия на Южен Судан“ се съгласяват да сложат оръжие в замяна на обещание за амнистия от страна на правителството на Южен Судан.\r\n2013 г.\r\nПрезидентът на Федерация Босна и Херцеговина Живко Будимир е арестуван по обвинение в корупция.\r\n2012 г.\r\nМинистър-председателят на Йордания Аун ал Хасауна подава оставка. Кралят на Йордания Абдула II възлага създаването на ново правителство на екс-премиера, шеф на канцеларията на кралския двор Файез Ал-Тарауна.\r\n2005 г.\r\nПрезидентът на Република България присъжда Орден „Стара планина“ първа степен на д-р Желязко Христов „за изключително големите му заслуги за развитието на българо-американските отношения и във връзка със 100-годишнината от установяването на дипломатически отношения между Република България и САЩ“.\r\n2005 г.\r\nАвстрия ратифицира договора за присъединяване на България и Румъния към ЕС по време на председателството на италианското правителство\r\n2005 г.\r\nПод международен натиск, Сирия изтегля последните си 14 000 войници от Ливан, с което се слага край на 29-годишната военна доминация над страната.\r\n2002 г.\r\n19 годишният Робърт Щайнхаузер застрелва 17 души  в училището си в германският град Ерфурт, след което се самоубива.\r\n1999 г.\r\nХиляди компютри в света са поразени от вируса “Чернобил”.\r\n1991 г.\r\nДиего Марадона е арестуван за притежаване на наркотици. Той е аржентински футболист, нападател. За първи път му обръщат внимание специалистите на едва 9-години в отбора на “Естрела Роя”. Истинската му кариера започва в елитния “Бока Хуниорс”. С футболния клуб “Наполи” става шампион на Италия. Футболист № 1 в света, световен шампион и Футболист № 1 на Световното първенство в Мексико през 1986 г. с Аржентина. Специалистите определят Марадона за “Най-добрият футболист” в света през 80-те години. В Южна Америка по популярност го превишава единствено “Кралят” Пеле.\r\n1986 г.\r\nВ 1 ч и 23 мин в Чернобилската АЕЦ, Украйна, става най-голямата ядрена авария в света, която засяга и България. Взривилият се реактор е тип РБМК -  реактор с висока мощност канален и използващ графитен избавител. \r\nНа 25 април 1986 г. е планирано да се извърши профилактичен ремонт и изпитание с турбогенератора на IV блок на Чернобилската АЕЦ. Реакторът с номинална мощ от 3200 мегавата е трябвало да бъде изключен за около 20 секунди, а мощността му да бъде свалена до 700-1000 мегавата. Замисълът на опита е да се провери дали при аварийно изключване на електрозахранването турбогенераторът може на собствен ход до 45-50 секунди да произведе остатъчна енергия, достатъчна за запазване на охлаждането му, докато се включат резервните агрегати. \r\nВ 01.06 часа на 25 април започва планираното намаляване на мощността на реактора. Дванадесет часа по-късно мощността е 1600 мегавата, или 50% от номинала. За чистотата на експеримента е изключена и системата за аварийно охлаждане на реактора, което абсолютно противоречи на предписанията за експлоатация. Реакторът продължава да работи наполовина от мощността си до 23 часа на 26 април, когато започва повторно снижаване. Под 700 мегавата обаче турбината е твърде нестабилна и трудно контролируема. В 0.28 часа на 26 април е достигната мощност от 500 мегавата, реакторът е приведен в автоматичен режим на управление, но неочаквано пада до 30 мегавата. При такова положение блокът незабавно трябва да бъде спрян, но това не е направено и тестът продължава. Операторът успява временно да стабилизира мощността на 200 мегавата, но заради засиленото охлаждане се получава огромно увеличение на парата в реактора, което води до рязко покачване на температурата вътре. Ядрената реакция излиза извън контрол, мощността за няколко секунди се вдига до 300 000 мегавата (100 пъти повече от номинала). В 1.23 ч. се взривява горната част на реактора, която тежи около 1000 тона. Самата авария представлява два взрива, които разрушават енергоблока. По оценки на МААЕ сумарната сила на експлозията надвишава над 100 пъти тази на ядреното оръжие, използвано през Втората световна война. Разрушеният реактор изхвърля в атмосферата около 520 опасни радионуклеиди. СЗО посочва, че общата радиоактивност на изпуснатия материал е 200 пъти повече от този при взривяването на атомните бомби над Хирошима и Нагазаки. Според официални данни веднага след катастрофата загиват 31 души, а 600 000 души, участвали в потушаването на пожара и разчистването, получават високи дози радиация. С радиация са облъчени общо 8.4 млн. жители на днешните Беларус, Украйна и Русия. Около 155 000 кв. км са заразени с радиоактивни материали, от които почти 52 000 кв. км със силно радиоактивните елементи цезий-137 и стронций-90, с период на полуразпад съответно 30 и 28 години.\r\n1978 г.\r\nЗапочва гражданската война в Афганистан, която по-късно СССР обявява като причина за нахлуването си в страната.\r\n1969 г.\r\nВ Москва завършва XXIII - та сесия на СИВ, която взема решение за изработване на Комплексна програма за задълбочаване на сътрудничеството и развитието на социалистическата икономическа интеграция. На 19 май пленум на ЦК на БКП обсъжда резултатите от сесията.\r\n1964 г.\r\nТанганика и Занзибар се обединяват в обща държава – Танзания.\r\nОбединена република Танзания е държава в Източна Африка. Площта й е 945 090 кв. км. Населението за 2000 г. е около 35 300 000 души. От тях 35% мюсюлмани, 40% християни, 11% анимисти. Официалните езици са суахили и английски. Столица на Танзания е Дар ес Салаам и Додома. Паричната й единица е танзанийски шилинг. Законодателният й орган е Национално събрание. На Танзания принадлежат и островите Занзибар и Пемба. Залежи на диаманти, платина, кобалт, злато и различни руди. Климата е екваториален. През Танзания минават реките Пангани, Рувума, Руфиджи. Флората се характеризира с тропически листопадни и вечнозелени гори, високотревна савана. В Танзания има 10 национални парка с обща площ около 3,7 млн. ха, резервати. Танзания е една от най-слабо развитите държави в света. Осемдесет процента от населението е заето предимно в селското стопанство. Основни култури са чай, кафе, тютюн, царевица, ориз, сизал, подправки. Съществуват и дребни предприятия за преработка на селскостопанската продукция, за преработка на нефтопродукти, дървен материал и за цимент. Територията й е заселена от древността. Португалците идват през XVI в., а през XIX в. е във владение на султаната Оман.\r\nПрез 1856 г. е основан самостоятелен Занзибарски султанат. През 1884 г. континенталната част на Таганика е завладяна от Германия и включена в Германска Източна Африка. През 1890 г. Занзибар е обявена за султанат под британски протекторат. От 1922 г. е британска подмандатна територия, от 1946 г. - територия под попечителство. На 9 декември 1961 г. Танганика получава независимост. На 10 декември 1963 г. - Занзибар е обявена също за независима. През април Танганика и Занзибар се обединяват, създавайки Обединена република Танзания. Сега действащата конституция в страната е приета през 1977 г. (с поправки). Глава на държавата и правителството - Бенжамин Уилям Мкапа (президент от ноември 1995 г.). Танзания е член на Общността и на Организацията за африканско единство (1963 г.) и на ООН (1961 г.).\r\n1962 г.\r\nВ космоса е пуснат първият в историята международен обект - англо-американският спътник “Ариел”.+\r\n1949 г.\r\nВ периода 26 - 30 април се провежда Първата сесия на СИВ в Москва. Определени са основните насоки в дейността на съвета.\r\nСъветът за икономическа взаимопомощ е междуправителствен съюз (съкратено СИВ), учреден е през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. В съюза СССР има водеща роля, като чрез решенията на СИВ тя системно подчинява икономиката на политиката на страните членки на своите интересите. СИВ е разпуснат е през 1991 г.\r\n1942 г.\r\nПри експлозия загиват 1549 миньори в Манджурия. Това е най - тежкият минен инцидент.\r\n1937 г.\r\nВ хода на испанската гражданска война немската авиация бомбардира Герника. \r\nИспанска гражданска война се води от 1936 г. до 1939 г. . През първата половина на 1936 г. напрежението между управляващия ляв Народен фронт и дясната опозиция придобива застрашителни размери. Убийството на водача на парламентарната опозиция Калво Сотело през юли 1936 г. става повод за избухването на отдавна подготвяния от военните метеж. Започва като бунт на армейски командири в Испанско Мароко срещу засилващите се социалистически и антиклерикални тенденции на републиканското правителство на Азаня. Начело са генералите Санхурхо, Мола и Франко. След смъртта на Санхурхо, предизвикана в самолетна катастрофа, Франко поема ръководството на войските. Кадис, Сарагоса, Севиля и Бургос застават на страната на националистите, а Мадрид, Барселона, Билбао и Валенсия остават под републикански контрол. Метежниците са подпомагани от германски военновъздушни части от легиона „Кондор\" и 50 000 италиански „доброволци\". СССР изпраща съветници, военни специалисти и техници на републиканците, оръжие и муниции. На страната на мадридското правителство се сражават интернационалните бригади, съставени от комунисти и леви симпатизанти от много страни. Гражданската война протича в четири основни етапа. През 1936 г. Франко завладява половината Испания, включително цялото протежение на португалската граница, ключов път за снабдяване. Баските и каталунците се обединяват около правителствените сили и отстояват изтока и севера, а националистите са отблъснати на подстъпите към Мадрид. През юни 1937 г. националистите имат успехи на север, като овладяват Билбао. На следващата година с още по-голяма немско-италианска помощ Франко подновява офанзивата по всички фронтове. През март националистите настъпват в Каталуния, като през април достигат Средиземно море и разделят на две териториите, контролирани от републиканците. През юни силите на Франко напредват към Валенсия, а на река Ебро се водят тежки боеве. През декември националистите пробиват каталонския фронт, но Мадрид устоява на атаките им през цялата година. В последната фаза на войната противоречията между съперничещите си групировки сред републиканците и прекратяването на съветската помощ довеждат до бързо разпадане на съпротивата. Барселона пада на 26 януари 1939 г., Валенсия и Мадрид на 28 март и всички сражения спират три дни по-късно. Жертвите на Гражданската война възлизат на над половин милион души от двете страни.\r\n1933 г.\r\nВ Германия е създадена тайната полиция Гестапо.\r\n1922 г.\r\nВлиза в сила ново административно деление на Сърбо-хърватско-словенското кралство. Създадени са 33 области и българските територии са разделени на Скопска, Битолска, Брегалнишка (център Щип), Вранска, Нишка и Тимошка (център Зайчар) области.\r\n1920 г.\r\nЗавършва конференцията на Върховния съвет на Антантата, САЩ (като наблюдатели) и представители на Белгия и Гърция. Конференцията е проведена от 19 до 26 април, като разглежда въпросите за германските репарации и утвърждава териториалните условия, които залягат след това в Севърския мирен договор от 1920 г., подписан между Антантата и султанска Турция. Севърският мирен договор Взема решение за възстановяване на търговските отношения със Съветска Русия и разпределя между големите съглашенски държави мандатите на Обществото на народите в някои от арабските страни. Конференцията на Антантата в Сан Ремо предава протектората върху Западна Тракия на Гърция. Огромна бежанска вълна залива България.\r\n1828 г.\r\nВ Петербург е обнародван манифест на император Николай І (1825-1855 г.), с който Русия обявява война на Турция. В него Русия обвинява Високата порта, че не спазва поетите в Кючуккайнарджийския договор (1774 г.) ангажименти. Последвалата руско-турска война има съдбовно значение за подвластните на султана християнски народи, тъй като резултатите от поредната руска военна кампания на юг от р. Дунав променят изцяло политическата карта на Балканите.\r\nПовод за война между Русия и Турция е изострянето на Източния въпрос.  Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. с пресичането на Дунава от Втора руска армия. Руските войски преминават Добруджа и обсаждат Шумен, Варна и Силистра, а в края на септември превземат Варна. На кавказкия фронт Русия има значителни успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия.На тази дата са родени:\r\n1933 г.\r\nРоден е Арно Алан Пензиас- американски радио- и астрофизик. Напуска Германия и от 1940 г. живее в Ню Йорк. През 1946 г. получава американско гражданство. Следва физика в Колумбийския университет. Докторската му дисертация предлага конструиране на лазер, чрез който да се определя количеството водород в газа на няколко купове от галактики. След 1963 г. извършва радиоастрофизически наблюдения. Заедно с Р. Уилсън установява, че фоновото лъчение на космически радиоизточници има дължина на вълната, съответстваща на температура ок. 3°K; по-късно разбира, че то запълва цялата Вселена. През 1978 г. заедно с Р.Уилсън получава Нобелова награда за физика за откритото космическо микровълново фотоново лъчение.\r\n1932 г.\r\nРоден е Франсиз Ле - френски композитор. Става известен с филмова музика: \"Един мъж и една жена\" (1966 г.), \"Особен урок\" (1968 г.), \"Любовна история\" (1970 г., \"Златен глобус\" и \"Оскар\" за музика). Филмовите му мелодии се интерпретират от известни певци, между които Е. Фицджералд, Т. Джонс, Фр. Синатра, П. Кларк и др. Акомпанира на К. Гоати и Е. Пиаф. Занимава се и с джазови импровизации.\r\n1925 г.\r\nРоден е Пол Нюман - американски актьор и режисьор. Завършва драматична школа. В началото на 50-те години постъпва в театъра. Усъвършенства се в \"Актърз студио\" на Ли Страсбърг и Елиа Казан. Един от най-известните актьори на Холивуд. От 1968 г. периодично и с успех режисира камерни психологически драми - \"Рейчъл, Рейчъл\" (1968 г.), \"За вредата от тютюна\" (1969 г.), \"Понякога велика нация\" (1971 г),\"Стъклената менажерия\" (1987 г.), \"Звезден път\" (1991 г.), \"Посещение на старата дама\" (1992 г.). Снима се във филмите \"Някой там горе ме харесва\" (1956 г.), \"Сводникът\" (1960 г.), \"Играчът на билярд\" (1961 г.), \"Сладкопойна птица на младостта\" (1962 г.), \"\"Движещата се мишена\" (1966 г.), \"Непримиримият Люк\" (1967 г.), \"Бътч Касиди и Сънданс Кид\" (1969 г.), \"Клопката\" (1971 г.), \"Джобни пари\" (1972 г.), \"Ужилването\" (1973 г.), \"Удар със стик\" (1977 г.), \"Присъдата\" (1982 г.), \"Цветът на парите\" (1986 г., награда \"Оскар\"),\"Смъртта и момичето\" (1993 г.), \"Генерално пълномощно\" (1994 г.), \"Писмо от бутилка\" (1999 г.), \"Къде са парите\" (2000 г.).\r\n1918 г.\r\nРодена е Францина Бланкерс - Коен - холандска лекоатлетка. На Олимпийските игри през 1948 г. печели 4 златни медала в късите бягания, щафетата и бягането с препятствия.\r\n1889 г.\r\nРоден е Лудвиг Витгенщайн - австрийски философ. Преподава философия в Кеймбриджския университет от 1939 г. до 1947 г. Философските възгледи на Лудвиг Витгенщайн се формират, както под въздействието на определени явления в австрийската култура от началото на ХХ в., така и в резултат на творческото усвояване на новите постижения в сферата на логико-математическите знания.\r\n1984 г.\r\nРоден е Рудолф Хес – германски държавник и политик по времето на Третия райх. Член е на Националсоциалистическата партия от 1920 г. От 1925 г. е личен секретар на Адолф Хитлер, а от април 1933 г. е негов заместник в Националсоциалистическата партия. Един от организаторите е на терора срещу антифашистките сили и на подготовката на Германия за Втора световна война. През май 1941 г. посещава Великобритания с предложение за мир и за участие на Обединеното кралство в похода срещу СССР. На Нюрнбергския процес е осъден на доживотен затвор (1946 г.). Самоубива се.\r\n1879 г.\r\nРоден е Оуен Уиланс Ричардсън – английски физик. От 1913 г. е член на Лондонското кралско дружество. През 1928 г. получава Нобелова награда за физика. Завършва Кеймбриджкия университет . През 1900-1906 г. е сътрудник в Кавендишовата лаборатория,от 1906 до 1913 г. е професор в Принстънския университет . През 1924-1944 г. е ръководител на научните изследвания по физика, от 1944 г. е професор на Лондонския университет. Научните му трудове са върху проблеми на термоелектронните емисии. През 1901 г. открива зависимостта на плътността на тока на термоелектронната емисия от температурата на повърхността на метала. Изучава фотоелектрическия ефект, емисията на електрони под действието на химически агенти, някои въпроси на магнетизма, квантовата теория, спектроскопията, физиката на рентгеновите лъчи и др.На тази дата умират:\r\n2016 г.\r\nНа 66 години почина певецът Папа Уемба, бащата на конгоанската румба.\r\n1985 г.\r\nУмира Албърт Малц - американски писател. През 1930 г. завършва Колумбийския университет . Дебютира с пиеси с критично и антивоенно съдържание (“Мир на земята”, 1934 г.; “Тъмната шахта”, 1935 г., и др.). Автор е на остросоциални пиеси, новели и романи (“Дълъг ден в кратък живот”, 1957 г.; “Дълбок източник”, 1940 г. и др.). В Холивуд е от 1941 г. Разработва социално-политическа тематика в “Посока Токио” (1943 г.). Сценарист е на “Плащ и кинжал” (1946 г.) и “Голият град” (1948 г.). Един от холивудската десятка, отказал през 1947 г. да дава показания пред Комисията за антиамериканска дейност. През 1949 г. е осъден на затвор за обида на Конгреса и е лишен от възможност да работи в киното. През 1970 г. се завръща на големия екран със сценария на уестърна “Две мулета за сестра Сара”.\r\n1951 г.\r\nУмира Арнолд Зомерфелд - германски физик и математик.През 1891 г. завършва университета в Кьонигсберг. От 1897 г. е професор по математика в Минната академия в Клаустал , от 1900 г. във Висшето техническо училище в Аахен , от 1906 г. в Мюнхенския университет . Изследванията му са съсредоточени в областта на теорията на атома, теорията на металите и математическата физика. Като прилага принципа на Паули към електронния газ в метала, Арнолд Зомерфелд извежда по-точна формула на закона на Видеман-Франц и обяснява джауловата топлина, термоелектрическите ефекти и други явления в металите (1928 г.). Усъвършенства атомния модел на Н. Бор, предлага по-обща формулировка на квантовите условия, като допуска не само кръгови, но и елипсовидни орбити. През 1895 г. създава точна математическа теория на дифракцията, през 1909 г. решава проблема за излъчването на вертикалния дипол на границата между две среди. Изследванията му представляват съществен принос в изучаването на рентгеновите лъчи.\r\n1946 г.\r\nУмира Херман Кайзерлинг - германски философ и писател. Учи естествени науки в различни университети на Европа. През 1911-1912 г. прави околосветско пътуване . В най-известното си произведение - “Пътен дневник на философа” (1919 г.), се стреми да представи многообразните форми на културата и живота на различни народи, като използва идеята за самоосъществяване и пътуване по света. Основните мотиви на ирационалната философия на Кайзерлинг са близки до идеите на философията на живота: представа за философията като “мъдрост”; интуитивно познаване на света, аналогично на художественото творчество; противопоставяне на интелекта и душата; идеал “на новия синтез на духа и душата”, връщане към целостта на битието, изгубена от “европейския” човек, поради едностранно развитие на разсъдъка - чрез обръщане към древната философия и особено към източните мъдрости (древноиндийски и китайски). Основава “Школа на мъдростта” и “Дружество за свободна философия” (1920 г.). Съществува дружество “Кайзерлинг” във Висбаден, което от 1963 г. издава сп. “Terra Nova”.\r\n1910 г.\r\nУмира Бьорнстерне Бьорнсон - норвежки поет и писател. Журналист, драматург, поет, оратор и политически деец. Участва във всички идейни борби, които вълнуват отечеството му. Играе, заедно със съперника си Ибсен, водеща роля в политическия живот на Норвегия. През 1903 г. получава Нобелова награда за литература.Автор е на книгите \"Синьове Солбакен\", \"Сигурд Слембе\", \"Свръх силите\", \"Младоженци\", \"Леонарда\" и др.\r\n1731 г.\r\nУмира Даниел Дефо - английски писател, публицист и обществен деец. Има публикувани повече от 250 произведения: политически памфлети, икономически и исторически \"опити\", сатира, както и образци на документалната проза - \"Чистокръвният англичанин\" (1701 г.), \"Химн за позорния стълб\" (1703 г.), \"Записки на кавалера\" (1720 г.), \"Дневник на чумната година\" (1722 г.). Автор е на прочутия роман \"Робинзон Крузо\" (1719 г.), на авантюристично-приключенски и \"криминални\" романи - \"Капитан Сингълтън\" (1720 г.), \"Историята на полковник Жак\" (1722 г.), \"Мол Флендърс\" (1722 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.26", "title": "Денят 26 април в световната история"}
{"url": "http://www.focus-news.net/news/2018/04/26/2515185/na-letishte-plovdiv-shte-se-provede-medien-den-na-letatelnoto-uchenie-evropeyski-kurs-za-usavarshenstvane-na-takticheskata-podgotovka-na-voenno-transportnata-aviatsiya-18-2etap-c-18-2.html", "text": "На летище Пловдив ще се проведе медиен ден на летателното учение „Европейски курс за усъвършенстване на тактическата подготовка на военно-транспортната авиация 18-2”(ETAP-C 18-2). Това съобщиха от пресцентъра на Министерство на отбраната.\r\nПрограмата на медийния ден включва:\r\n- 9.00 – 10.30 часа – Подготовка на екипажите за изпълнение на задачите за деня и възможност за интервюта с директора на летателното учение полковник Хосе Луис Ромеро Алеге – командир на Европейския център за тактически въздушен транспорт в Сарагоса, Испания, и ръководителя на летателното учение от българска страна полковник Румен Кондев – началник на инспекция „Безопасност на полетите“ в Командването на ВВС, както и от военнослужещи, участници в учението \r\n- 17.00 часа – Официална церемония по завършването на ETAP-C 18-2 и връчване на сертификати на участниците.", "date": "2018.04.26", "title": "На летище Пловдив ще се проведе медиен ден на летателното учение „Европейски курс за усъвършенстване на тактическата подготовка на военно-транспортната авиация 18-2”(ETAP-C 18-2)"}
{"url": "http://www.focus-news.net/news/2018/04/26/2515184/lovech-vremenno-dvizhenieto-po-pat-i-4-balgarski-izvor-sevlievo-v-rayona-na-razklona-za-lovech-e-ogranicheno-za-vsichki-avtomobili-poradi-katastrofa.html", "text": "Временно движението по път I-4 Български извор – Севлиево в района на разклона за Ловеч е ограничено за всички автомобили поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ).  От Пътната агенция съветват шофьорите да се движат с повишено внимание и съобразена скорост по обходни маршрути:\r\n•\tв посока от Варна към София през с. Българене;\r\n•\tв посока от София към Варна през с. Казачево.", "date": "2018.04.26", "title": "Ловеч: Временно движението по път I-4 Български извор – Севлиево в района на разклона за Ловеч е ограничено за всички автомобили поради катастрофа"}
{"url": "http://www.focus-news.net/news/2018/04/26/2515189/protestite-na-raboteshtite-v-sistemata-na-nap-prodalzhavat.html", "text": "Синдикалната организация на КТ „Подкрепа“ и Независимият синдикат на служителите от НАП продължават протестните си действия, поради отказа на изпълнителния директор Галя Димитрова да участва в преговорите за постигане на споразумение за структурни промени в отдел „Оперативен контрол“ и НАП като цяло. Това съобщиха от KT „Подкрепа“.\r\nОт 17.30 ч. двете синдикални организации ще проведат протестен митинг-шествие с маршрут: от ул. „Аксаков“ 21-31, по ул. „Шишман“, пл. „Народно събрание“, ул. „Московска“, ул. „Дунав“, по бул. „Дондуков“ до сградата на ЦУ на НАП.", "date": "2018.04.26", "title": "Протестите на работещите в системата на НАП продължават"}
{"url": "http://www.focus-news.net/news/2018/04/26/2515190/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с подмяна на спирателни кранове на резервоар „Лозен-Тунела“  с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Горно градище“ , ул. „Черковна“ , ул. „Самоковски път“ , ул. „Янко  Панайотов“, ул.„Извор“, ул. „Съединение“ , ул. „Еделвайс“ , ул. „Цветна  градина“, ул. „Св.Св.Кирил и  Методий “, ул. „Искър “ , ул. „Азмаците“ и района  между  ул. „Борова гора“ , ул. „Стефан Стамболов“ , ул. „Васил Левски“  , ул. „Караджин“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Караджин“, ъгъла с ул. „Иван Пешев“; ул. „Св. Св. Кирил и  Методий“, ъгъла с ул. „Горник“.\r\nВъв връзка с подмяна на спирателни кранове на бул. „Александър Стамболийски“, жк. „Разсадника-Коньовица“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул.„Александър Стамболийски“ от ул. „Алеко Туранджа“ до ул. „Татарли“.\r\n- ул. „Троян“ от ул. „Позитано“ до бул. „Александър Стамболийски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“, ъгъла с ул. „Райна Княгиня“.\r\nВъв връзка с пресвързване на уличен водопровод на ул. „Георги Райчев“ кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Георги Райчев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Райчев“ №1.\r\nВъв връзка с изграждане на сградно водопроводно отклонение на бул. „Ген. Николай Столетов“ ж.к. „Света Троица“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на бул. „Ген. Николай Столетов“ от ул. „Майор Георги Векилски“ до ул. „Враня“ и ул. „Враня“ №46. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ген. Николай Столетов“, ъгъла с ул. „Димитър Петков“.\r\nВъв връзка с изпълнение на инвестиционен проект за изграждане на уличен водопровод на ул. „Самоковско шосе“ с. Панчарево , се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Самоковско шосе“ от ул. „Елин Пелин“ до ул. „Юрий Гагарин“, ул. „Руджери“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“,  ъгъла с ул. „Елин Пелин“ .\r\nСлед възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Заводска“ кв. „Орландовци“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- бул. „История славянобългарска“, ул. „Каменоделска“, ул. „Индустриална“, ул. „Заводска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „История славянобългарска“,  ъгъла с ул. „Заводска“ .\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Елена Снежина“ кв. „Драгалевци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Елена Снежина“ от ул. „Ангел Букурещлиев“ до ул. „Маестро Атанасов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елена Снежина “№10.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/26/2515194/pregled-na-osnovnite-temi-v-dobrudzhanskiya-pechat.html", "text": "Според главния прокурор Сотир Цацаров няма предпоставки за екстрадирането на Желяз Андреев , съобщава на първа страница вестник „Нова добруджанска трибуна“. Цацаров е посочил, че веднага след определението на Окръжния съд в Добрич е направено предложение да започнат консултации. То е по силата на чл. 20 от Договора за екстрадиция между България и САЩ. Вчера консултациите са започнали. От българска страна участват представители на Министерство на правосъдието и Върховната прокуратура, от американска страна – Държавният департамент на прокуратурата на Флорида. По повод 65 години Регионален исторически музей в Добрич всекидневникът публикува материал за значимите колекции на отдел „Нова и най-нова история“. Той се помещава в сградата, която се намира в Градския парк „Св. Георги“. Към него е и Военното гробище, което се намира в индустриалната част на града. „Две детски градини и едно училище от Добрич – с иновативни проекти за чиста околна среда“, съобщава изданието. СУ „Св. Климент Охридски“, ДГ №23 „Звездица“ и ДГ №10 „Слънчице“ получават финансиране от Предприятието за управление на дейностите по опазване на околната среда за реализация на проекти с екологична насоченост. Проектите са номинирани в Националния конкурс на Предприятието „За чиста околна среда“ за 2018 г. СУ „Климент Охридски“ ще реализира проект „Обичам природата и аз участвам“. Той получава финансиране на стойност 5000 лева и предвижда изграждане на кът на открито, където учениците ще могат да провеждат част от учебните занятия и да спортуват. Темата за позицията, изразена от главния прокурор Сотир Цацаров по повод Желяз Андреев, е водеща тема от първа страница и за другия регионален вестник „Добруджанска трибуна“. По искане на САЩ младият мъж бе арестуван в Добрич в началото на април, но местният съд отказа да го задържи под стража с аргумента, че липсват достатъчно доказателства за извършено престъпление, припомня всекидневникът. „Жените се записват в курсовете по начална военна подготовка“, съобщава изданието. Този вид курс е предпочитана форма на обучение според майор Генади Генов, началник сектор „Военно окръжие“ – Добрич. Такива курсове тази година се провеждат в няколко града – Варна, Велико Търново и Плевен. „Четири концерта за меломаните в Седмицата на камерната музика в Добрич“, съобщава изданието. Събитието е традиционна проява в културния календар на Добрич през пролетта. Проявата е с международно участие и е посветена на 30 години от кончината на Константин Илиев.", "date": "2018.04.26", "title": "Преглед на основните теми в добруджанския печат"}
{"url": "http://www.focus-news.net/news/2018/04/26/2515191/dobrich-izlozhbata-s-ochite-si-vidyah-bedata-shte-bade-otkrita-v-obshtinski-mladezhki-tsentar-zahari-stoyanov.html", "text": "Изложбата „С очите си видях бедата“ ще бъде открита от 10.00 часа в Общински младежки център „Захари Стоянов“ в Добрич. Това съобщиха от пресцентъра на Община град Добрич. Изложбата представя  отличили се рисунки на деца и ученици от Добрич, които участваха в общински кръг на международния конкурс за рисунка. Рисунки представиха 247 участници в три възрастови групи и две категории. Малките художници от всички детски градини,  Ателие „Стела и Дара“,  Школа „Велкова Арт Гитар, както и ученици от ОУ „Панайот Волов“,  ОУ „Христо Ботев“, ОУ „Йордан Йовков“, СУ „Св.св. Кирил и Методий“, СУ „П.Р. Славейков“, СУ „Св. Климент Охридски“ изявиха своя талант. За поредна година конкурсът провокира творческия  потенциал на талантливите деца на Добрич, които  изразиха с рисунките  знанията си за бедствията в световен мащаб, рисковете от бедствия и начините за поведение и действие, както и за дейностите на Единната спасителна система. \r\nНай-добре представилите се 31 участници ще получат своите грамоти и награди, осигурени от Община град Добрич.\r\nОбщина град Добрич кани всички жители и гости на Добрич да разгледат изложбата.", "date": "2018.04.26", "title": "Добрич: Изложбата „С очите си видях бедата“ ще бъде открита в Общински младежки център „Захари Стоянов“"}
{"url": "http://www.focus-news.net/news/2018/04/26/2515193/sofiya-vavezhda-se-organizatsiya-na-dvizhenieto-za-provezhdane-na-sabitie-na-posolstvoto-na-kralstvo-niderlandiya.html", "text": "От 14.00 до 21.00 часа се забранява престоят и паркирането на пътни превозни средства по ул. „Оборище” между ул. „Васил Априлов” и ул. „Сан Стефано”, с изключение на автомобилите на гостите поканени на приема. Това съобщиха от пресцентъра на Столична община. От 17.30 до 20.30 часа на 26 април 2018 г. само при необходимост и по преценка на отдел „Пътна полиция” при СДВР се забранява влизането на пътни превозни средства в двете посоки по ул. „Оборище” между ул. „Васил Априлов” и ул. „Сан Стефано”.", "date": "2018.04.26", "title": "София: Въвежда се организация на движението за провеждане на събитие на посолството на Кралство Нидерландия"}
{"url": "http://www.focus-news.net/news/2018/04/26/2515196/blagoevgrad-remontni-deynosti-na-asfaltovata-nastila-se-osashtestvyavat-v-uchastaka-ot-paten-vazel-brezhani-do-kresnenskoto-defile.html", "text": "Ремонтни дейности на асфалтовата настила се осъществяват в участъка от пътен възел „Брежани“ до Кресненското дефиле. Това съобщиха за Радио „Фокус“ – Пирин от Областно пътно управление – Благоевград. Ремонтните дейности се извършват от км 380+500 до км 385+500, като движението се  осъществява в една лента, поради частични дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 26 април 2018 г. По третокласен път 1972 движението от село Дъбница  до село Фъргово, от км 0+000 до км 28+000,  се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г. В областта няма въведени други ограничения за движението на леки и товарни автомобили. Трафикът по автомагистрала „Струма“ и главен път Е-79 е интензивен. Натоварено е и движението по пътя от Банско за София. През деня няма регистрирани тежки пътни инциденти.\r\nЛора КАЛЧЕВА", "date": "2018.04.26", "title": "Благоевград: Ремонтни дейности на асфалтовата настила се осъществяват в участъка от пътен възел „Брежани“ до Кресненското дефиле"}
{"url": "http://www.focus-news.net/news/2018/04/26/2515198/stara-zagora-e-domakin-na-vtoriya-mezhdunaroden-horov-festival-avgusta-trayana.html", "text": "От днес до 29 април 2018 в Стара Загора за втора поредна година си дават среща 13 хорови формации от България и чужбина, с над 320 участници. Това съобщиха от пресцентъра на Община Стара Загора. Гостите са от Мъжкия хор при Музикална асоциация в гр. Лариса, Гърция. Общо 12 са хоровите състави от България - от Стара Загора, Шумен, София, Варна, Дупница, Казанлък и Димитровград. Културен обмен и сътрудничество, приобщаване към българските и европейски ценности на хоровото изкуство и тяхното популяризиране, както и обогатяването на музикалната традиция на Стара Загора – това са част от целите, които си поставя Международният хоров фестивал „Августа Траяна“.\r\nОрганизатори на форума са Община Стара Загора и Народно читалище „Родина-1860”. Според регламента на фестивала в него могат да участват непрофесионални: младежки хорови състави, еднородни хорови състави, смесени хорови състави, вокални ансамбли и фолклорни хорове. Те се представят с програма по избор – предкласическа, класическа, фолклорна, църковна, популярна и съвременна музика с продължителност не повече от 15 минути. Всички участници във фестивала получават диплом и плакет „Августа Траяна”.\r\nУчастници във ІІ-рия международен хоров фестивал „Августа Траяна“ са:\r\nМъжки хор при Музикална асоциация, гр. Лариса, Гърция\r\nОктет за източно-православна музика „Св. Йоан Дамаскин”, Стара Загора\r\nХор „Аve Musica”, София\r\nОбщински хор, гр. Димитровград\r\nДамски камерен хор \"Библиофония\", Стара Загора\r\nСмесен хор “Касиана Доместика”, Шумен\r\nСмесен хор „Петко Стайнов”- Казанлък\r\nТуристически хор „Средногорски звуци”, Стара Загора\r\nМъжки хор „Св. Иван Рилски”, Дупница\r\nСмесен хор „Севтополис”, Казанлък\r\nХор на Варненските девойки и жени, \r\nпри Хорова школа „Проф. Марин Чонев”, Община Варна\r\nФолклорен хор “Елица”, София\r\nСмесен хор „Родина”, Стара Загора\r\nКонцертите във фестивала са с вход свободен.", "date": "2018.04.26", "title": "Стара Загора е домакин на Втория международен хоров фестивал „Августа Траяна“"}
{"url": "http://www.focus-news.net/news/2018/04/26/2515188/v-unss-shte-se-provede-kragla-masa-na-tema-svetoven-den-na-intelektualnata-sobstvenost-v-balgariya.html", "text": "По случай Световния ден на интелектуалната собственост катедра „Творчески индустрии и интелектуална собственост“ на УНСС организира съвместно с Профон, Музикаутор, Филмаутор, ТЕРАПРО, Артистаутор и БАМП кръгла маса на тема „Световен ден на интелектуалната собственост в България”. Това съобщиха от пресцентъра на УНСС. Кръглата маса ще се проведе от 10.00 часа в Голямата конферентна зала на УНСС.\r\nПо време на тържествената част ще бъдат връчени комплекти с учебни помагала, разработени съвместно от катедра „Творчески индустрии и интелектуална собственост“ и Академията на Световната организация за интелектуална собственост, предназначени за обучение на студентите в ОКС „бакалавър“ и ОКС „магистър“ по специалностите на катедрата.\r\nВ кръглата маса ще вземат участие академични преподаватели, представители на организации за колективно управление на права, на бизнеса, патентни представители и др.", "date": "2018.04.26", "title": "В УНСС ще се проведе кръгла маса на тема „Световен ден на интелектуалната собственост в България”"}
{"url": "http://www.focus-news.net/news/2018/04/26/2515197/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie.html", "text": "Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 10.00 до 13.00 часа на ул. „Георги Бенковски” № 33. \r\n- От 16.00 до 19.00 часа пред бл. 1, ж.к. „Дианабад”.", "date": "2018.04.26", "title": "София: Въвежда се временна организация на движението във връзка със заснемането на филма „Падение и спасение”"}
{"url": "http://www.focus-news.net/news/2018/04/26/2515202/yambol-regionalniyat-istoricheski-muzey-i-bk-tundzha-organizirat-izlozhba-za-istoriyata-na-basketbola-v-grada.html", "text": "През 2017 г. Регионален исторически музей – Ямбол и БК „Тунджа˝ – Ямбол стартираха инициативата „Историята е движение˝, с която опровергават теорията, че спортът и културното наследство са несъвместими. Фотодокументалната изложба „Пътят: хроника на ямболския баскетбол” е поредното събитие от кампанията, резултат от разрасналото се партньорство между спортния  клуб и музея. Откриването е днес от 17.30 часа, във фоайето на спортна зала „Диана”. Това съобщиха от пресцентъра на Община Ямбол.\r\nЧрез фотоси, архивни документи и дописки от местната преса е проследено развитието на баскетбола в града от 1924 г. (към която се отнасят първите писмени сведения за играта под двата коша в Ямбол), до 2002 - годината на шампионската титла при мъжете от 60-тото държавно първенство.\r\nЕкспозицията отразява дейността и ролята на учителите по телесно и физическо възпитание, сформирането на първите отбори (мъже и жени), участията в национални и международни турнири, влизането в „А” група. Не са забравени и знаковите за Ямбол играчи и треньори, допринесли за отличията и победите на клубния тим. \r\nИзложбата включва още експонати от лични колекции и от фонда на БК „Тунджа” - Ямбол. \r\nГост – водещ на откриването е спортният журналист от bTV Петър Бакърджиев. Специални гости на събитието са Георги Глушков, Лили Борисова – генерален мениджър на НБЛ, Димитър Ангелов, ветераните на баскетболния клуб на Ямбол. Изложбата ще бъде отворена за посещение до 18 май 2018 г. Входът е свободен.", "date": "2018.04.26", "title": "Ямбол: Регионалният исторически музей и БК „Тунджа“ организират изложба за историята на баскетбола в града"}
{"url": "http://www.focus-news.net/news/2018/04/26/2515203/blagoevgrad-detsa-i-mladezhi-ot-kluba-po-rechi-i-debati-byaha-na-gosti-v-parlamenta.html", "text": "Деца и младежи от Клуба по речи и дебати в Община Петрич посетиха Народното събрание по покана на депутата от ПП ГЕРБ Георги Динев. Това съобщиха от пресцентъра на ПП ГЕРБ Благоевград. Заедно с колегите му от Благоевградска област Даниела Савеклиева, Александър Мацурев, д-р Емил Тончев и Стефан Апостолов отговориха на редица интересни въпроси, които младежите зададоха. По време на срещата се бяха зададени въпроси, свързани с образованието и възможностите за развитието на младите хора и тяхната бъдеща реализация в България. Специален гост бе Председателят на Народното събрание на Република България – г-жа Цвета Караянчева. С младежите от Клуба по речи и дебати се срещна и Председателят на ПГ на ПП ГЕРБ – г-н Цветан Цветанов", "date": "2018.04.26", "title": "Благоевград: Деца и младежи от Клуба по речи и дебати бяха на гости в парламента"}
{"url": "http://www.focus-news.net/news/2018/04/26/2515204/shumen-uchenitsi-i-studenti-diskutiraha-rolyata-na-balgarskoto-evropredsedatelstvo.html", "text": "Дискусия на тема „Пръв сред равни – Ние и Европейският съюз“ с участието на ученици и студенти се проведе с в 309-та аудитория „Боян Пенев“ на ШУ „Еп. К. Преславски“. Това съобщиха от пресцентъра на Община Шумен. Проявата е част от инициативите, посветени на Месеца на Българското председателство на Европейския съюз в Шумен. Организатор на събитието е Община Шумен в партньорство с ШУ „Еп. К. Преславски“ и обществения посредник. Водещ на дискусията бе доц. д-р Юрий Проданов, ръководител на катедра „Журналистика и масови комуникации“ във висшето училище. В обсъждането се включи и гл. ас. Катя Христова, преподавател по европейска политика в Нов български университет. В основата на изграждането на Европейския съюз е разбирането за единство в многообразието и това не е случайно, защото Европа е люлка на съвременната цивилизация и култура. Така започна диалогът с учениците и студентите в пълната аудитория „Боян Пенев“ на университета. Катя Христова посочи, че България има уникалния шанс да председателства Съвета на Европа в ключов за развитието на Европейския съюз период, когато се осмисля стратегическата перспектива за неговото развитие до 2027 година. Сред приоритетите на България при председателството на Съвета на ЕС е изработването на финансова рамка и бюджет, който засяга непосредствено интересите на гражданите на Европа. Кохезионната политика, която има изключително важна роля за нашия регион, и интегрирането на Западните Балкани в контекста на европейската перспектива са също част от приоритетите на страната ни, припомни преподавателката от Нов български университет. По думите й, една от важните задачи на ЕС е развитието на информационните технологии и бъдещето на много сектори в индустрията и селското стопанство е дигитализацията. В българския дневен ред е и младежката политика като един от акцентите в нея е бързото включване на младите хора в пазара на труда. Катя Христова насърчи младежите по-активно да се включват в европейските инициативи и програми.В края на срещата от името на кмета Любомир Христов бяха наградени най-добрите фотографии от конкурса „Европа в Шумен“, който се проведе в рамките на Месеца на Българското председателство на Съвета на Европейския съюз, организиран от Община Шумен. Отличени бяха деветокласничките Десислава Герчева и Мари Такворян и младият фотограф Мустафа Мустафов. Десислава е възпитаничка на ЦПЛР – ОДК, а Мари е ученичка в СУ „Трайко Симеонов“. Мустафа е студент в четвърти курс в ШУ „Еп. К. Преславски“по специалността „Журналистика“. И тримата получиха ваучери от книжарница.", "date": "2018.04.26", "title": "Шумен: Ученици и студенти дискутираха ролята на Българското европредседателство"}
{"url": "http://www.focus-news.net/news/2018/04/26/2515206/burgas-obshtinskite-savetnitsi-ot-gerb-anton-berdankov-georgi-kuzmanov-i-kalcho-belov-shte-imat-priemen-den-v-selo-marinka.html", "text": "Общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден в село Маринка. Той ще се проведе от 17.00 до 18.00 часа в залата на кметство Маринка.\r\nАнтон Берданков е член на постоянната Комисия за младежта и спорта, участва и в тази по транспорт и морско дело.\r\nГеорги Кузманов е член на две постоянни комисии – Комисия по опазване на околната среда, земеделие и храни и Комисия по общинска собственост и инвестиционни политики.\r\nКалчо Белов е председател на постоянната Комисия за младежта и спорта, член е на Комисията по туризъм и Комисията по предотвратяване и установяване на конфликт на интереси.", "date": "2018.04.26", "title": "Бургас: Общинските съветници от ГЕРБ Антон Берданков, Георги Кузманов и Калчо Белов ще имат приемен ден в село Маринка"}
{"url": "http://www.focus-news.net/news/2018/04/26/2515207/dobrich-uchenitsi-ot-kavarna-shte-premeryat-sili-v-sportno-sastezanie-barzi-smeli-srachni.html", "text": "Спортно състезание \"Бързи, Смели, Сръчни\" организира Община Каварна. То ще се проведе от 13.30 часа в спортна зала „Олимпиада” в града. Това съобщиха от пресцентъра на Община Каварна.\r\nУчастие ще вземат ученици начален курс от общинските училища СУ \"Стефан Караджа\", ОУ \"Йордан Йовков\" и НУ \"Братя Миладинови\". В щафетните игри ще се включат и сборни отбори от I - II клас и III – IV клас.  За всички участници са предвидени награди.", "date": "2018.04.26", "title": "Добрич: Ученици от Каварна ще премерят сили в спортно състезание „Бързи, Смели, Сръчни“"}
{"url": "http://www.focus-news.net/news/2018/04/26/2515187/v-sofiya-shte-se-provede-diskusiyata-balgariya-v-evrozonata-ikonomicheskata-logika-sreshtu-mitovete.html", "text": "„Европа отново на път“ е поредица от събития, с която важният обществен разговор за бъдещето на ЕС започна и в България. Този разговор продължава с трето събитие, защото е време проевропейските сили и личности у нас да се обединят около позиционирането на България в интеграционното ядро на ЕС – Шенген и Еврозоната. Критериите за членство са изпълнени. Нужно е политическо решение. Това съобщиха от пресофиса на президента на ПЕС и ръководител на Делегацията на българските социалисти в ЕП Сергей Станишев.\r\nДискусията „България В Еврозоната. Икономическата логика срещу митовете“,  ще се проведе от 11.30 часа в София Ивент Център, „Парадайз център“, София, ул. „Черни връх“ 100, ет 3. В нея ще вземат участие министър-председателят на Република България, министърът на финансите, политици от различни политически сили, икономисти, политолози, анализатори, журналисти, представители на гражданското общество и на научните среди.\r\nСъбитието е инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение, и се организира от Академията за леви европейски политики (АЛЕП), Атлантическия клуб в България, Европейското международно движение, Изследователски център Тренд, Института за дясна политика, Либералния институт за политически анализи (ЛИПА), Института за пазарна икономика, ПанЕвропа България и Центъра за устойчиво развитие към УНСС.\r\nИнститутът за пазарна икономика и Центърът за устойчиво развитие към УНСС ще представят свои икономически анализи по темата, а „Сова харис“ – представително социологическо проучване за нагласите на българите за присъединяването към Еврозоната.", "date": "2018.04.26", "title": "В София ще се проведе дискусията „България В Еврозоната. Икономическата логика срещу митовете“"}
{"url": "http://www.focus-news.net/news/2018/04/26/2515209/faz-kantslerat-na-frg-pristiga-na-vtoro-poseshtenie-pri-donald-tramp.html", "text": "Във вечерните часове на четвъртък канцлерът на ФРГ Ангела Меркел ще пристигне на второ посещение в САЩ след встъпването в длъжност на Доналд Тръмп, отбелязва германският национален ежедневник Die Frankfurter Allgemeine Zeitung. Основни теми на разговорите между двамата лидери ще бъдат опасността от търговска война между САЩ и Европа и кризата в Сирия и Ирак.\r\nСлед президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Канцлерът трябва отново да изясни пред президента на САЩ, който настоява за икономическа изолация, че Европа не може да бъде разделена по този въпрос. Планираната работна среща е с продължителност от два часа и половина и ще с състои в петък вечер. Тереза Герова", "date": "2018.04.26", "title": "FAZ: Канцлерът на ФРГ пристига на второ посещение при Доналд Тръмп"}
{"url": "http://www.focus-news.net/news/2018/04/26/2515210/dobrich-obshtinskoto-sastezanie-mlad-ogneborets-shte-se-provede-v-kavarna.html", "text": "От 10.00 часа на градски стадион „Калиакра“ ще се проведе общинският кръг на състезанието по пожаро-приложен спорт „Млад огнеборец“. Участие ще вземат учениците от V –VII клас от СУ „Стефан Караджа“ и ОУ „Й.Йовков“. Това съобщиха от пресцентъра на Община Каварна.\r\nДисциплините в състезанието ще са две – бойно разгръщане на състезателна пътека и щафета 400 м с препятствия. Победителят преминава в следващия кръг и ще представлява общината на областното състезание. \r\nОрганизатор на събитието е Община Каварна и Районна служба \"Пожарна безопасност и защита на населението\"- Каварна.", "date": "2018.04.26", "title": "Добрич: Общинското състезание „Млад огнеборец” ще се проведе в Каварна"}
{"url": "http://www.focus-news.net/news/2018/04/26/2515211/haskovo-dni-na-poeziyata-penyo-penev-shte-se-provedat-v-dimitrovgrad.html", "text": "От днес до 8 май Димитровград ще бъде столица на поезията в България. В края на април ще започне едно от най-характерните за града събития Дните на поезията \"Пеньо Пенев\", което ще стартира с концерт на Забавно-духов оркестър - Димитровград. Това съобщиха от пресцентъра на Община Димитровград. Тържествена церемония по запалване огъня на поезията, музикално-поетична вечер и представяне на сборник джобен формат с интимната лирика на Пеньо Пенев ще се постави началото на поредица от разнообразни събития. Ценителите на изкуство ще могат да се потопят в магията на красивото слово и във вечерта на димитровградските поети в Градска библиотека \"Пеньо Пенев\". За първи път тази година в Димитровград ще се проведе Национална младежка литературна конференция \"Пеньо Пенев\" с участието на средношколци от цялата страна. В рамките на два дни те ще представят свои презентации и ще дебатират по теми свързани с литературното поетично творчество. Отново за младите хора е предвидена и среща с нашумели български поети. Във \"Вечер на младата българска поезия\" любителите на поезията ще имат възможност да се срещнат с един от най-актуалните български автори Димитър Калбуров и Ина Иванова. Работилница от хартия на открито \"Другиму - капка любов\" по атрактивен начин ще отвори вратите към познанието за най-малките наши съграждани, където с помощта на студенти от Националната художествена академия те ще създадат собствена инсталация от хартия. В програмата на дните на поезията в Художествена галерия \"Петко Чурчулиев\" ще може да се разгледат изложбите на Националния литературен музей - София \"Художникът срещу писателя\" и \"Фрагменти\" на Цветан Казанджиев. На 30 април в ОДТ \"Апостол Карамитев\" зрителите ще гледат Музикално-поетичния спектакъл \"Любов, пламък бял...\". Кулминацията на тържествата е на 8 май, когато ще бъдат връчени националната и международна награди \"Пеньо Пенев\". Непосредствено след церемонията по награждаването на пл. \"Поезия\" Стефан Вълдобрев и \"Обичайните заподозрени\" ще зарадват публиката с грандиозен концерт.", "date": "2018.04.26", "title": "Хасково: Дни на поезията \"Пеньо Пенев\" ще се проведат в Димитровград"}
{"url": "http://www.focus-news.net/news/2018/04/26/2515205/blagoevgrad-nagrazhdavat-uchastnitsite-v-konkursa-zhivey-zdravoslovno-2.html", "text": "Награждават участниците в междуучилищния конкурс „Живей Здравословно 2“ в Благоевград. Инициативата се организира за втора поредна година от Местната комисия за борба срещу противообществените прояви на малолетните и непълнолетните – Благоевград, съвместно с Регионална здравна инспекция- Благоевград. Презентирането на дейностите от конкурса „Живей здравословно“ и награждаването на победителите ще се състои от 10.30 часа в зала № 3, в сградата на Център за личностно и творческо развитие на децата на Благоевград ( Младежки дом). Това съобщиха от пресцентъра на Община Благоевград.\r\nВ надпреварата тази година участват  деца на възраст между 10 и 18 години. Учениците се представят с различни творби под формата на  презентации, изработване на проект или клип за антиреклама, образователен клип или образователни игри. Те участват групово и/или индивидуално в четири различни категории. Конкурсът засяга темите за тютюнопушенето, алкохола, здравословното хранене и показва тяхното влияние върху човека и човешкия организъм. Четвъртата категория  включва физическа активност, със състезание по народна топка и футбол, която цели да покаже положителните резултати върху човека от спорта.\r\nЦелта на инициативата е да насочи младите хора към дейности, които биха им позволили да развиват своите възможности и талант, да ги насочи по пътя на здравословния начин на живот и отговорното поведение.", "date": "2018.04.26", "title": "Благоевград: Награждават участниците в конкурса „Живей здравословно 2“"}
{"url": "http://www.focus-news.net/news/2018/04/26/2515208/na-izvanredno-zasedanie-parlamentarnata-komisiya-po-kulturata-i-mediite-shte-obsadi-problema-s-niskite-zaplati-na-muzikantite-ot-sastavite-na-bnr.html", "text": "По инициатива на председателя на Комисията по културата и медиите Вежди Рашидов комисията ще проведе извънредно заседание. На него ще бъде обсъден проблемът с ниските заплати на музикантите от съставите на БНР. Това съобщиха от пресцентъра на Народното събрание.\r\nЗаседанието, на което ще присъства и председателят на Комисията по бюджет и финанси на Народното събрание Менда Стоянова, ще бъде от 14.30 часа в зала 248, пл. „Княз Александър І“ №1. Ръководството на БНР също ще бъде поканено да участва в заседанието.", "date": "2018.04.26", "title": "На извънредно заседание парламентарната Комисия по културата и медиите ще обсъди проблема с ниските заплати на музикантите от съставите на БНР"}
{"url": "http://www.focus-news.net/news/2018/04/26/2515215/varnadvizhenieto-po-avtomagistrala-hemus-v-uchastaka-povelyanovo-varna-se-osashtestvyava-s-povisheno-vnimanie-poradi-remont.html", "text": "Движението по автомагистрала \"Хемус\" от км 407+000 /Повеляново/ до км 425+500 /Варна/ се осъществява с повишено внимание поради ремонтни дейности на асфалтовата настилка, предаде репортер на Радио „Фокус“ – Варна.  Движението се осъществява съобразно създадената организация за движение. Ремонтните дейности започват от Повеляново посока Варна в южното платно и продължават посока Варна – Повеляново в северното. Пътните настилки в областта са сухи, видимостта е добра, времето е тихо и ясно. По маршрут Варна-Бургас движението от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“. По данни на Агенция „Пътна инфраструктура“ по път І-2 граница Румъния-Русе-Цар Калоян-Разград-Шумен-Девня-Варна движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по настилката. По път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Движението се осъществява по  обходен маршрут: Кичево – Оброчище. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка.\r\nМилена СТОЕВА", "date": "2018.04.26", "title": "Варна:Движението по автомагистрала „Хемус“ в участъка Повеляново – Варна се осъществява с повишено внимание поради ремонт"}
{"url": "http://www.focus-news.net/news/2018/04/26/2515214/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с граждани. Това съобщиха от пресцентъра на партията. От 16.00 часа Веселин Маневски ще проведе приемна в офиса на ГЕРБ в район „Южен” на ул. „Академик Петър Динеков” № 1А.\r\nОт 17.00 часа в офиса на ГЕРБ в район „Източен” на ул. „Коста Паница” №5 ще се проведе приемната на Пенчо Малинов.\r\nОт 17.30 часа Петър Попов, Ясен Михайлов и Дамян Дамянов ще се срещнат с граждани в офиса на ГЕРБ в район „Западен” на ул. „Царевец” № 9.\r\nОт 17.30 часа Гошо Къчков ще проведе срещи в партийния офис в район „Северен” на бул. „Марица” №91.", "date": "2018.04.26", "title": "Пловдив: Общинските съветници от  ГЕРБ ще проведат приемни с граждани"}
{"url": "http://www.focus-news.net/news/2018/04/26/2515213/pregled-na-osnovnite-temi-v-shumenskiya-pechat.html", "text": "\"Бившият кмет Красимир Костов е изваден от общинския съвет на БСП“, е водещото заглавие във вестник „Шуменска заря“.  Във вторник вечерта се проведе извънреден пленум на БСП по повод скандалните твърдения на някои от членовете на състава му за подмяна на сега действащото ръководство. На заседанието са присъствали 22 от общо 41 членове на общинския партиен съвет. Пленумът е абсолютно легитимен, а решенията му – безспорни, увериха от ръководството на левицата. Присъстващите са констатирали, че решенията, взети на предишния извънреден пленум от 19 април, на който беше „сменено“ изпълнителното бюро на партията, са нелегитимни и не произвеждат твърдените в медийното пространство действия..“Дискусия и фотографии представиха Европа в Шумен“, е друго заглавие от първа страница.  С дискусия и отчитане на конкурса за фотографии приключи вчера Месецът на българското председателство на Съвета на Европейския съюз в Шумен. Той стартира на 27 март и се организира от община Шумен, Шуменския университет „Епископ Константин Преславски“ и обществения посредник Иван Капралов. „Училищен панаир на учебните предприятия в Професионалната гимназия по икономика“, пише изданието. Днес от 12.30 часа ще се организира седмото издание на Училищния панаир на учебните предприятия и Ден на отворените врати в Професионалната гимназия по икономика (ПГИ) в Шумен. „В основата на обучението на всяка една от специалностите е управлението на собствен бизнес. То е залегнало и в една от най-атрактивните дисциплини „Работа в учебно предприятие“ – обясни директорът на ПГИ Бистра Вацова. „Пламен Петков бе преизбран единодушно за областен председател на АБВ в Шумен“, информира ежедневникът.  По време на редовната отчетно-изборна конференция на Алтернатива за българско възраждане за Шуменска област, в която участваха 31 делегата, избрани от общинските организации на партията в Шумен, Нови пазар, Велики Преслав, Каспичан и Смядово, Пламен Петков бе преизбран единодушно за областен председател на АБВ в Шумен. Негови заместници станаха Валентин Велев, Румен Панайотов, Димо Бодуров, Борислав Дочев и Стоян Шайков – общински председатели на партията в различни общини в региона. „Закриват училището в село Тушовица“, съобщава ежедневникът. Общинският съвет във Върбица реши да закрие Основното училище “Христо Ботев” в село Тушовица. Според директора на училището Явор Якимов, в момента в училището се обучават 33 ученици.", "date": "2018.04.26", "title": "Преглед на основните теми в шуменския печат"}
{"url": "http://www.focus-news.net/news/2018/04/26/2515216/sport-viktoriya-tomova-otpadna-ot-turnira-v-istanbul.html", "text": "Виктория Томова допусна загуба на осминафиналите на турнира в Истанбул. Първата на България отстъпи пред двукратната шампионка от Големия шлем Светлана Кузнецова с 5:7, 6:4, 1:6 в двубой, продължил два часа и половина. \r\nТомова започна участие от квалификациите, където постигна две победи, влезе в основната схема, а в първи кръг се наложи над Валентина Иваненко от Русия.", "date": "2018.04.26", "title": "Спорт: Виктория Томова отпадна от турнира в Истанбул"}
{"url": "http://www.focus-news.net/news/2018/04/26/2515212/stara-zagora-25-oto-izdanie-na-mezhdunarodniya-frankofonski-uchenicheski-teatralen-festival-shte-se-provede-v-grada.html", "text": "От днес до 29 април в Стара Загора ще се проведе 25-то издание на Международния франкофонски ученически театрален фестивал. Общо 140 са участниците от България и чужбина. Това съобщиха от пресцентъра на Община Стара Загора.\r\nВсяка година, Френски институт-България, подкрепя Асоциацията на преподавателите по и на френски език в България /АПФБ/, съвместно с мрежата на Алианс Франсез в организацията на Международния франкофонски ученически театрален фестивал. \r\nТози фестивал, основан през 1993 г. от Асоциацията на Преподавателите по и на френски език в България /АПФБ/ и в партньорство с Френски институт-България  се превърна, с течение на времето, във важно място за среща на многобройни български франкофони гимназисти.\r\nФестивалът събира ученици от 14 до 19 г., изучаващи френски език в езикови или общообразователни училища. Тази година  Фестивалът ще бъде с променен формат, за да се впише в международната мрежа на Фестивалите за Франкофонски ученически театър - \"10 от 10\". \r\nТой ще се състои в рамките на 2 дни и половина, а освен това ще има и един ден, предназначен за ателиета за учениците и преподавателите. Пиесите от \"10 от 10\" имат сходен формат, което ще улесни работата на журито и ще му позволи да оценява справедливо изпълнението на учениците. Създатели на програмата „10 от 10“ са Ян Новак и Ирис Мюнюс. \r\nПредвидени са 8 награди - златна, сребърна и бронзова маска, маска за най- добри актьор и актриса, за млада надежда, за най- добро владеене езика на Молиер и специалната награда на Община Стара Загора. Театралната трупа, която спечели Златната маска, ще бъде поканена да участва в „Театралните франкофонски срещи в Познан“ през май т.г. \r\nВ конкурсната програма тази година участват 10 трупи от 8 български града и трупа от Полша. Сред претендентите е и трупата от ГПЧЕ „Ромен Ролан“ Стара Загора.\r\nВсяка година  участват и трупи извън състезателната програма. Тази година те са три. Традиционно ще видим лауреатите на Златната маска от 2017 година- трупата на 35 СУ „Добри Войников“ София както и още една пиеса на същото училище. С голям интерес се очаква представлението на гостите ни от Франция. Те са ученици от Гимназия „Луи Жуве “ от Таверни, предградие на Париж. На 28 април вечерта те ще представят „Антигона“ на Софокъл.\r\nВсички пиеси ще се играят на сцената на Драматичен театър „Гео Милев“ в Стара Загора.", "date": "2018.04.26", "title": "Стара Загора: 25-ото издание на Международния франкофонски ученически театрален фестивал ще се проведе в града"}
{"url": "http://www.focus-news.net/news/2018/04/26/2515220/", "text": "Интензивен е трафикът по основните пътни артерии в Пловдивска област, съобщиха за Радио „Фокус“ – Пловдив от Областното пътно управление. Най-натоварено е движението по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пещера. Пътните настилки на територията на областта са сухи и нормално проходими, а в планинските райони – влажни. До 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Движението по пътя Белица-Загражден-Давидково, в участъка от км 13 до км 18, е ограничено за всички МПС. Причината е компрометирана пътна настилка. Опасност от образуването на свлачища има по направленията Кричим-Девин, Югово-Лъки и Бачково-Нареченски бани, предупреждават от Областното пътно управление. Водачите трябва да преминават с повишено внимание и съобразена скорост по посочените участъци.\r\nТрафикът на територията на град Пловдив също е изключително интензивен към този час. Задръствания се образуват по булевардите „Христо Ботев“, „Цар Борис III Обединител“, „Васил Априлов“ и „Пещерско шосе“. Колони от автомобили се образуват също по булевардите „Освобождение“, „Източен“, „България“, „Санкт Петербург“ и „Шести септември“. Призовават се водачите да шофират с повишено внимание, съобразена скорост и да не предприемат рискови маневри. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.04.26", "title": "Пловдив: Натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/04/26/2515217/lovech-dvama-dushi-sa-postradali-pri-intsident-s-dva-tovarni-avtomobila-i-mikrobus-na-patya-sofiya-varna-v-rayona-na-selo-balgarski-izvor.html", "text": "Пътен инцидент е настъпил към 7.30 часа на пътя София-Варна, в района на село Български извор. Това съобщиха за Агенция \"Фокус\" от пресцентъра на МВР.  По първоначални данни, двама са пострадали при инцидента, в който са участвали два товарни автомобила и микробус. Ранените са откарани в болница с травми. До освобождаването на пътя е организиран обход, както следва:\r\nпосока Варна - през Абланица, Казачево и Българене; посока София - през разклона за с.Дъбрава,", "date": "2018.04.26", "title": "Ловеч: Двама души са пострадали при инцидент с два товарни автомобила и микробус на пътя София - Варна в района на село Български извор"}
{"url": "http://www.focus-news.net/news/2018/04/26/2515219/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Станислав Иванов и Борислав Нанков ще се срещнат с граждани днес и утре. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на Станислав Иванов – на 26 април (четвъртък), на Борислав Нанков – на 27 април (петък).", "date": "2018.04.26", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/04/26/2515222/pregled-na-osnovnite-temi-v-burgaskiya-pechat.html", "text": "Водещото заглавие на регионалния ежедневник „Черноморски фар“ е „Мошеници крадат данни от дебитни карти и залагат в интернет“. 10 000 лева измами от 8 еднакви случая – равносметката от началото на 2018 г. Точно 10 секунди и малко разсеяност от ваша страна са достатъчни, за да се сдобие един измамник с данните на дебитната ви карта, пише още изданието.  „Хора с четвърти клас се мръщят на 600 лева заплата“, е друга тема от първа страница на днешния брой. Работодатели се оплакват от безотговорни работници. Двадесет и две фирми участваха в трудовата борса за нискообразовани, която се проведе в Дома на Нефтохимика“. „Започват масови проверки на басейните“ е друго заглавие от първа страница на вестника. На старта на туристическия сезон започват засилени проверки на откритите басейни по цялото Южно Черноморие, съобщиха от здравната инспекция в града. Целта е да се упражни контрол“.\r\nТемата на деня днес е „С тържествен концерт Бургаското СУ „Иван Вазов“ празнува 60-я си рожден ден“. Петя Дубарова, Емил Марков, Христо Симеонов, Тончо Токмакчиев са сред възпитаниците на училището. Школото спечели проект по „Еразъм+“ с партньор от Берлин.", "date": "2018.04.26", "title": "Преглед на основните теми в бургаския печат"}
{"url": "http://www.focus-news.net/news/2018/04/26/2515221/gabrovo-izsichane-na-hrasti-teche-v-uchastak-ot-patya-mezhdu-gabrovo-i-veliko-tarnovo-neka-vodachite-karat-vnimatelno.html", "text": "Изсичане на храсти тече в участък от пътя между Габрово и Велико Търново. Нека водачите карат внимателно в отсечката от село Цинга до град Дебелец, от 115+300 до км 131+000. От Областно пътно управление – Габрово съобщиха за Радио „Фокус“ – Велико Търново, че дейностите трябва да приключат до края на работната седмица и призоваха шофьорите да се съобразяват с пътната обстановка. Условията за пътуване в региона са нормални. Времето е ясно и слънчево, без облаци и намалена видимост. Трафикът в сутрешните часове е натоварен. По-засилено е движението по първокласните пътища в региона, както и в района на прохода Шипка. Там настилката е частично мокра – в по-усойните места. Остава в сила забраната за товарни автомобили над 12 тона. За изминалото денонощие в областта не са регистрирани тежки инциденти и нови затворени участъци. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. В едната лента се пренасочва трафика в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.\r\nЛуиза ТРАНЧЕВА", "date": "2018.04.26", "title": "Габрово: Изсичане на храсти тече в участък от пътя между Габрово и Велико Търново, нека водачите карат внимателно"}
{"url": "http://www.focus-news.net/news/2018/04/26/2515218/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция „Фокус”. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2018.04.26", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/04/26/2515223/obshtinskata-struktura-na-pp-gerb-v-razlog-provede-otchetno-izborno-sabranie.html", "text": "Структурата на Политическа партия ГЕРБ в Разлог проведе редовното си отчетно-изборно събрание. Това съобщиха от пресцентъра на ПП ГЕРБ- Благоевград. Гости на събитието бяха депутатът и областен координатор на партията за Благоевградска област Даниела Савеклиева и народните представители д-р Емил Тончев и Александър Мацурев. По време на събранието бе представен отчетът за предходния мандат, а предложенията за състав на общинското ръководство бяха подкрепени с пълно мнозинство от присъствалите депутати.\r\nОбластният координатор Даниела Савеклиева поздрави структурата по случай 11-те години от създаването й.\r\n„Изключително се радвам, че виждам една пълна зала с хора, които вървят в една посока и искат да работят за развитието на България. За тези 11 години вие доказахте, че сте изградили един страхотен отбор. Желая ви здраве и вяра“, каза още Даниела Савеклиева.", "date": "2018.04.26", "title": "Общинската структура на ПП ГЕРБ в Разлог проведе отчетно-изборно събрание"}
{"url": "http://www.focus-news.net/news/2018/04/26/2515192/rts-sarbiya-sarbiya-shte-obyavi-kontramerkite-sreshtu-harvatiya.html", "text": "Правителството на Сърбия ще обяви решението си за въвеждане на контрамерки срещу Хърватия, след като Загреб забрани на военния министър на Белград Александър Вулин да влезе в страната, предава Радио-телевизије Србије (РТС).\r\nПо-рано премиерът на западната ни съседка - Ана Бърнабич, заяви, че мерките ще бъдат наложени в сряда, но след това се коригира и обяви, че официален Белград ще се произнесе в четвъртък, 26 април. Тереза Герова", "date": "2018.04.26", "title": "РТС (Сърбия): Сърбия ще обяви контрамерките срещу Хърватия"}
{"url": "http://www.focus-news.net/news/2018/04/26/2515224/remontni-deynosti-se-izvarshvat-po-chetiri-patni-otsechki-v-pazardzhishko.html", "text": "Натоварено е движението по главните пътища в област Пазарджик.Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ремонтни дейности се извършват по пътя Панагюрски колони – Панагюрище от  79 км до  81 км. Движението се осъществява поетапно в свободната лента поради частични ремонтни дейности на асфалтовата настилка. По направлението Юндола-Белово се извършва ремонт на асфалтовата настилка от 1 км до 21 км. Ограничение поради ремонт е въведено и по пътя Пазарджик-село Пищигово от 2 км до 10 км. Ремонт тече и по направлението Пещера-Батак от 150 до 160 км. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.26", "title": "Ремонтни дейности се извършват по четири пътни отсечки в Пазарджишко"}
{"url": "http://www.focus-news.net/news/2018/04/26/2515225/prof-d-r-dimitar-dimitrov-unss-harakterat-na-voynata-se-e-promenil.html", "text": "Характерът на войната се е променил. Това каза в интервю за сутрешния блок „Добро утро, България“ на Радио „Фокус“ проф. д-р Димитър Димитров, завеждащ катедра „Национална и регионална сигурност” в УНСС по повод проведената конференция „Европейският съюз, България и конфликтите на 21 век“. Ситуацията в Близкия изток, Сирия, Ирак, Либия и други конфликтни точки е доказателство, че ликът на войната е изменен, коментира проф. Димитров. По думите му е парадоксално, че според представени на конференцията доклади, в световен мащаб съществуват 50 глобални конфликта, но няма държави, които да се намират в официално състояние на война. „Войната става все по-дехуманизирана. Ракети се изстрелват от хиляди километри, управляват се като компютърни игри и нови съвременни технологии. Това са безпилотни машини, които атакуват противника на хиляди километри, управлявани от други центрове, скрити някъде другаде. Войната става все по-технологична, премества се в полето на киберпространството и на информационното пространство, води чрез частни армии, чрез специални сили, чрез специални операции“, коментира проф. Димитър Димитров. Той допълни, че бюджетите за отбрана в световен мащаб нарастват. Това не е индикатор за мирно бъдеще, алармира професорът. Новите поколения не си спомнят за ужасите на предишните войни и смятат, че „щикът“ е решение на проблемите днес, добави Димитров.", "date": "2018.04.26", "title": "Проф. д-р Димитър Димитров, УНСС: Характерът на войната се е променил"}
{"url": "http://www.focus-news.net/news/2018/04/26/2515226/pregled-na-osnovnite-temi-vav-velikotarnovskiya-pechat.html", "text": "„Психично болен мъж от Велико Търново е собственик на десетки фирми длъжници“ е заглавие от първа страница на областния всекидневник „Янтра Днес”. Откриване на производство по несъстоятелност на фирма, дължаща пари на работниците си, инициира Инспекцията по труда във Велико Търново. Става въпрос за фирма, която е имала около 30 служители… Как се е стигнало до мярката и какви са последващите действия, прочетете на страниците на ежедневника. „Звезди на баскетбола правят камп за деца в старата столица“ е друго заглавие от днешното издание. Велико Търново ще приеме баскетболен камп за момичета и момчета през лятото от 5 до 12 август. Пилотният проект е идея на великотърновците Мартин Дурчев и Лили Борисова…  Каква ще е програмата на лагера, който се реализира с подкрепата на Община Велико Търново, научете от всекидневника. „Подобряват с 2.3 милиона лева инфраструктурата на кв. „Варуша“, пише още вестникът. Над 2.3 млн. лв. ще бъдат вложени в обновяване инфраструктурата и облагородяване на квартал „Варуша“ във Велико Търново. Средствата са част от мащабен проект, повече, за който ще разберете от страниците на вестника. „Осъдиха британски гражданин за притежание на марихуана“  е новина от криминалната хроника. В днешното издание ще откриете и интервю с писателя Калин терзийски, който заявява „Българите сме малки вкиснати деца, които само мрънкат и недоволстват“. \r\n„Международен анонимен конкурс ще даде визията на новия център на Велико Търново“ е заглавие от другия областен ежедневник „Борба“. Община Велико Търново обяви международен анонимен архитектурен конкурс за визията на новия градски център в Старото военно училище. Наградният фонд е в размер на 75 хиляди евро… Кой може да се включи в конкурса и какви са сроковете, научете от „Борба“.  „Охранителна фирма с дългове прехвърлена на психично болен за 200 лв.“ е друга тема от вестника. За пръв път Областната инспекция по труда е поискала фирма да бъде обявена в неплатежоспособност заради крупни задължения към работници, информираха от ведомството във Велико Търново. Искането за несъстоятелност е към охранителна фирма … Коя е тя и каква е процедурата,  прочетете на страниците на ежедневника. „С 2.3 млн. пренареждат калдъръма на кв. „Варуша“, който стои още от турско“ е друга тема от всекидневника. Повече от 2.3 милиона лева ще бъдат вложени в обновяване на инфраструктурата и облагородяване на старинния великотърновски квартал „Варуша“, чийто калдъръм стои още от турско време. Подменя се изцяло и ВиК системата на територията … Допълнителна информация за стартиралите ремонти, разберете от вестника. На първа страница на областния ежедневник е поместен и материал, разказващ за легион от свищовски студенти, който „превзе Колизеума на античния фестивал „Натале ди Рома“.", "date": "2018.04.26", "title": "Преглед на основните теми във великотърновския печат"}
{"url": "http://www.focus-news.net/news/2018/04/26/2515227/plovdiv-zapochva-kontrolirano-izpuskane-na-vodi-ot-yazovir-krichim.html", "text": "Започва контролирано изпускане на води от язовир „Кричим“. Това съобщиха за Радио „Фокус“ – Пловдив от Областната администрация. Контролираното изпускане ще започне в 9.30 часа и ще бъде осъществено на три етапа в интервал от 30-45 минути. Според подадените данни, водните количества, които ще се изпускат по руслото на реката, в участъка след язовирната стена, могат да достигнат до 160-180 м3/сек. Целта на контролираното изпускане е да бъде извършена проверка по коритото на реката. Необходимо е да бъдат обезопасени съоръженията и да бъдат изведени всички хора, животни, автомобили и строителна механизация от района.", "date": "2018.04.26", "title": "Пловдив: Започва контролирано изпускане на води от язовир „Кричим“"}
{"url": "http://www.focus-news.net/news/2018/04/26/2515230/pregled-na-osnovnite-temi-vav-varnenskiya-pechat.html", "text": "„Варна става ключова дестинация за винен туризъм“. Това е водещото заглавие в днешния брой на варненския всекидневник „Черно море“. 12 винено-кулинарни дестинации е разработило министерството на туризма. Те комбинират традиционните винени напитки и характерната кухня за съответния регион от над 50 общини, обхващащи повече от 100 туристически обекта на територията на страната. „Национални всекидневници и периодични издания вдигат цени заради по-скъпата хартия“, четем на стр. 2. С между 20 и 40 лв. на годишна база вдигат цените си някои от националните всекидневници и периодични издания. Това сочат заявените от издателствата промени, а нарастването е между 6 и 19. „Абсолютен рекорд удариха цените на черешите – 270 лв. за килограм“ ни информира изданието на същата страница. Черешите са прекрасен и много полезен плод, който притежава редица „чудодейни“ за организма свойства. Всяка година обаче в началото на „сезона на черешите“ пишем и за това колко скъпи и недостъпни за средностатистическия българин са те. „Варна изпреварва графика на косенето с месец и половина“, пише на стр. 3. В район „Одесос“ се коси усилено още от началото на месеца. Районният кмет Георги Недев е доволен от темповете на работа, защото напълно са окосени всички зелени площи около общината, централните булеварди, градските градини. „14-годишен гимнастик спечели пет медала от турнир в Берлин“ четем на спортните страници на всекидневника. 14-годишният гимнастик от ГСК „Интерком груп – Черноморски юнак“ Божидар Златанов се завърна с 5 медала от международен турнир за юноши и младежи в Берлин. Негов личен треньор е Сергей Стоянов. Божидар завоюва първо място в многобоя, златен медал на висилка, сребърни на земя и успоредка и бронзов на халки.", "date": "2018.04.26", "title": "Преглед на основните теми във варненския печат"}
{"url": "http://www.focus-news.net/news/2018/04/26/2515231/kyustendil-remonti-na-asfaltovata-nastilka-se-izvarshvat-po-patya-za-gkpp-gyueshevo.html", "text": "Ремонти на асфалтовата настилка се извършват по пътя за ГКПП Гюешево. Това съобщи за Радио „Фокус” – Кюстендил дежурният в Областно пътно управление – Кюстендил. Ремонт на асфалтовата настилка се извършва в участъка между селата Ябълково и Драгомирово. С повишено внимание трябва да се движат водачите на моторни превозни средства и в района на граничния пункт, където също се извършва ремонт на асфалтовата настилка. Срокът за приключване на дейностите е до 27 април. Почистващи и ремонтни дейности се извършват по път Е-79, в участъка между Блатино и Дупница. Водачите трябва да се движат с повишено внимание. Срокът е до 27 април. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП Гюешево.\r\nВенцеслав ИЛЧЕВ", "date": "2018.04.26", "title": "Кюстендил: Ремонти на асфалтовата настилка се извършват по пътя за ГКПП Гюешево"}
{"url": "http://www.focus-news.net/news/2018/04/26/2515232/eksperti-ot-riosv-shumen-proveriha-sastoyanieto-na-blatnoto-kokiche.html", "text": "Експерти от РИОСВ – Шумен съвместно с представители от ТП ДГС „Преслав“, кметство с. Осмар и кметство с. Кочово, община Велики Преслав провериха състоянието на блатното кокиче в землищата на двете села. Проверките установиха, че общото състояние на растенията е добро. Това съобщиха от РИОСВ-Шумен. Въз основа на обработените резултати от извършените проверки ще се издаде  заповед на министъра на околната среда и водите, която забранява или позволява събирането на блатно кокиче във всички находища през тази година.\r\nБлатното кокиче цъфти през април-май. Цветоносите са слабо сплеснати, кухи. Те са по-едри от тези на обикновеното кокиче. Химико-фармацевтичната промишленост използва това кокиче за производство на нивалин. Най-високо съдържание на галантамин от 0,1 до 0,5 % има в надземната част на растенията във фазите бутонизация и пълен цъфтеж. \r\nВидът не е защитен от Закона за биологичното разнообразие, но е под специален режим на ползване съгласно заповед на министъра на околната среда и водите. Включен е в Червената книга на Република България – том І, в категория „застрашен“.", "date": "2018.04.26", "title": "Експерти от РИОСВ-Шумен провериха състоянието на блатното кокиче"}
{"url": "http://www.focus-news.net/news/2018/04/26/2515228/menda-stoyanova-ikonomika-ne-se-upravlyava-s-darzhaven-dalg.html", "text": "Ще продължим да намаляваме външния дълг спрямо БВП. 2020 г. се предвижда той да е 20% от БВП. Ръстът на БВП също допринася за падането на дълга. Интересното през 2017 г. имаме номинално намаляване на дълга с 2 257 000 000 лв. Това каза председателят на парламентарната комисия по бюджет и финанси Менда Стоянова в предаването \"Денят започва\" по БНТ.\r\nПо думите ѝ последните години показват, че евентуални инвестиции с тези средства в България се превръщат в провал, които генерират загуби в бюджета. Тя уточни, че икономика не се управлява с държавен дълг.\r\nСпоред нея най-важното е, че падат лихвите по кредите - и на хората, и на фирмите. „Вдига се рейтингът на държавата и това е ключово за инвеститорите, които влагат пари в България. Още през 2017 г. трите рейтингови агенции повишиха кредитния рейтинг на България и това реално се отрази на лихвите, които всички ние знаем при какви условия се извършва в момента кредитирането“, обясни Стоянова.\r\nСпоред нея по-важно е къде се насочват инвестициите, тъй като през 2008 те са били спекулативни, а с кризата, те са се изтеглили от България. „В момента имаме постепенно повишаване на инвестициите, в реалната икономика - в създаването на производствени и промишлени предприятия, както и в IT сектора“, коментира тя и уточни, че не случайно има безработица под 7%. „През следващите години физическият недостиг на работна ръка ще бъде най-голямата пречка пред растежа на българската икономика“, добави тя.\r\nПредседателят на парламентарната комисия по бюджет и финанси каза, че 30% от хората в България са под риск от бедност, като цитира данни от Евростат. 2010 г. обаче е бил 46%.\r\nПо отношение на влизането ни в еврозоната Менда Стоянова даде пример с балтийските държави, където доходите рязко са се повишили с въвеждането на еврото.", "date": "2018.04.26", "title": "Менда Стоянова: Икономика не се управлява с държавен дълг"}
{"url": "http://www.focus-news.net/news/2018/04/26/2515233/radio-svobodna-evropa-makedoniya-kmetat-na-atina-pristiga-na-parvo-poseshtenie-v-skopie.html", "text": "Кметът на Атина Йоргос Каминис пристига на първо посещение в Скопие, което ще продължи два дни, предава  Радио „Свободна Европа“ в македонската си редакция. \r\nВ рамките на визитата Каминис ще се срещне с кмета на Скопие Петре Шилегов. Очаква се да бъде подписано споразумение за сътрудничество между двата града. \r\nКаминис и Шилегов се срещат за втори път. Първата им дискусия се състоя през февруари миналата година в гръцката столица. „Време е да се опознаем по-добре“, подчерта кметът на Атина.Тереза Герова", "date": "2018.04.26", "title": "Радио „Свободна Европа“ (Македония): Кметът на Атина пристига на първо посещение в Скопие"}
{"url": "http://www.focus-news.net/news/2018/04/26/2515235/daniela-maleshkova-pp-gerb-nay-golyamoto-bogatstvo-na-balgariya-sa-detsata.html", "text": "Народният представител от ГЕРБ Даниела Малешкова откри „Регионалната седмица на детското четене“ заедно с възпитаниците на детска градина „Приказно Вълшебство“ в град Септември, съобщиха от пресцентъра на ПП ГЕРБ - Пазарджик. „Най-голямото богатство на България са децата и ние сме задължени да осигурим прекрасни условия за тяхното отглеждане и възпитание  като така дадем сигурност на техните родители да се реализират на пазара на труда“, каза Даниела Малешкова. \r\nТя подари на всяка група сборник от народни приказки с пожеланието да бъдат прочетени и да донесат много забавни мигове.  Децата показаха  добри познания за любими народни и приказни герои и демонстрираха подготовката си за първи клас. Над сто са  възпитаниците на детската  градината в град Септември. Още 54 са местата  във  филиала в град Ветрен. След срещата с малките любители на приказки, Малешкова проведе среща и с колектива от педагози, работещи в градината. На срещата, народният представител се запозна с условията и менюто, което се предлага в градината.", "date": "2018.04.26", "title": "Даниела Малешкова, ПП ГЕРБ: Най-голямото богатство на България са децата"}
{"url": "http://www.focus-news.net/news/2018/04/26/2515237/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Сутрешните температури са от 8 до 14 градуса. Времето е ясно и тихо, на места има слаб до умерен вятър. Лифтовите съоръжения в курортите не работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.26", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/26/2515236/pazardzhik-vavedeno-e-ogranichenie-za-dvizhenieto-v-rayona-na-92-km-na-am-trakiya-v-posoka-sofiya-poradi-remont.html", "text": "Въведено е ограничение за движението в района на 92 км на АМ „Тракия“ в посока София поради ремонт, съобщи за Радио „Фокус“ – Пазарджик дежурният в Областно пътно управление – Пазарджик. Затворени за движение са активната и аварийната ленти. Движението се извършва в изпреварващата лента. Пътните настилки си сухи, движението е натоварено.\r\nАлбена ЖИЛЕКОВА", "date": "2018.04.26", "title": "Пазарджик: Въведено е ограничение за движението в района на 92 км на АМ „Тракия“ в посока София поради ремонт"}
{"url": "http://www.focus-news.net/news/2018/04/26/2515238/smolyan-pochistvane-na-svlecheni-zemni-masi-okopi-i-nanosi-se-osashtestvyava-po-nyakolko-napravleniya-v-oblastta.html", "text": "Предимно сухи и нормално проходими са пътищата в област Смолян, съобщи за Радио \"Фокус\"-Смолян дежурният в Областно пътно управление (ОПУ)-Смолян. Времето е слънчено и ясно, а температурите са положителни. През нощта не са получавани сигнали за инциденти по пътищата в областта.\r\nВ участъци по направленията Средногорци – Рудозем,  Доспат – Борино, Вехтино – граница с ОПУ-Кърджали, Фатово – Смолян, Рудозем – Фатово и Неделино – Старцево движението се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Частични ремонтни дейности по асфалтовата настилка се извършват по пътя Баните – пътно кръстовище Стояново и движението там също се осъществява с повишено внимание в свободната лента, съобразно създадената организация на движение.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян автомобилният трафик е с обичайната си натовареност за делничен ден. По-интензивно е движението по централните улици и входно-изходните артерии на града. Продължава работата по пътя квартал \"Устово\" – Смолян, където движението остава  ограничено в едната лента заради пропадане на пътното платно. Участъкът се намира на около 1 км след \"Устово\", посока Смолян е и с дължина около 20 метра.\r\nНели ГЕРГЬОВСКА", "date": "2018.04.26", "title": "Смолян: Почистване на свлечени земни маси, окопи и наноси се осъществява по няколко направления в областта"}
{"url": "http://www.focus-news.net/news/2018/04/26/2515239/predsedatelyat-na-parlamenta-tsveta-karayanchevaizvinyavam-se-na-bsp-no-v-nikakav-sluchay-ne-mozhe-da-me-obvinyat-v-nekompetentnost.html", "text": "Извинявам се на БСП, но в никакъв случай не може да ме обвинят в некомпетентност. Това каза председателят на Народното събрание Цвета Караянчева в началото на днешното пленарно заседание, предаде репортер на Агенция „Фокус“. Поводът за извинението бе искането на Драгомир Стойнев Караянчева да се извини, затова че спекулира, че БСП няма внесени законопроекти. \r\nКараянчева се съгласи, че на 19 април има внесени от БСП процедурни правила. „За което се извинявам. Благодаря за забележката, но в никакъв случай не може да ме обвините в некомпетентност“, каза Цвета Караянчева.\r\nДеница КИТАНОВА", "date": "2018.04.26", "title": "Председателят на парламента Цвета Караянчева:Извинявам се на БСП, но в никакъв случай не може да ме обвинят в некомпетентност"}
{"url": "http://www.focus-news.net/news/2018/04/26/2515234/dragomir-stoynev-bsp-tsveta-karayancheva-da-se-izvini-na-bsp-i-balgarskite-grazhdani-zatova-che-spekulira-che-ne-vnasyame-zakonoproekti.html", "text": "Г-жо Караянчева извинете се на БСП и българските граждани, затова че спекулирахте, че не внасяме законопроекти. Това каза зам.-председателят на ПГ на „БСП за България“ Драгомир Стойнев от парламентарната трибуна в началото на днешното пленарно заседание, предаде репортер на Агенция „Фокус“. „Недопустимо е да се заявява, че БСП няма законопроекти, а само декларции.\r\nИма законопроекти, има такива, които не се гледат с месеци и не е нормално председателят на Народното събрание да не знае какво се случва тук. Само този път да не се окаже, че е виновен началникът на деловодството, така както се оказа, че началникът на охраната е виновен, че хората с увреждания не бяха допуснати в парламента“, каза Стойнев. \r\nДеница КИТАНОВА", "date": "2018.04.26", "title": "Драгомир Стойнев, БСП: Цвета Караянчева да се извини на БСП и българските граждани, затова че спекулира, че не внасяме законопроекти"}
{"url": "http://www.focus-news.net/news/2018/04/26/2515240/mvr-edin-chovek-e-zaginal-a-14-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 14 са пострадали при 13 катастрофи в страната през изминалото денонощие. Това съобщиха от пресцентъра на МВР. В София са регистрирани 2 тежки и 70 леки катастрофи, при които са пострадали 2 души. \r\nОт началото на годината са станали 1764 пътнотранспортни произшествия, при които са загинали 140 души, а 2248 са пострадали.", "date": "2018.04.26", "title": "МВР: Един човек е загинал, а 14 са пострадали при катастрофи в страната през изминалото денонощие"}
{"url": "http://www.focus-news.net/news/2018/04/26/2515242/niggg-slabo-zemetresenie-s-magnitud-29-po-skalata-na-rihter-e-registrirano-v-cherno-more.html", "text": "Слабо земетресение с магнитуд 2,9 по скалата на Рихтер е регистрирано в Черно море, сочи справка на сайта на Националния институт по геодезия, геология и география при БАН. Трусът е регистриран тази нощ в 2.45 часа. Дълбочината му е 50 км.", "date": "2018.04.26", "title": "НИГГГ: Слабо земетресение с магнитуд 2,9 по скалата на Рихтер е регистрирано в Черно море"}
{"url": "http://www.focus-news.net/news/2018/04/26/2515195/apelativniyat-spetsializiran-nakazatelen-sad-reshava-dali-da-ostavi-za-postoyanno-v-aresta-kmeta-na-stolichniya-rayon-mladost-desislava-ivancheva.html", "text": "Апелативният специализиран наказателен съд решава дали да остави за постоянно в ареста кмета на столичния район „Младост“ Десислава Иванчева, нейния заместник Биляна Христова – Петрова и Петко Дюлгеров. Това сочи справка на сайта на съда. . Решението ще вземе 4-ти Въззивен състав на съда, в зала № 4 на съда. Заседанието е насрочено за 10.00 часа. Вчера прокуратурата допълни обвиненията срещу тримата, а адвокатите на кметицата на района Десислава Иванчева, Биляна Петрова и Петко Дюлгеров бяха в Националното следствие, за да се запознаят с прецизираните обвинения на своите клиенти. \r\nВ новите обвинения, по думите на адвоката на Иванчева, са конкретизирани исканите от нея суми - първоначално 250 000 евро, след това 500 000 евро, датите и местата, на които се е срещала с Дюлгеров. Адвокат Марковски заяви, че вече е поискал записи от видеокамерите от посочените места. Призна, че срещи между двамата все пак е имало, но за да уточняват служебни въпроси. \r\nНови доказателства не са били представени, обяви адвокатът на Петко Дюлгеров Марияна Тодорова. Тя е отказа да подпише новите обвинения, защото има възражения срещу срока на призоваване.\r\nМеждувременно от Столичния общински съвет днес ще гласува назначаването на сегашния зам.-кмет на район \"Младост\" Владимир Клисуров за временно изпълняващ длъжността кмет, след като двамата заместник кметове на район \"Младост\" Румен Русев и Владимир Клисуров изпратиха декларация до Столична община, в която пише че Клисуров си прави самоотвод като посочен от Иванчева да заеме временно длъжността кмет, и на негово място да бъде избран Русев. Агенция „Фокус“ припомня: На 20 април 2018 г. Специализираният наказателен съд уважи искането на Прокуратурата и постанови най-тежката мярка за неотклонение \"задържане под стража\" спрямо обвинения в подкуп кмет на район \"Младост\" Десислава Иванчева. Така Иванчева остава в ареста за постоянно. Същата мярка съдът постанови и спрямо Биляна Петрова и Петко Дюлгеров. За деянието, в което е обвинена тя, законът предвижда наказание \"лишаване от свобода\" за срок от 10 до 30 години. Кметът на район „Младост“ беше задържана при зрелищна акция, която продължи 10 часа на 17 април. Разследващите обискираха автомобила й и откриха 70 хил. евро. През цялото време кметът на „Младост“ стоя с белезници пред Спортната палата. Късно през нощта, когато акцията приключи, Десислава Иванчева заяви, че задържането й е клопка, а парите са подхвърлени в колата й. От Специализираната прокуратура обясниха цялата схема с подкупи в „Младост“. При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\". Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост“ му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро.", "date": "2018.04.26", "title": "Апелативният специализиран наказателен съд  решава дали да остави за постоянно в ареста кмета на столичния район „Младост“ Десислава Иванчева"}
{"url": "http://www.focus-news.net/news/2018/04/26/2515244/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, като най-много автомобили се движат по път I-1 Монтана – Видин в посока за граничен пункт „Дунав мост 2“, съобщи за Радио „Фокус“ – Видин дежурният служител в Областно пътно управление-Видин. Натоварено е движението в участъка Видин – Дунавци. \r\nДвижението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nВъв Видин трафикът е интензивен на входно изходните артерии на града, на кръговото кръстовище на жп гарата  и по бул. „Панония“. В централната градска част пред някои от светофарите се образуват задръствания. \r\nАнна ЛОЗАНОВА", "date": "2018.04.26", "title": "Видин: Нормално проходими са пътищата в областта"}
{"url": "http://www.focus-news.net/news/2018/04/26/2515229/ivo-vaygal-dokladchik-za-makedoniya-otnoshenieto-na-ispanskiya-premier-kam-sreshtata-na-varha-es-zapadni-balkani-e-nekorektno.html", "text": "Докладчикът за Македония в Европейския парламент Иво Вайгъл отправи остри критики към испанския министър-председател Мариано Рахой, който отказа да участва в срещата на върха на страните от Западните Балкани в София заради присъствието на представители на Косово, пише македонското електронно издание „Независен весник“.\r\nВайгъл, който е много активен след каталунския въпрос в ЕП, не пощади испанския лидер. „Подобно демонстративно поведение, предаването на вътрешнополитически проблеми на европейско ниво е неправилно. От страна на премиера Рахой наблюдаваме доста некоректност тъкмо в отношенията на Испания към Каталуния, където се използват всички инструменти на авторитарна държава и избягва диалог, избягва спокоен дискурс за бъдещето и прилага репресии по отношение на избраните представители на народа на Каталуния, арестуват депутати, осъществяват дискриминационна политика спрямо хората, участвали в референдума и онези, които го организираха. Мисля, че това е една доста тъжна картина на държава-членка на ЕС, а още по-тъжно е, че в ЕС никой не реагира на това поведение“, коментира Иво Вайгъл.\r\nВайгъл смята, че изявленията на председателя на Европейската комисия Жан-Клод Юнкер и на еврокомисаря Йоханес Хан за възможна дестабилизция на региона, ако страните не влязат в ЕС, са направени отчасти, за да предизвикат подкрепа за процеса на разширяване.\r\n„Понякога за опасност от конфликт на Балканите се говори, за да бъде получена по-лесно подкрепа за разширяването към региона. Въпреки това за нас, които познаваме отношенията между нациите, държавите и религиите на района, е ясно, че винаги ще има причина, ако такава се търси, за изостряне на междуетническите отношения. Това все още е регион, в който страните не са решили всички гранични въпроси и това винаги е деликатен въпрос. Тук има и геостратегически интереси на някои държави като Турция, Русия, Китай, и разбира се и интересите на САЩ и ЕС“, твърди Вайгъл.Агенция „Фокус“ припомня: \r\nУчастието на Косово в срещата на върха в София предизвика остра реакция от страна на министър-председателя на Испания Мариано Рахой. Медиите в иберийското кралство дори съобщиха, че лидерът на кабинета в Мадрид е заявил пред българския си колега, че Испания ще бойкотира срещата на високо равнище, ако на нея бъде поканен косовският президент Хашим Тачи. Темата е изключително чувствителна за страната заради неотдавнашния опит на Каталуния да се отдели от състава й.\r\nПо-рано Рахой заяви, че би присъствал на работната вечеря на страните-членки, но подчерта, че в програмата на събитието след това „някои ще говорят за разширяване със страни, които не са признати от всички, включително и от Испания. Това ни кара да се притесняваме“. Въпросът бе широко отразен в испанските медии, които не пропуснаха да припомнят за „тъмното минало“ на президента на Косово Хашим Тачи и на министър-председателя Рамуш Харадинай, от периода, в който участват в конфликта между Армията за освобождение на Косово (АОК) и сръбската армия.\r\nБившата сръбска провинция обяви независимост през 2008 г., и освен от Испания, тя не е призната и от други страни в ЕС - Гърция, Република Кипър, Словакия и Румъния, заради техни вътрешни проблеми с региони, които се борят за отделяне. Именно поради тази причина присъствието на косовска делегация в София предизвиква негодувание сред тях.\r\nВ Сърбия също не са въодушевени от участието на Косово в срещата ЕС-Западни Балкани. Държавният глава на западната ни съседка Александър Вучич заяви в началото на април, че Белград очаква резултатите от срещите между официални представители на Белград и Прищина, преди да вземе окончателно решение. Сръбският президент увери, че се радва на всяка среща на върха на страните от Западните Балкани и ЕС, но същевременно призна, че не очаква прекалено добри новини за страната си от тази в София.\r\nНа свой ред сръбският министър-председател Анна Бърнабич коментира, че участието на косовски представители на срещата в София е \"политически нонсенс\", като добави, че страната й би участвала, ако управляващите в Прищина създадат Асоциацията на сръбските общини в Косово, както бе договорено между двете страни през 2013 г. с посредничеството на ЕС.\r\nОфициален Белград обвинява Косово, че блокира прилагането на споразумението от 2013 г. за сръбските общини. До нормализация в двустранните отношения между двете държави не се стигна, макар в края на месец март Върховният представител на ЕС по въпросите за външните работи и политиката за сигурност Федерика Могерини да посети сръбската столица в опит да тушира напрежението, възникнало във връзка с ареста в Косовска Митровица на ръководителя на Службата за Косово и Метохия Марко Джурич.\r\nПрезидентът на Косово публикува официалната покана за участие в срещата на върха в София, подписана от председателя на Европейския съвет Доналд Туск и от премиера на България Бойко Борисов.\r\nСрещата на върха в София е централно събитие за шестмесечното ротационното председателство на България на Съвета на ЕС, тъй като страната ни постави основен акцент на работата си върху европейската интеграция на страните от Западните Балкани.\r\nБългария се опитва да увери страните-членки на Общността, че зачита \"неутралния статут\" за Косово. Това означава, че ЕС не налага и не предопределя статута на Косово. Представители на Прищина участват в регионални срещи именно със забележка за този \"неутрален статут\". България би искала всички 28 страни от ЕС да бъдат представени на най-високо равнище на срещата в София, за да изпратят послание за единство по отношение на евроинтеграцията на региона. И все пак, ако това не се случи, няма да е за първи път - и на предишни срещи за Западните Балкани не са присъствали държавните и правителствени ръководители на всички страни от Общността.Тереза Герова", "date": "2018.04.26", "title": "Иво Вайгъл, докладчик за Македония: Отношението на испанския премиер към срещата на върха ЕС-Западни Балкани е некоректно"}
{"url": "http://www.focus-news.net/news/2018/04/26/2515245/parlamentat-popalni-sastava-na-antikoruptsionniya-organ-s-edin-zamestnik-predsedatel-i-trima-chlenove.html", "text": "Парламентът попълни състава на Антикорупционния орган с един заместник-председател и трима членове, предаде репортер на Агенция \"Фокус\".   Депутатите избраха Антон Славчев за заместник-председател на Комисията за противодействие на корупцията и за отнемане на незаконно придобито имущество и Антоанета Георгиева–Цонкова, Пламен Йоцов и Силвия Къдрева за членове на антикорупционния орган.Антон Славчев.  \r\nАнтон Славчев притежава магистърска степен по право от Юридическия факултет на Великотърновския университет „Св. св. Кирил и Методий\". Завършил е Висшето военно училище „Тодор Каблешков\", специалност „Технология и организация на железопътния транспорт\" и има придобита квалификационна степен „Бакалавър\". Владее английски и руски езици. Славчев изгражда професионалната си кариера в структурите на МВР и ДАНС, където има общо 22 години стаж. В периода на професионалното си развитие е преминал през обучителни курсове, които са допринесли за повишаване на квалификацията и разширяване на познанията по отношение на управленската дейност. Като служител на МВР Славчев заема длъжности, изискващи вземането на отговорни и своевременни решения, както за предотвратяването на тежки престъпления, така и за разкриването на такива. Носител е на редица награди, като повечето от тях са получени по повод разкриването на тежки криминални престъпления, свързани с посегателство срещу здравето и живота на общество известни граждани и други тежки престъпления, свързани с дейността на организирани престъпни групи. Антон Славчев има отлични оценки от Прокуратурата на Република България за работата си. Бил е експертен и ръководен служител в Държавната агенция „Национална сигурност\". Като директор на дирекция в ДАНС през 2017 г. Славчев ръководи седем успешни реализации, включително такива, свързани с борбата с корупцията. След влизането в сила на новия Закон за противодействие на корупцията и за отнемане на незаконно придобитото имущество на 23 януари 2018 г., ръководената от Антон Славчев дирекция, чиято основна функция е противодействие на корупцията, се вля в новосъздадената комисия за противодействие на корупцията и за отнемане на незаконно придобитото имущество.Антоанета Цонкова \r\nАнтоанета Цонкова е завършила право в Юридическия факултет на Софийския университет „Св. Климент Охридски\". Завършила е Педагогически институт „Дичо Петров\" - гр. Смолян, специалност „История и география\" и има придобита квалификационна степен „Бакалавър\". Владее руски и френски езици. Цонкова започва професионалната си кариера през 1998 г. като стажант-съдия в Софийски градски съд. От месец юни 1999 г. до месец юли 2006 г. е адвокат към Софийска адвокатска колегия, като се занимава основно с гражданско и търговско право. Продължава професионалното с развитие в Комисията за установяване на имущество, придобито от престъпна дейност /КУИППД/, където започва работа като инспектор-юрист в Териториална дирекция „София-град\". За професионалните и лични качества на г-жа Цонкова говори нейното длъжностно израстване в Комисията -директор на ТД „София-област\" от месец юни 2007 г. до месец юли 2010 г., заместник-председател на Комисията от юли 2010 г., като в периода месец март 2012 г. до 28 февруари 2013 г. тя изпълнява длъжността председател на КУИППД. От март 2013 г. до момента тя е член на Комисията за отнемане на незаконно придобито имущество /КОНПИ/, преименувана от 23 януари 2018 г. в Комисия за противодействие на корупцията и за отнемане на незаконно придобитото имущество. С цялостната си дейност Антоанета Цонкова има принос за постигнатите високи резултати на КОНПИ и за повишаване на нейния авторитет. Общият юридически стаж на Антоанета Цонкова е повече от 18 години. Пламен Йоцов \r\nПламен Йоцов е завършил висше образование във Висшето военно училище за артилерия и противовъздушна отбрана (ВВМАПВО) „Панайот Волов\" - гр. Шумен, и притежава магистърска стенен по специалността „Изчислителна техника\" с квалификация „инженер по изчислителна техника\". Владее руски и английски езици. Йоцов изгражда професионалната си кариера в структурите на Министерство на вътрешните работи и ДАНС, където има общо 20 години стаж. През 1994 г. започва работа като разузнавач в Националната; служба „Сигурност\" - МВР, а по-късно работи последователно като инспектор в същата служба, старши и главен инспектор в Дирекция Национална служба за борба с организираната престъпност - МВР. Продължава кариерното си развитие като разузнавач към отдел „Наркотици\" при Главна дирекция „Борба с организираната престъпност\", впоследствие към Дирекция \"Противодействие на организираната и тежка престъпност\" към Главна дирекция \"Криминална полиция\", където е назначен на длъжност началник отдел, а след това и на други ръководни позиции. От месец октомври 2013 г. до месец май 2014 г. е началник отдел в Държавната агенция „Национална сигурност\", където работи по направление борба с организираната престъпност. \r\nПламен Йоцов е награждаван многократно с благодарности и парични награди, както и с огнестрелно оръжие. През 2011 г. Пламен Йоцов е получил награда на името на италианския магистрат Джовани Фалконе за реален принос в ограничаване разпространението и употребата на наркотици, корупцията и изразена подкрепа на каузи в полза на обществото, за формиране на хуманни модели на поведение у подрастващото поколение. За проявена инициативност, висок професионализъм при разкриване и пресичане на престъпна (дейност, свързана с производството и разпространението на наркотични вещества, през 2009 г. е удостоен с колективна награда \"Полицай на годилата\" от Фондация \"Доверие и Закрила\". През 2010 г. за постигнати- високи професионални резултати в борбата с организираната престъпност е получил отново наградата \"Полицай на годината\". Пламен Йоцов е преминал специализиран международно обучение в Испания за борба с организираната престъпност, организиран от \"Национална полиция\" и \"Гвардия Цивил\" и 10 дневен курс в САЩ за борба с наркотиците, организиран от американската агенция за борба с наркотрафика DEA.Силвия Къдрева\r\nСилвия Къдрева притежава магистърска степен по специалността „Библиотечно-информационни науки\" от Софийския университет „Св. Климент Охридски\", Философски факултет. Владее писмено и говоримо английски език. След дипломирането, професионалната й кариера започва в Министерството на околната среда и водите където е участвала в изграждането на Информационния център при Министерство на околната среда и водите и е била ръководител на центъра. През 1999 г. Къдрева започва работа в Сметната палата. От 2006 г., след приемането на измененията и допълненията в Закона за публичност на имуществото на лица, заемащи висши държавни и други длъжности, е привлечена като експерт в новосъздадения Публичен регистър за деклариране на имуществото и доходите на лицата, заемащи висши държавни и други длъжности към председателя на Сметната палата. От 2014г. е Директор на Публичния регистър, а след приемането на Закона за противодействие на корупцията и за отнемане на незаконно придобитото имущество Регистърът преминава в Комисията за противодействие на корупцията и за отнемане на незаконно придобитото имущество, като тя продължава да ръководи дейността му. Къдрева ръководи екип от експерти, които създават и прилагат системата на деклариране на имуществото и доходите на лицата, заемащи висши публични длъжности. Опитът ѝ по системата на деклариране и механизма на проверка на имуществените декларации, както и по други теми в Областта на прозрачността, превенцията, противодействието на корупцията и предотвратяването и разкриването на конфликта на интереси, е намерил израз в редица авторски разработки. Къдрева има и редица международни публикации, сред които трябва да се посочат издадените през 2011 г. и 2017 г. от Анти-корупционната мрежа за Източна Европа и Централна Азия при Организацията за икономическо сътрудничество и развитие; Публикации \"Asset Declaration for Public Officials - A Tool to Prevent Corruption\" и \"Assessing the Implementation and Effectiveness of Systems for Disclosing Interests and Assets of Public Officials\". Къдрева има многобройни лекторски участия в международни конференции, работни срещи и семинари, организирани от Европейската комисия, Световната банка, Организацията за икономическо сътрудничество и развитие, Регионалната Анти-корупционна Инициатива. Силвия Къдрева е член - представител на Публичния регистър в антикорупционната мрежа Integrity Expert Network, създадена през 2010 г. в Тирана, Албания, като независима неформална европейска мрежа, осигуряваща платформа за по-засилено регионално междуведомствено сътрудничество и периодичен обмен на опит и добри практики между институциите, отговорни по прилагането на законодателството относно имуществените декларации на лицата, заемащи висши публични длъжности.\r\nДеница КИТАНОВА", "date": "2018.04.26", "title": "Парламентът попълни състава на Антикорупционния орган с един заместник-председател и трима членове"}
{"url": "http://www.focus-news.net/news/2018/04/26/2515246/smolyan-v-administrativniya-sad-v-grada-shte-se-provede-den-na-otvorenite-vrati.html", "text": "Административен съд – Смолян отваря врати за граждани, медии и институции в рамките на информационната кампания „Ден на отворените врати“, чийто старт е в 15:00 часа, съобщиха от съда. Инициативата се осъществява с цел популяризиране дейността на съда, повишаване правната култура на гражданите и във връзка с Образователната програма „Съдебната власт – информиран избор и гражданско доверие. Отворени съдилища и прокуратури 2017-2018”. Основно място в реализацията й бе отделено за повишаване правосъзнанието на учениците и в частност на това как да защитават свои нарушени права. Гражданите ще могат да се запознаят с историята, дейността и структурата на съда, да разгледат сградата на съдебната палата, да научат повече за възможностите за предоставяне на съдебно-административни услуги и информация.\r\nЗа втора поредна година партньор по програмата е  СУ „Св. Св. Кирил и Методий“ - Смолян. Програмата ще приключи с провеждането на симулативен административнонаказателен процес по действителен случай, на две инстанции, в който ще участват ученици от училището партньор. Процесът ще бъде излъчван на живо. Линкът на видеото ще бъде публикуван на сайта на Административен съд – Смолян, в деня на събитието.", "date": "2018.04.26", "title": "Смолян: В Административния съд в града ще се проведе ден на отворените врати"}
{"url": "http://www.focus-news.net/news/2018/04/26/2515250/wvs-otmakva-sapernik-na-kubrat-pulev.html", "text": "Спряганият за следващ съперник на Кубрат Пулев - британеца Дилиън Уайт, получи нова задача. Боксьорът, който е роден в Ямайка бе определен за съперник на Луис Ортис (Куба) в елиминационен мач за определяне на претендент за титлата на Световния боксов съвет (WВС). Това разклати прогнозите, че Злодея ще оспорва статута на Пулев като претендент на Международната боксова федерация (IBF). \r\nУайт обаче изобщо не остана доволен от новината. Оказа се, че ако той победи кубинеца, който носи прякора Кинг Конг, ще се превърне във вторият претендент на шампиона Дионтей Уайлдър. Преди това американецът трябва да опази пояса от сънародника си Доминик Бризийл, пише \"Труд\".\r\n„Това показва, че нещо в бокса е дълбоко сбъркано - написа Дилиън в Туитър. - От WВС ми обясниха, че победата на Бризийл над Ерик Молина не е финална елиминация, а сега се оказва, че е била точно такава.\"\r\nУайт смята, че съветът хвърля прекалено много усилия, за да опази шампиона си от опасни претенденти. От друга страна Ортис не беше сред съперниците, към които боксьорът отправи предизвикателства преди дни. 39-годишният кубинец претърпя първа загуба едва наскоро, като отстъпи едва в 10-ия рунд на Уайлдър.\r\nЕди Хърн, който наскоро заяви, че води преговори с мениджърите на Пулев за мач с Уайт, призна, че е бил наясно със ситуацията. \r\n„От WВС ни уведомиха, че Бризийл получава мач с Уайлдър\", заяви агентът без да уточнява дали боят на Злодея с Пулев остава в плановете.", "date": "2018.04.26", "title": "WВС отмъква съперник на Кубрат Пулев"}
{"url": "http://www.focus-news.net/news/2018/04/26/2515249/vidin-nivoto-na-reka-dunav-kray-novo-selo-se-e-ponizhilo-s-32-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 32 см, водният стоеж е 530 см, съобщиха от Хидрометеорологична станция-Ново село. Нивото на реката край Видин е 576 см, регистрираното е понижение от 32 см. Край Лом през последното денонощие понижението в нивото на реката е 26 см, водният стоеж е 603 см. Нивото на реката край Оряхово е 508 см, там е регистрирано понижение за последното денонощие от 8 см. \r\nТемпературата на водата край Ново село е 16,6  градуса,  край Оряхово  е 16,9 градуса.", "date": "2018.04.26", "title": "Видин: Нивото на река Дунав край Ново село се е понижило с 32 см за последното денонощие"}
{"url": "http://www.focus-news.net/news/2018/04/26/2515247/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-april.html", "text": "„Софийска вода” временно ще прекъсне водоснабдяването в някои части на столицата на 27 април 2018 г. (петък), съобщиха от пресцентъра на дружеството.\r\nВъв връзка с подмяна на спирателен кран на бул. „Цариградско шосе“,  жк. „Яворов“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- бул. „Цариградско шосе“ от ул. „Николай Ракитин“ до ул. „Николай В. Гогол“ ;\r\n- ул. „Николай В. Гогол“ от бул. „Цариградско шосе“  до ул. „Цар Иван Асен II“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградско шосе“ № 21.\r\nВъв връзка с монтаж на водомери в жк. „Дружба“ 1 се налага спиране на водоподаването от 9:30 до 15:30 часа на клиентите на „Софийска вода”, живеещи в района на ул. „Ген. Стоян Стоянов“, бл. 181, бл. 182, бл. 183, бл. 184 и бл. 185.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 185.\r\nВъв връзка с монтаж на водомер в жк. „Борово“ се налага спиране на водоподаването от 10:00 до 16:00 часа на клиентите на „Софийска вода”, живеещи в бл. 228, бл. 228 А, бл. 229, бл. 230, бл. 231-високи зони.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борово“ на кръстовището с ул. „Родопски извор“.\r\nВъв връзка с монтаж на водомер в жк. „Младост“ 3 се налага спиране на водоподаването от 10:00 до 15:00 часа на клиентите на „Софийска вода”, живеещи в бл. 370, бл. 371 и бл. 372 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372.\r\nВъв връзка с монтаж на водомер в жк. „Овча купел“ 2, се налага спиране на водоподаването от 10:00  до 15:00 часа на клиентите на „Софийска вода”, живеещи в района на бл. 41 А, бл. 41 Б, бл. 40 и бл. 42 високи зони.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 41.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.26", "title": "„Софийска вода” временно ще прекъсне водоснабдяването в някои части на столицата на 27 април"}
{"url": "http://www.focus-news.net/news/2018/04/26/2515251/kyustendil-obshtinskiyat-savet-shte-glasuva-godishna-programa-za-razvitieto-na-turizma.html", "text": "Общинският съвет в Кюстендил ще гласува годишна програма за развитието на туризма. Това съобщи за Радио „Фокус – Кюстендил Михаела Крумова, председател на Общински съвет – Кюстендил. Програмата ще бъде гласувана по време на заседанието на общински съвет, насрочено за 14.00 часа в залата на Общината. В предварителния дневен ред са включени общо 24 докладни записки. Сред тях са избор на временна комисия за промяна в правилника за дейността на Общински съвет, както и удостояване със званието „Почетен гражданин на Кюстендил” на генерал-майор Константин Ламбринов. Съветниците трябва да приемат общинската програма за закрила на детето и мерките за закрила на деца с изявени дарби. В дневния ред са включени точки, касаещи предстоящо Общо събрание на многопрофилната болница за активно лечение в града, както и дейността на читалищата. Съветниците ще решават дали да бъде предложена за приватизация банята в ромския квартал в града. Внесено е предложение и за трансформиране на целевата субсидия за капиталови разходи в целеви трансфер за неотложни ремонти на уличната мрежа.\r\nВенцеслав ИЛЧЕВ", "date": "2018.04.26", "title": "Кюстендил: Общинският съвет ще гласува годишна програма за развитието на туризма"}
{"url": "http://www.focus-news.net/news/2018/04/26/2515252/ekzakta-gerb-245-bsp-205-dps-61-i-obedineni-patrioti-55-ako-izborite-byaha-dnes.html", "text": "Към 18 април сигурни участници в следващ парламент са ГЕРБ, БСП, ДПС и ОП. Ако днес се провеждаха парламентарни избори, 24.5% от българите биха гласували за ГЕРБ, а 20.5% - за БСП. ДПС е с електорален дял от 6.1%, а ОП – с 5.5%. С 1.1% „Воля” би загубила шансове за участие в следващ парламент. Това показват данните от априлското проучване на „Екзакта”. Въпросителните вдясно са повече от предлаганите решения. Има две ядра – около РБ и около „Демократична България”. Нито едното от тях засега не си гарантира присъствие в следващ парламент. Извън тях остават 5% българи, които биха гласували за нови десни партии. Те са ресурс, който тепърва ще търси политическо представителство.\r\nЗа последната година с 3% нарастват желаещите да гласуват за нова партия и сега те са 33% от пълнолетните българи. Сред тях по-често се срещат хора на възраст между 18 и 40 години, жители на малките градове и на селата.\r\nВ момента няма политическа партия у нас, чието влияние еднозначно да нараства. Ретроспективните данни на „Екзакта” сочат, че след президентския вот през 2016 г., влиянието на БСП нарастваше. Този процес е прекъснат понастоящем.Априлското изследване показа, че общественото мнение е разделено на два съизмерими дяла, когато става дума за това дали расте или намалява влиянието на ГЕРБ и БСП. 27% твърдят, че влиянието на ГЕРБ расте през последните месеци, а според 29% то намалява. БСП разширява влиянието си според 26%, а според 28% го свива. Повечето партии, които не са представени в парламента, са оценявани от хората като губещи политическо влияние.", "date": "2018.04.26", "title": "„Екзакта\": ГЕРБ - 24.5%, БСП - 20.5%, ДПС - 6.1% и Обединени патриоти –  5.5%, ако изборите бяха днес"}
{"url": "http://www.focus-news.net/news/2018/04/26/2515254/plovdiv-uchastak-ot-ul-stefan-stambolov-e-zatvoren-za-dvizhenie-zaradi-avariya-na-vodoprovod.html", "text": "Участък от ул. „Стефан Стамболов“ в Пловдив е затворен за движение заради авария на водопровод. Това съобщиха за Радио „Фокус“ – Пловдив от Общинаско предприятие „Организация и контрол на транспорта“. В 09.00 часа по спешност е била затворена за движение на моторни превозни средства ул. „Стефан Стамболов”, в участъка от бул. „Никола Вапцаров” до  бул. „Александър Стамболийски”. Очаква се отстраняването на аварията да приключи до 16.00 часа. За този период от време маршрутите на автобусни линии  №16 и 36 от вътрешноградския транспорт са променени двупосочно.\r\nТони МИХАЙЛОВ", "date": "2018.04.26", "title": "Пловдив: Участък от ул. „Стефан Стамболов“ е затворен за движение заради авария на водопровод"}
{"url": "http://www.focus-news.net/news/2018/04/26/2515256/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.26", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/04/26/2515258/smolyan-den-na-otvorenite-vrati-shte-se-provede-v-okrazhnata-prokuratura.html", "text": "Ден на отворените врати ще се проведе в Окръжна прокуратура – Смолян, съобщиха от прокуратурата. Ежегодно от 2013 година от органите на съдебната власт се организира „Ден на отворените врати“ за ученици, студенти от юридически факултети, граждани, медии. Тази година провеждането на този ден от страна на Окръжна прокуратура - Смолян е организирано съвместно с Административен съд - Смолян. Ще бъде проведен симулативен съдебен процес в Зала № 1 на Окръжен съд гр. Смолян, където ученици от I-во СУ „Св. Св. Кирил и Методий“ - Смолян ще влезнат в ролите на участници в наказателно административен характер дело. Точно в 15:00 часа процесът може да бъде наблюдаван онлайн на линк, който ще бъде наличен в самия ден на страницата на Административен съд гр. Смолян http://www.ac-smolian.org/.", "date": "2018.04.26", "title": "Смолян: Ден на отворените врати ще се проведе в Окръжната прокуратура"}
{"url": "http://www.focus-news.net/news/2018/04/26/2515257/plamen-georgiev-kpkonpi-bih-razsledval-vseki-edin-sluchay-nyama-chadar-nad-nikogo.html", "text": "Всеки един случай бих разследвал, няма чадър над никого. Това каза пред журналисти Пламен Георгиев, председател на Комисията за противодействие на корупцията и за отнемане на незаконно придобито имущество, предаде репортер на Агенция „Фокус“.\r\nТой поясни, че КПКОНПИ разследва и продължава да разследва хората от властта. Във връзка със случая с Мишо Бирата, Георгиев заяви, че не е сериозно да коментира случаи, приключени от други прокурори. „Аз не съм съдник и не мога да давам оценки на работата на колеги“, коментира Георгиев. Във връзка с днешното попълване на състава на КПКОНПИ, Георгиев каза: „Избрахме вече четирите членове на Комисията - зам.-председател и четирима членове“, каза Георгиев. Той запозна журналистите с биографиите на избраните, като поясни, че Антон Славчев ще се занимава с ресор, ситуиран в разкриване на престъпление, а Антоанета Цонкова ще поеме работата при отнемане на незаконно придобитото имущество. Георгиев допълни, че Пламен Йоцов ще оглави звеното на КПКОНПИ, отговарящо за превенцията на корупцията, а Силвия Къдрева ще се занимава с декларациите на публичните лица. \r\nДеница КИТАНОВА", "date": "2018.04.26", "title": "Пламен Георгиев, КПКОНПИ: Бих разследвал всеки един случай, няма чадър над никого"}
{"url": "http://www.focus-news.net/news/2018/04/26/2515261/vidin-50-godishen-rabotnik-e-zaginal-sled-kato-e-bil-zatisnat-ot-darvo-pri-otsichaneto-mu-s-motoren-trion-v-zemlishteto-na-selo-prauzhda.html", "text": "На 25 април в 11.00 часа в Районно управление на МВР-Белоградчик е получен сигнал от дежурен лекар в Спешния център в града за загинал на място дървосекач на сечище. Това съобщиха от ОДМВР-Видин. При огледа на местопроизшествието в землището на село Праужда служителите на реда установили, че работници почиствали сечиище за направа на път с оглед извършване на дърводобивна дейност. 50-годишен работник е загинал при отсичане на дърво с моторен трион, мъжът е бил затиснат от част от дървото. Уведомена е Инспекцията по труда. Трупът е транспортиран за аутопсия във видинската болница. По случая е образувано досъдебно производство.", "date": "2018.04.26", "title": "Видин: 50-годишен работник е загинал, след като е бил затиснат от дърво при отсичането му с моторен трион в землището на село Праужда"}
{"url": "http://www.focus-news.net/news/2018/04/26/2515241/vecernji-list-harvatiya-ako-sarbiya-zabrani-vlizaneto-na-harvatski-ministar-v-stranata-zagreb-mozhe-da-otzove-poslanika-si-v-belgradi.html", "text": "Ако Сърбия наложи забрана за влизане на хърватски министри на територията на страната, Загреб може да изтегли посланика си от Белград, пише хърватското електронно издание  Vecernji List, като се позовава на медийни доклади.\r\nОтношенията между двете държави се обтегнаха допълнително, след като по-рано този месец хърватските власти не допуснаха влизането в страната на министъра на отбраната на Сърбия Александър Вулин. Решението бе предшествано от инцидент с участието на лидера на сръбските радикали Войслав Шешел, който направи опит да разкъса хърватското знаме.Тереза Герова", "date": "2018.04.26", "title": "Vecernji List (Хърватия): Ако Сърбия забрани влизането на хърватски министър в страната, Загреб може да отзове посланика си в Белград?"}
{"url": "http://www.focus-news.net/news/2018/04/26/2515243/georgi-dimov-bivsh-generalen-konsul-na-balgariya-v-odrin-voenen-sblasak-po-osta-ankara-atina-stava-vse-po-veroyaten.html", "text": "Военен сблъсък по оста „Анкара – Атина“ става все по-вероятен. Това каза за сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. Според него събитията, причина за създалото се напрежение между Гърция и Турция, са от външен и вътрешен характер. Димов посочи още, че от друга страна проблемите между двете държави могат да бъдат обособени като „условни стари“ и „относително нови“. Според него разделителна точка в двустранните отношения, наред с претенциите за териториалните води в Егейско море, е и Кипър, като причина за това е продължаващото турско военно присъствие там. \r\n„По-голям интерес в тази ситуация като външнополитически фон, очевидно има сегашният режим в Турция. Тези търсени външнополитически ефекти и дивиденти може да ги свържем и с основната ни тема - за дрънкането на оръжия и зъбене в Егейско море. В момента Турция е сама със себе си и още по-непредвидима. От една страна категорично е настроена срещу Запада, но силно подозрително вече и към Изтока“, обясни той. Георги Димов допълни, че е трудно да се допусне вариант, при който Запада да изостави Гърция в конфликта с Турция. По негови думи етдна от причините за отдалечаване на Анкара от западноевропейските й стремежи е превръщането на Турция „в най-големия затвор в света“ за професионалните журналисти, като по свобода на словото страната заема незавидната 157-ма позиция.", "date": "2018.04.26", "title": "Георги Димов, бивш генерален консул на България в Одрин: Военен сблъсък по оста „Анкара – Атина“ става все по-вероятен"}
{"url": "http://www.focus-news.net/news/2018/04/26/2515259/ekzakta-56-ot-balgarite-smyatat-che-predsrochni-parlamentarni-izbori-ne-sa-nuzhni-na-stranata-ni.html", "text": "Предсрочни парламентарни избори не са нужни на страната ни, според 56% от българите. 27% искат предсрочен вот. Това показват данните от априлското проучване на „Екзакта”. 53% от избирателите на БСП се обявяват за предсрочни избори. Близо половината от хората, които искат предсрочни избори посочват, че биха гласували за нова партия.\r\nВ настоящото изследване за пореден път се регистрира висока подкрепа (сред 74% от българите) за членството на страната ни в ЕС. Противниците са 16%. Ретроспективният анализ по данни на „Екзакта” от последните години показва, че подкрепата за еврочленството ни е трайна и висока - между 74% и 79%. Неодобрението е между 13% и 16%. В момента най-високо неодобрение за членството ни в ЕС регистрираме сред избирателите на БСП – 28%.\r\nОдобрението за членството ни в НАТО се вмества между 55%-60% през последните години, а неодобрението е между 22% и 28%. През април 2018 г., 58% от българите одобряват членството ни в НАТО, а неодобрение декларират една четвърт. 40% от избирателите на БСП не одобряват членството ни в НАТО.\r\nКато цяло хората, които очакват ползи за страната ни от Българското председателство на Съвета на ЕС са повече от онези, които не очакват ползи (40%:34%). Оценките обаче са силно политизирани. Сред привържениците на управляващите надделява тезата, че България ще извлече ползи от председателството, докато повечето симпатизанти на опозицията не очакват ползи.", "date": "2018.04.26", "title": "„Екзакта”: 56% от българите смятат, че предсрочни парламентарни избори не са нужни на страната ни"}
{"url": "http://www.focus-news.net/news/2018/04/26/2515264/razgrad-37-godishna-zhena-e-v-bolnitsa-s-izgaryaniya-sled-kaso-saedinenie-v-sgradata-na-sotsialno-podpomagane-v-grad-tsar-kaloyan.html", "text": "37-годишна жена е пострадала при трудова злополука в град Цар Калоян. Около 08.45 часа на 25 април, докато почиствала бюро в сградата на „Социално подпомагане“, тя е получила изгаряния от късо съединение, възникнало в електрически контакт с включен разклонител. Това съобщиха от ОДМВР-Разград. С обгаряния по гърба и лявата ръка пострадалата е откарана в МБАЛ-Разград. За случая са уведомени Инспекцията по труда и дежурният прокурор. Образувано е досъдебно производство по чл.134, ал.1 от НК.", "date": "2018.04.26", "title": "Разград: 37-годишна жена е в болница с изгаряния след късо съединение в сградата на „Социално подпомагане“ в град Цар Калоян"}
{"url": "http://www.focus-news.net/news/2018/04/26/2515260/penka-trendafilova-be-izbrana-za-chlen-na-kevr-a-dosegashnite-chlenove-na-regulatora-remzi-osman-aleksandar-yordanov-i-georgi-zlatev-byaha-preizbrani.html", "text": "Пенка Трендафилова бе избрана за член на КЕВР, a досегашните членове на регулатора Ремзи Осман, Александър Йорданов и Георги Златев бяха преизбрани, предаде репортер на Агенция „Фокус“. Пенка Трендафилова заема поста на освободения от Комисията Валентин Петков. Досегашните членове Ремзи Осман, Александър Йорданов и Георги Златев бяха преизбрани от парламента. Всички членове ще имат петгодишен мандат в регулатора. След избора им четиримата се заклеха да спазват Конституцията и законите на страната и във всичките си действия да се ръководят от интересите на народа.  \r\nДеница КИТАНОВА", "date": "2018.04.26", "title": "Пенка Трендафилова бе избрана за член на КЕВР, a досегашните членове на регулатора Ремзи Осман, Александър Йорданов и Георги Златев бяха преизбрани"}
{"url": "http://www.focus-news.net/news/2018/04/26/2515266/burgas-kmetat-dimitar-nikolov-shte-posreshtne-v-sgradata-na-obshtinata-chast-ot-voleybolniya-otbor-neftohimik-2010.html", "text": "На 27 април 2018 г. в 12.00 часа кметът на Бургас Димитър Николов ще посрещне и поздрави в Заседателната зала на Общината голяма част от отбора на волейболния \"Нефтохимик 2010\", който в рамките на един сезон триумфира със суперкупата, купата и шампионската титла, съобщиха от пресцентъра на Община Бургас.", "date": "2018.04.26", "title": "Бургас: Кметът Димитър Николов ще посрещне в сградата на Общината част от волейболния отбор \"Нефтохимик 2010\""}
{"url": "http://www.focus-news.net/news/2018/04/26/2515267/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във вечерните часове на четвъртък канцлерът на ФРГ Ангела Меркел ще пристигне на второ посещение в САЩ след встъпването в длъжност на Доналд Тръмп, отбелязва германският национален ежедневник Die Frankfurter Allgemeine Zeitung. Основни теми на разговорите между двамата лидери ще бъдат опасността от търговска война между САЩ и Европа и кризата в Сирия и Ирак.\r\nСлед президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Канцлерът трябва отново да изясни пред президента на САЩ, който настоява за икономическа изолация, че Европа не може да бъде разделена по този въпрос. Планираната работна среща е с продължителност от два часа и половина и ще с състои в петък вечер.\r\n*** Постигането на споразумение за разрешаване на спора за името на Македония все още се изплъзва на Атина и Скопие, коментира гръцкото електронно издание Kathimerini. \r\nДокато основните въпроси все още остават нерешени, посредникът на ООН Матю Нимиц подчерта необходимостта  за по-интензивни преговори през следващите няколко седмици между Гърция и Македония, за да се реши най-накрая спорът за името, който  хвърля сянка в отношенията между двете страни повече от 25 години.\r\nАмериканският дипломат заяви, че срещата му във Виена в сряда с гръцкия външен министър Никос Кодзиас и неговия колега от Македония Никола Димитров, която продължи повече от четири часа, е била интензивна и сърдечна.\r\nНезависимо от положителния климат обаче, двете страни остават несигурни по отношение на искането на Гърция Скопие да изполва име, което ще бъде erga omnes - което означава, че ще се използва вътрешно и международно - и отказът на Македония да промени конституцията си.\r\nКодзиас и Димитров продължиха традицията, установена по време на предишните им срещи в Скопие, Охрид и Виена, и след разговора  вечеряха заедно.\r\nДвамата дипломати ще се срещнат още два пъти в следващите 20 дни - в Солун на 3-4 май в рамките на срещата на върха между Гърция, Албания, Македония и България, а на 11-12 май на друга среща на върха на балканските страни относно бъдещето на Европа.\r\nВъв вторник еврокомисарят по разширяването Йоханес Хан изрази оптимизъм, че спорът може да бъде разрешен през следващите две седмици и по този начин да бъде проправен пътя за началото на преговорите за присъединяване на Македония към ЕС.\r\nГръцкото министерство на външните работи обаче разпространи изявление, описвайки коментарите на Хан като „неприятни\", и отправяйки молба към него да „престане да подкопава\" преговорите.\r\nПремиерът на Македония Зоран Заев отбеляза по-късно, че такова бързо решение ще бъде добре дошло, макар че не го очаква. „Бих искал много, но не мисля, че е възможно\", подчерта Заев.\r\nМеждувременно Кодзиас се отправя към Брюксел в четвъртък, за да присъства на двудневната среща на високо равнище на външните министри на НАТО. Той ще се срещне с генералния секретар на НАТО Йенс Столенберг и се очаква да обсъди и напрегнатите отношения между Гърция и Турция.\r\n*** Човек можеше да си помисли, че в сряда в Белия Дом се разиграва сцена от „Семейство Сопрано“, когато босът засипа с хвалби младият мъж, който дойде да покаже уважението си, пише британското издание The Times в материал, представен без редакторска намеса.\r\nПърво президентът на САЩ  Доналд Тръмп се поклони по френски маниер и целуна френския си колега Еманюел Макрон по двете блузи. После големият мъж показа огромната си привързаност към миниатюрния французин, когото нарече „моят голям приятел... моят специален приятел“.\r\nНавлизайки в личното пространство на Макрон, той се наведе и опипа костюма му. „Да махнем този пърхот от ревера ви. Трябва да го направим перфектен. Той е перфектен“, заяви президентът на свободния свят.\r\nНастроението се подобри. Макрон премина на френски, без преводач, за да постави въпроса си за запазване на ядрената сделка с Иран. Господ Тръмп отговори с една „филипика“ (гневна изобличителна реч. Терминът идва от цикъл обвинителни речи на древногръцкия оратор Демостен срещу македонския цар Филип II, на базата на които Цицерон изгражда своите обвинения срещу Марк Антоний и оттогава думата „филипика“ става нарицателна за подобни обвинителни тиради – бел. „Фокус“), но предпочете да не се мръщи прекалено дълго. В хода на съвместната им пресконференция няколко часа по-късно, двойката се върна към най-доброто. Тръмп отново целуна бузата на „господин МакКрон“, както нарича френския лидер, който, от куртоазия, отговори на много въпроси на отличен английски.\r\nГосподин Макрон, драматичен актьор-аматьор, плуваше в свои води в това шоу. Той изчисли играта на своя колега в Белия Дом и се зае да го обезоръжи с ласкателства. Той създаде отношения с почти синовно уважение към мъжа, който е с тридесет години по-възрастен от него. Това му позволява да говори открито по чувствителни въпроси, както си мисли Макрон.\r\nТой приложи същата „твърда любов“ и на президента Путин, изразявайки нескритото си уважение, докато междувременно учтиво го упрекваше, както направи във Версай миналата година, за намесата във френските избори.\r\nМакрон направи кариера като изграждаше отношения с по-възрастни и могъщи мъже. Франсоа Оланд нае сияйният 34-годишен мъж като служител в двореца и беше като ударен от гръм, когато неговото протеже се превърна в негов съперник и му отне работата.\r\nС дълбока вяра в своя собствен интелект и чар, Макрон с удоволствие се опитва да постигне своето в игра със скептични противници. Най-интелигентният френски лидер след Франсоа Митеран, той вярва в „игра на парадокси“, в която може да играе твърдо, печелейки доверието на своите събеседници.\r\nНеговите опоненти казват, че не е толкова умен, колкото си мисли. Републиканската партия заяви миналата седмица, че Тръмп си играе с Макрон, а не обратното. Президентът на САЩ, който не е харесван от 80% от французите, „използва либералността на Макрон, за да спечели уважение на международната сцена“, казват от американската партия.\r\nПротивниците на Макрон чакат неговата „политика на прелъстяването“ да се провали. Засега той не е получил почти нищо от Тръмп. Вчера френската телевизия BFM даде един месец на Макрон да спечели отстъпки от САЩ. „Ако се провали, тази връзка може да се обърне срещу него като бумеранг“, предупредиха от там.\r\n***", "date": "2018.04.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/26/2515263/neboysha-stefanovich-ministar-na-vatreshnite-raboti-na-sarbiya-okolo-800-teroristi-ot-zapadnite-balkani-sa-v-reditsite-na-islyamska-darzhava.html", "text": "По данни на Европейска полицейска служба (Европол) в редиците на близкоизточната радикална групировка „Ислямска държава“ има около 800 терористи от държавите от Западните Балкани. Това заяви министърът на вътрешните работи на Сърбия Небойша Стефанович в рамките на среща за сигурността, проведена в Москва, предава скопският телевизионен канал „Алсат-М“.\r\nСтефанович подчерта, че тероризмът се ожесточава, терористичните атаки стават все по-кръвопролитни, а екстремистите са изградили финансови мрежи, които им позволяват да се издържат.\r\nСръбският министър говори конкретно за Западните Балкани, тъй като – съгласно думите му, регионът е значим за набиране на членове и поддръжници на „Ислямска държава“. По-голямата част от тях са от Косово и Босна и Херцеговина. Тереза Герова", "date": "2018.04.26", "title": "Небойша Стефанович, министър на вътрешните работи на Сърбия: Около 800 терористи от Западните Балкани са в редиците на „Ислямска държава“"}
{"url": "http://www.focus-news.net/news/2018/04/26/2515262/yavor-bozhankov-bsp-upravlyavashtite-zapochvat-predsedatelstvoto-s-koruptsionen-skandal-i-logichno-go-zavarshvat-s-oshte-po-golyam.html", "text": "Управляващите започват председателството с корупционен скандал и логично го завършват с още по-голям. Това каза народният представител от ПГ на „БСП за България“ Явор Божанков от парламентарната трибуна в декларация от името на група във връзка с проведената в София Европейска младежка конференция, предаде репортер на Агенция „Фокус“. „За съжаление разбрахте по своему думите на г-н Туск, който ни припомни Вазовите стихове, че „България предлага пред всеки поглед нови, по-нови красоти“. Започнахте това председателство с корупционен скандал около НДК. Логично завършвате го с още по-голям скандал и ако колеги, ви обвиняват, че подкопавате включването на младите хора в политиката, то винаги можете да възразите, че новите ви плочки пред НДК представляват своеобразен скейтборд парк. Оставяме на страна колко е унизително България да бъде представена по такъв начин. По думите му ГЕРБ гледат на младите като гайки в партийна машина. \r\nДеница КИТАНОВА", "date": "2018.04.26", "title": "Явор Божанков, БСП: Управляващите започват председателството с корупционен скандал и логично го завършват с още по-голям"}
{"url": "http://www.focus-news.net/news/2018/04/26/2515269/plovdiv-lineyka-na-barza-pomosht-e-bila-otkradnata-v-grada.html", "text": "Линейка на „Бърза помощ“ е била открадната в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът е подаден във Второ районно полицейско управление в града, като е посочено, че във времевия интервал от 11.00 до 22.30 часа е била противозаконно отнета линейка, паркирана на бул. „Христо Ботев“ 2. Продължава работата по изясняването на сигнала. Предстои Районната прокуратура да бъде уведомена за случая.\r\nТони МИХАЙЛОВ", "date": "2018.04.26", "title": "Пловдив: Линейка на „Бърза помощ“ е била открадната в града"}
{"url": "http://www.focus-news.net/news/2018/04/26/2515268/profvalentin-goev-unss-vsichki-nashi-studenti-imat-predstava-za-tova-kakvo-predstavlyava-intelektualnata-sobstvenost-i-neynoto-znachenie.html", "text": "Всички наши студенти имат представа за това какво представлява интелектуалната собственост и нейното значение. Това каза проф. Валентин Гоев – зам.-ректор на УНСС по научноизследователска дейност по време на кръгла маса на тема „Световен ден на интелектуалната собственост в България”, организирана от катедра „Творчески индустрии и интелектуална собственост“, предаде репортер на Агенция „Фокус“. „За мен е удоволствие да поздравя катедрата и студентите със Световния ден за интелектуалната собственост. Това, което бих могъл да кажа за катедрата са две неща. Първото е тясното сътрудничество със Световната организация по интелектуална собственост. Това е една гаранция за нивото на катедрата. Всички наши студенти имат представа за това какво представлява интелектуалната собственост и нейното значение“, заяви проф. Гоев. По думите му безспорно постижение има в тази област. „Това е катедрата, в която има най-много представители на външната среда. Хоноруваните преподаватели са повече отколкото щатните“, добави той. \r\nПо време на тържествената част бяха връчени комплекти с учебни помагала, разработени съвместно от катедра „Творчески индустрии и интелектуална собственост“ и Академията на Световната организация за интелектуална собственост, предназначени за обучение на студентите в ОКС „бакалавър“ и ОКС „магистър“ по специалностите на катедрата. \r\nЛюба АЛЕКСИЕВА", "date": "2018.04.26", "title": "Проф.Валентин Гоев, УНСС: Всички наши студенти имат представа за това какво представлява интелектуалната собственост и нейното значение"}
{"url": "http://www.focus-news.net/news/2018/04/26/2515270/zam-ministar-denitsa-nikolova-v-dobrich-vik-pravi-vsichko-vazmozhno-da-se-ovladeyat-problemite.html", "text": "ВиК прави всичко възможно да се овладеят проблемите. Това заяви пред журналисти след работна среща в Добрич зам.-министърът на регионалното развитие Деница Николова, предаде репортер на \"Радио \"Фокус\" - Варна\". \r\n„Факт е, че водопроводът е стар - знаете за всички проблеми, свързани със загубите на вода и специфичността на района, който е с комплициран характер по отношение на водоснабдяване. Но аз считам, че към настоящия момент колегите от ВиК правят каквото е възможно. Друг е въпросът, че собственик на самата инфраструктура е Общината и тя също би следвало да поеме своя ангажимент в тази посока“, каза зам.-министърът. Деница Николова добави, че съгласно водната реформа, която МРРБ изпълнява, има ВиК асоциация, която се е заела с разработването на прединвестиционно проучване. След като то бъде изготвено, ще стане ясна и инвестиционната програма по отношение на целия регион, свързана с водоснабдяването. Зам.-министърът припомни, че към момента се изпълнява проектът на Община град Добрич за обновяване на водния цикъл. В този смисъл Деница Николова подчерта, че Общината също трябва да търси възможности, а не само „всичко да се прехвърля към ВиК оператора“. \r\nЖулиета НИКОЛОВА", "date": "2018.04.26", "title": "Зам.-министър Деница Николова в Добрич: ВиК прави всичко възможно да се овладеят проблемите"}
{"url": "http://www.focus-news.net/news/2018/04/26/2515273/hurriyet-vanshnite-ministri-na-turtsiya-rusiya-i-iran-se-sabirat-na-sreshta-v-moskva-za-obsazhdane-na-protsesa-ot-astana.html", "text": "Министрите на външните работи на Турция, Русия и Иран ще се съберат на среща в Москва, за да обсъдят сътрудничеството в рамките на процеса от Астана, съобщава вестник Hurriyet. \r\nСпоред съобщение, разпространено от външнополитическото ведомство в Анкара, турският външен министър Мевлют Чавушоглу и колегите му Сергей Лавров и Джавад Зариф ще се срещнат в руската столица на 28 април, събота. \r\n„Срещата ще бъде съсредоточена върху всички аспекти на сътрудничеството, осъществявано в рамките на процеса от Астана, и ще разработи стъпките, които могат да бъдат предприети отсега нататък\", се казва в изявлението.\r\nПреговорите в Астана започнаха на 23-24 януари 2017 г. с цел да се сложи край на насилието и да се подобри хуманитарната ситуация в разкъсваната от война Сирия.\r\nКазахстан бе домакин на осем срещи, на които присъстваха представители на държавите-гаранти - Русия, Турция и Иран, които през декември 2016 г. договориха прекратяване на огъня в Сирия. Така стана възможно да се стигне до мирните преговори в Астана, протичащи паралелно с преговорите в Женева.\r\nСирия е в капана на гражданска война от 2011 г. насам, когато режимът на Башар Асад се срина след серия ожесточени протести. Оттогава насам стотици хиляди хора са били убити в конфликта, според ООН.Тереза Герова", "date": "2018.04.26", "title": "Hurriyet: Външните министри на Турция, Русия и Иран се събират на среща в Москва за обсъждане на процеса от Астана"}
{"url": "http://www.focus-news.net/news/2018/04/26/2515274/blagovesta-fakirova-sdruzhenie-na-kmetovete-otgovorni-za-ohranata-na-povecheto-zemedelski-ploshti-v-obshtina-veliko-tarnovo-sa-proizvoditelite-i-arendatorite.html", "text": "Земеделските производители, арендаторите и кооперациите, които стопанисват земите в старопрестолната община, носят основната отговорност за тяхната охрана. Това обобщи за Радио „Фокус“ – Велико Търново Благовеста Факирова, председател на Сдружението на кметовете и кметски наместници в Общината. Причината за това е, че по-голямата част от площите в региона се обработват именно от частни лица или фирми. Поради тази причина кметовете на населени места не носят пряка отговорност за опазването им. „Преди много години управниците бяха задължени да се грижат за опазване на селскостопанската продукция. Този закон е от 1989 г., когато всичко беше кооперативно. След това Сдружението на кметовете е правилно два пъти постъпки да бъде сменен закона, защото след като се върнаха земите на частниците, би трябвало те да си носят отговорност, както и земеделските производители, арендаторите и т.н. В момента кметът на селото няма никаква финансова възможност да търси някакъв охранител, който да опазва селскостопанската продукция“, коментира още Благовеста Факирова. Тя допълни и, че в някои от населените места от Великотърновска община има частни охранителни фирми, с които жителите са сключили индивидуални договори. Те са проверени от кметовете и работата им се следи от управниците. Освен това кооперациите и арендаторите сами си наемат охрана и носят отговорност за спазване на техните задължения. „Кметовете са дотолкова отговорни, доколкото да помагат на частните фирми, ако има някакви забежки или кражби“, допълни председателят на Сдружението. \r\nСпоред Факирова, въпреки че полицията не носи пряка отговорност за опазването на земеделските земи в региона, тя винаги оказва съдействие на гражданите, при възникване на проблем.  По думите й, за миналата година в региона, не са регистрирани сериозни кражби. „Има малки посегателства – кражба на дини, на грозде – дребни явления. Нямам информация за много големи крупни посегателства. Мисля, че този въпрос в нашата община не е проблемен“, категорична бе Благовеста Факирова. Тя допълни и,, че регулярните срещи, които кметът на Велико Търново Даниел Панов свиква ежегодно с управниците от общината, със земеделските производители, полицията и пожарната, също оказват благоприятно влияние. На тях се обсъждат проблемите от предходната година и се поставят задачи за настоящия сезон. „Община Велико Търново оказва морално, организационно и каквото се наложи още съдействие“, поясни още Факирова.\r\nЛуиза ТРАНЧЕВА", "date": "2018.04.26", "title": "Благовеста Факирова, Сдружение на кметовете: Отговорни за охраната на повечето земеделски площи в община Велико Търново са производителите и арендаторите"}
{"url": "http://www.focus-news.net/news/2018/04/26/2515265/galya-vasileva-gerb-mladezhkata-konferentsiya-v-sofiya-e-nay-uspeshnata-provezhdana-dosega-tay-kato-za-parvi-pat-se-pishat-11-tseli-i-prioriteti-za-mladite-hora-ot-tsyala-evropa.html", "text": "Младежката конференция в София е най-успешната провеждана досега, тъй като за първи път се пишат 11 цели и приоритети за младите хора от цяла Европа. Това каза народният представител от ПГ на ГЕРБ Галя Василева в декларация от името на група, предаде репортер на Агенция „Фокус“. „Бъдещето на младите хора и тяхното развитие е основен приоритет както на ПП ГЕРБ, така и на правителството. Много ми е интересно всичките тези неща, които говори колегата преди мен, откъде точно са цитирани и кой всъщност им подава тази информация. Въпросните неща, които са споменати, нямат абсолютно нищо общо с действителността“, каза Василева. \r\nТя отчете, че в конференцията са участвали над 250 младежи от над 40 държави, включително от Западните Балкани. „Това ли е провалът за вас“, попита Василева. \r\nДеница КИТАНОВА", "date": "2018.04.26", "title": "Галя Василева, ГЕРБ: Младежката конференция в София е най-успешната провеждана досега, тъй като за първи път се пишат 11 цели и приоритети за младите хора от цяла Европа"}
{"url": "http://www.focus-news.net/news/2018/04/26/2515272/pg-na-gerb-signalizira-za-bolyarovogeyt.html", "text": "Длъжни сме да осветим какво се случва в Община Болярово - един „Боляровогейт“. Това каза народният представител от ПГ на ГЕРБ Александър Иванов по време на брифинг в Народното събрание, предаде репортер на Агенция „Фокус“. По думите на Иванов кметът на Общината е назначил за секретар първата братовчедка на съпругата си. Освен това шефът на Спортното дружество в Община Болярово е синът на кмета на Общината, който получава пряко финансиране от баща си Христо Христов. Началник отдел на изключително важната дирекция „Хуманитарни дейности и европрограми“ е София Милева, която е сестра на кмета Христо Христов от БСП“, каза Иванов. По думите му кметът на село Голямо Крушово в общината е назначил пък съпругата на кмета Мария Христова за секретар на читалището.   \r\nДеница КИТАНОВА", "date": "2018.04.26", "title": "ПГ на ГЕРБ сигнализира за „Боляровогейт“"}
{"url": "http://www.focus-news.net/news/2018/04/26/2515253/plamen-georgiev-kpkonpi-pri-vstapvaneto-si-v-dlazhnost-kazah-che-shte-badat-zadarzhani-hora-s-pari-i-izpalnih-obeshtanieto-si-ottuk-natatak-prodalzhavame-po-sashtiya-nachin.html", "text": "Казах, че ще бъдат задържани хора с пари. Мисля, че изпълних първото обещание, което дадох. Оттук нататък продължаваме по същия начин. Това каза пред журналисти Пламен Георгиев, председател на Комисията за противодействие на корупцията и за отнемане на незаконно придобито имущество, предаде репортер на Агенция „Фокус“. \r\nНа въпрос дали следващите задържания ще бъдат така показни, Георгиев заяви, че всичко зависи от това къде ще бъдат задържани лицата. „Ние не можем да им казваме къде да получават подкупа. Ако го получат в центъра на София, както е конкретният случай, ще бъдат задържани в центъра на София. Ако го получат пред моя кабинет, ще бъдат задържани там“, каза Георгиев. На въпрос дали следващите лица, които ще бъдат задържани са политически фигури, Георгиев заяви, че в Антикорупционния закон са записани всички длъжности, които са обект на разработките на КПКОНПИ. \r\nТой посочи, че Комисията иска да има възможност поне да задържа лицата и  даде пример със случая „Младост“: „Ние организирахме всичко, експлоатирахме СРС-ата, участвахме в цялото разследване по събиране на доказателства и в един момент вече дори не можахме да задържим г-жа Иванчева. Това не го направихме ние“, заяви Георгиев. \r\nДеница КИТАНОВА", "date": "2018.04.26", "title": "Пламен Георгиев, КПКОНПИ: При встъпването си в длъжност казах, че ще бъдат задържани хора с пари и изпълних обещанието си – оттук нататък продължаваме по същия начин"}
{"url": "http://www.focus-news.net/news/2018/04/26/2515275/zafir-zarkov-zam-predsedatel-na-transportnata-komisiya-v-stolichna-obshtina-18-mln-lv-investitsiya-sa-predvideni-za-novite-spirki-v-sofiya.html", "text": "18 милиона лева инвестиция са предвидени за новите спирки в София. Това каза в сутрешния блок „Добро утро, България“ на Радио „Фокус“ общинският съветник от ГЕРБ и заместник-председател на транспортната комисия в Столична община Зафир Зарков. Той обясни, че подобряването на градската среда има за цел да привлече повече пътуващи и ползване на градския транспорт за по- комфортно придвижване в градската среда и уточни: „С общия брой на концесията 2610 спирки към този момент, които ще са разделени в четири пакета, които са сравнително равни по брой. В тях ще се съдържат, няколко вида спирково обзавеждане, като се започне с най-малките спирки и се стигне до най-големите спирки, които ще са с информационна табела, със спирко навес, рекламен елемент и павилион. Предвижда се общият брой на тази концесия на рекламните елементи да намали предишния на 400, като разбира се Столична община ще запази правото си да ги използва за определен период за своите рекламни елементи, свързани с културни и други събития, които организира. В другата част на концесията са предвидени 300 павилиона за продажба на пакетирани храни“, поясни Зафир Зарков. Заместник-председателят на транспортната комисия в Столична община каза още, че парите, които ще бъдат спестени от бюджета на София за поддръжката на спирките ще се използват за подобряване на други места в градската среда на столицата, където не може да се търси финансиране от бизнеса, каза още Зафир Зарков и поясни, че от новото градско обзавеждане ще могат да се възползват 100% от пътникопотока на градския транспорт, като първоначално те ще са 80%.", "date": "2018.04.26", "title": "Зафир Зарков, зам.-председател на транспортната комисия в Столична община: 18 млн. лв инвестиция са предвидени за новите спирки в София"}
{"url": "http://www.focus-news.net/news/2018/04/26/2515276/anton-todorov-gerb-bolyarovo-e-feodalna-obshtina-ot-nay-losh-sotsialisticheski-tip.html", "text": "Болярово е феодална община от най-лош социалистически тип. Това каза Антон Тодоров от ГЕРБ по време на брифинг в Народното събрание, предаде репортер на Агенция „Фокус“. По думите му не си ли от БСП, не си от родата на феодалите от БСП, не получаваш отопление, не получаваш покана за търгове и проекти. „Видяхте какво е в Мездра, виждате какво е в Болярово. Нека да кажем на жителите на Община Болярово -  „Ние сме не за вас, ние сме до вас. Разрушете тази крепост на безчестието и безсрамието“, каза Антон Тодоров и поясни, че БСП управлява там от 30 години. \r\nДеница КИТАНОВА", "date": "2018.04.26", "title": "Антон Тодоров, ГЕРБ: Болярово е феодална община от най-лош социалистически тип"}
{"url": "http://www.focus-news.net/news/2018/04/26/2515278/kyustendil-zaradi-podmyana-na-vodoprovod-chast-ot-grad-dupnitsa-e-bez-voda.html", "text": "Заради подмяна на водопровод, част от град Дупница е без вода. Това съобщи за Радио „Фокус” – Кюстендил управителят на общинското ВиК дружество Илия Илиев. По думите му водата вече е спряна в различни райони на града. Водоподаването ще бъде възстановено в 19.00 часа. Без вода са жителите на квартал „Ценеви”, високата част на квартал „Байкал”, улиците „Свети Иван Рилски” и „Родопи”, както и квартал „Южен”.\r\nВенцеслав ИЛЧЕВ", "date": "2018.04.26", "title": "Кюстендил: Заради подмяна на водопровод, част от град Дупница е без вода"}
{"url": "http://www.focus-news.net/news/2018/04/26/2515279/anton-todorov-gerb-dali-nashite-razkritiya-za-obshtinite-shte-pomognat-na-gerb-za-mestnite-ne-znam-no-shte-nasochat-prozhektorite-za-koito-nyakoy-hora-samo-prizovavat.html", "text": "Дали нашите разкрития за общините ще помогнат на ГЕРБ за местните не знам, но ще помогне за насочване на прожекторите, за които някой хора само призовават. Това каза Антон Тодоров от ГЕРБ по време на брифинг в Народното събрание, предаде репортер на Агенция „Фокус“. Получаваме сигнали, разглеждаме ги, анализираме ги - имат ли основание. Проверяваме ги по наши канали. Имам предвид публични канали. Когато преценим, че има основание, ние задействаме процедурата, която е в закона“, каза Тодоров. По думите му Болярово е пример за паралелна държава. Той посочи, че Общината се души от червен октопод. \r\n„Искам да ви покажем и резултата от нашите действия от предишни сигнали и пресконференции, които даваме. Това е документ от Агенцията за държавна и финансова инспекция (АДФИ). От нея ясно е написано, че на 28 март тази година при финансова инспекция на Община Златица, извършени от органите на АДФИ са установени вреди в размер на 33 289 лв., които са в резултат на виновното поведение на Магдалена Величкова Иванова, кмет на Община Златица. Този документ доказва, че има резултат от нашите действия. Има и основания за нашите действия“, допълни Тодоров. По думите му в документа на АДФИ ясно е записано, че трябва да се предприемат действия за търсене на отговорност от кмета на БСП на Община Златица. \r\n„Искам специално да блогодаря на местната организация на БСП в Сопот. Когато преди няколко седмици направихме сигнал и разкрихме поредната БСП Община как се управлява по един безобразен начин - некадърно, БСП изгониха заместник-кмета и поискаха оставката на кмета Деян Дойнов. Благодарим на БСП – Сопот за това тяхно действие. Очевидно намираме отклик на нашите сигнали и при тях. Няма как да кажем на бялото – черно в случая“, допълни Тодоров. \r\nДеница КИТАНОВА", "date": "2018.04.26", "title": "Антон Тодоров, ГЕРБ: Дали нашите разкрития за общините ще помогнат на ГЕРБ за местните не знам, но ще насочат прожекторите, за които някой хора само призовават"}
{"url": "http://www.focus-news.net/news/2018/04/26/2515280/dobrich-s-narusheno-vodopodavane-poradi-avarii-sa-dva-kvartala-i-dve-ulitsi-v-grada.html", "text": "По информация на ВиК - Добрич поради три аварии с нарушено водоподаване са два квартала - \"Рилци\" и този над Гара Юг, както и две улици - \"Максим Горки\" и \"Стоян Михайловски\". Отделно се отстраняват и други аварии и без вода в Добрич са ЖК \"Балик\", улиците \"Христо Ботев\", \"Синчец\", \"Емона\" и \"Бойчо Огнянов\", предаде кореспондентът на Радио „Фокус” – Варна. В Район Добрич – селска с нарушено водоподаване са селата Добрево, Ведрина и Стожер, в Район Балчи - с. Змеево, в Район Каварна - Морската зона в града и селата  Диимитър и Видно, в Район Тервел - с. Орляк, в Район Генерал Тошево - селата Сираково и Пчеларово, и в Район Шабла - ул. „Черни връх“ и ул. „Висла“ в морския град. \r\n Жулиета НИКОЛОВА", "date": "2018.04.26", "title": "Добрич: С нарушено водоподаване поради аварии са два квартала и две улици в града"}
{"url": "http://www.focus-news.net/news/2018/04/26/2515281/plovdiv-sinya-zona-v-grada-shte-e-bezplatna-na-1-may-i-7-may.html", "text": "„Синя зона“ в Пловдив ще е безплатна на 1 май (вторник) и 7 май (понеделник). Това съобщи директорът на Общинско предприятие „Паркиране и репатриране“ инж. Ненко Калакунов. Двете дати са обявени за почивни дни по повод официалните празници  1 май – Ден на труда и на международната работническа солидарност, и 6 май – Гергьовден, Ден на храбростта и Българската армия, който тази година се пада в неделя.\r\n„Синя зона“ в Пловдив работи от понеделник до събота включително от 8:30 ч. до 17:30 ч. Цената от 2 лева за един час може да се заплати с талони или SMS на номер 1332.  Има възможност за таксуване на 30-минутен престой за 1 лев чрез монтираните на възлови места в града 23 паркомата, напомни инж. Калакунов.\r\nЦветана ТОНЧЕВА", "date": "2018.04.26", "title": "Пловдив: „Синя зона“ в града ще е безплатна на 1 май и 7 май"}
{"url": "http://www.focus-news.net/news/2018/04/26/2515282/dobrich-53-godishen-mazh-ot-s-bozhurets-e-pochinal-pri-katastrofa-mezhdu-dva-leki-avtomobila.html", "text": "53-годишен мъж от с. Божурец е починал при катастрофа между два леки автомобила. Това съобщиха от пресцентъра на ОДМВР – Добрич. На 25 април около 21.45 часа е получено съобщение за възникнало ПТП по главен път I-9 в района на с. Божурец. На място е установено, че лек автомобил „Опел” с добричка регистрация, управляван от 53-годишен мъж от с. Божурец, навлиза в лентата за насрещно движение и се блъска в лек автомобил „Фолксваген” с румънска регистрация. Вследствие на ПТП е починал на място водачът на лекия автомобил „Опел”. Участниците в ПТП са били с поставени обезопасителни колани, взети са им кръвни проби за употреба на алкохол по надлежния ред. По случая е образувано досъдебно производство.", "date": "2018.04.26", "title": "Добрич: 53-годишен мъж от с. Божурец е починал при катастрофа между два леки автомобила"}
{"url": "http://www.focus-news.net/news/2018/04/26/2515283/sliven-obshtinskiyat-savet-obsazhda-poemane-na-nov-zaem-i-sazdavaneto-na-obshtinska-politsiya.html", "text": "Заседава Общински съвет – Сливен, предаде репортер на Радио „Фокус“ – Сливен. Общинските съветници решават дали ще упълномощят кмета на Община Сливен да сключи договор за кредит с „Фонд за органите на местното самоуправление в България – ФЛАГ” ЕАД, по силата на който общината да поеме краткосрочен общински дълг с цел реализацията на договор по проект „Подобряване на градската среда на Сливен“.\r\nПрез 2017 година Община Сливен сключи Административен договор за предоставяне на безвъзмездна на стойност 2 199 911.00 лв. Общата стойност на проекта, след сключване на договорите с изпълнители, възлиза на 2 133 889.23 лв. Стартирали са дейностите за подобряване на градската среда. За осигуряване на сумата, необходима за разплащане с изпълнителите на дейностите, в размер на 422 777.85 лв.  Срокът на погасяване е до 12 месеца, считано от датата на подписване на договора за кредит, с възможност за предсрочно погасяване изцяло или на части, без такса за предсрочно погасяване. „В случай, че има някаква забава на плащане и да не се получи вакуум във финансирането да може общината да се разпорежда”, коментира председателя на ОбС Димитър Митев.\r\n43 са предложенията в дневния ред на сесията. Изменение на бюджета на общината за 2018, приемане на Общинска програма за закрила на детето, създаване на звено „Общинска полиция” са сред по-важните теми на заседанието.\r\nВносител за звено”общинска полиция” е общинският съветник Момчил Пантелеев, а в мотивите той посочва, че предложението е продиктувано от желанието да се редуцират вандалските прояви и посегателства върху общинско имущество, въвеждане на контрол на безопасността на движение и дисциплина на водачите на МПС, обезпечаване на спокойната и сигурна градска среда. Предлага се в звено „Общинска полиция“  15 души да бъдат назначени по Закона за МВР, като те да са на пряко подчинение на кмета на Общината.\r\nСред останалите предложения са приемане на План на изпълнение на Общинската стратегия за подкрепа за личностно развитие на децата и учениците в общината, както и План за действие на общината за интегриране на българските граждани от ромски произход и други граждани, в уязвимо социално положение, живеещи в сходна на ромите ситуация.", "date": "2018.04.26", "title": "Сливен: Общинският съвет обсъжда поемане на нов заем и създаването на общинска полиция"}
{"url": "http://www.focus-news.net/news/2018/04/26/2515285/regnum-mandadat-na-euleks-priklyuchva-prez-yuni-i-nyama-da-bade-udalzhavan.html", "text": "Мандатът на полицейската мисия на Европейския съюз в Косово (ЕУЛЕКС) изтича на 15 юни. Това заяви косовският министър на правосъдието Абелард Тахири, предава руската информационна агенция Regnum.\r\nСъгласно думите, мандатът на ЕУЛЕКС няма да бъде удължаван, но не е изключено в Косово да останат подразделение на полицията, което ще наблюдава ситуацията в северната част на страната, населена предимно от сърби. \r\nАгенцията припомня, че още миналата година управляващите в Прищина обявиха приключването на мисията на ЕУЛЕКС. „Вече говорихме за преходен етап, за съкращаване на пълномощията. Сега настъпи моментът да говорим за заключителна фаза“, подчерта президентът на Косово Хашим Тачи. \r\nЕУЛЕКС действа в Косово от 2008 г. насам. Първоначално бе предвидено мисията да продължи до 2014 г., но мандатът й бе продължаван на няколко пъти. ЕУЛЕКС е натоварен със задачите да гарантира реда, мира и стабилността съвместно с международните сили под ръководството на НАТО – КейФОР. Тереза Герова", "date": "2018.04.26", "title": "Regnum: Мандадът на ЕУЛЕКС приключва през юни и няма да бъде удължаван"}
{"url": "http://www.focus-news.net/news/2018/04/26/2515286/burgas-pochinal-e-mazhat-otkrit-v-podzemen-garazh-s-ognestrelna-rana-v-glavata.html", "text": "Починал е 30-годишният мъж, който се е прострелял в главата в неделя вечерта, съобщи за Радио „Фокус“ – Бургас Юлия Андреева, говорител на УМБАЛ-Бургас.\r\nПрипомняме, че той се простреля с пистолет  в подземния паркинг на бл. 161 в бургаския ж. к. „Славейков”.  Мъжът беше откаран в тежко състояние в болницата.„Фокус“ припомня, че случаят е станал в подземния паркинг на кооперацията, в която мъжът е живеел на квартира със своята приятелка.  Пред полицаите тя обяснила, че по-рано вечерта той излязъл за малко навън с приятели, но така и не се върнал. Приятелите му излезли да го търсят и го намерили в подземния гараж на блока с огнестрелна рана в слепоочието.\r\nДо тялото му бил открит и боен пистолет с патрон в цевта, пълнител с още четири боеприпаса и две гилзи. В апартамента на младия мъж, който е в същия жилищен блок, било открито и предсмъртно писмо.\r\nВеселина НИКОЛОВА", "date": "2018.04.26", "title": "Бургас: Починал е мъжът, открит в подземен гараж с огнестрелна рана в главата"}
{"url": "http://www.focus-news.net/news/2018/04/26/2515288/tatyana-dimitrova-oik-devin-trima-sa-kandidatite-za-kmet-na-selo-beden.html", "text": "Трима са кандидатите за кмет на село Беден, община Девин, които ще участват в частичните местни избори на 20 май. Това каза за Радио „Фокус“ – Смолян председателят на Общинската избирателна комисия (ОИК) – Девин Татяна Димитрова. Срокът за регистрацията им изтече на 24 април. В надпреварата за кметския пост ще участват Стоян Настанлиев от ПП ГЕРБ, кандидатът на БСП е Николай Димов, а на ДПС – Румен Каров. Утвърдена е и секционната избирателна комисия, която ще е от 7 души, посочи Димитрова. Тя уточни, че гласоподавателите в селото по постоянен адрес са 391 души. Частичните местни избори в родопското село се провеждат, след като в началото на годината досегашният кмет Захари Стоилов подаде оставка, за да замине на работа в чужбина.\r\nНели ГЕРГЬОВСКА", "date": "2018.04.26", "title": "Татяна Димитрова, ОИК – Девин: Трима са кандидатите за кмет на село Беден"}
{"url": "http://www.focus-news.net/news/2018/04/26/2515271/sled-trichasova-sreshta-matyu-nimits-s-izyavlenie-za-30-sekundi-protsesat-na-pregovori-shte-prodalzhi-prez-sledvashtite-sedmitsi.html", "text": "След срещата между външните министри на Гърция и Македония във Виена, продължила три часа, специалният посредник на ООН за разрешаване на спора за името - Матю Нимиц, направи изявление за едва 30 секунди, отбелязва македонският „Фокус“, като подчертава, че той е бил единственият от тримата дипломати, който все пак е говорил пред медии.\r\n„Това бе интензивна дискусия, насърчаваща, двете страни са много отдадени на постигането на решение. Процесът ще продължи и през следващите седмици. Благодаря ви“, бяха думите на Нимиц. Тереза Герова", "date": "2018.04.26", "title": "След тричасова среща, Матю Нимиц с изявление за 30 секунди: Процесът на преговори ще продължи през следващите седмици"}
{"url": "http://www.focus-news.net/news/2018/04/26/2515248/plamen-georgiev-kpkonpi-predali-sme-na-prokuraturata-informatsiya-za-drugi-litsa-koito-sa-bili-iznudvani-po-sluchaya-mladost.html", "text": "Предали сме на прокуратурата информация за други лица, които са били изнудвани по случая „Младост“. Това каза пред журналисти Пламен Георгиев, председател на Комисията за противодействие на корупцията и за отнемане на незаконно придобито имущество, предаде репортер на Агенция „Фокус“. Във връзка с акцията срещу кмета на „Младост“ Десислава Иванчева, Георгиев коментира, че е бил спазен стриктно законът. „Ако се прецени, че трябва да се промени законът, тогава процесуално-следствените действия ще протичат по друг начин“, каза Георгиев. \r\nПопитан дали има и други бизнесмени, давали сигнали срещу Иванчева и кои са те, Георгиев отговори: „Нямам право да ви кажа, защото рискувам да попадна под ударите на закона. Нека това да са вече информации, които се получават от прокуратурата. В момента, в който лицата са задържани, дори по задържането нямахме правомощия, от този момент нататък вече случаят е поет изцяло от прокуратурата и единствено те са органът, който може да дава информация“, коментира Георгиев. По думите му е имало други случаи, но колко - не може да каже. Той поясни, че те са били от същия характер.\r\nДеница КИТАНОВА", "date": "2018.04.26", "title": "Пламен Георгиев, КПКОНПИ:  Предали сме на прокуратурата информация за други лица, които са били изнудвани по случая „Младост“"}
{"url": "http://www.focus-news.net/news/2018/04/26/2515255/kathimerini-sporazumenieto-mezhdu-atina-i-skopie-po-spora-za-imeto-vse-oshte-se-izplazva.html", "text": "Постигането на споразумение за разрешаване на спора за името на Македония все още се изплъзва на Атина и Скопие, коментира гръцкото електронно издание Kathimerini. \r\nДокато основните въпроси все още остават нерешени, посредникът на ООН Матю Нимиц подчерта необходимостта  за по-интензивни преговори през следващите няколко седмици между Гърция и Македония, за да се реши най-накрая спорът за името, който  хвърля сянка в отношенията между двете страни повече от 25 години.\r\nАмериканският дипломат заяви, че срещата му във Виена в сряда с гръцкия външен министър Никос Кодзиас и неговия колега от Македония Никола Димитров, която продължи повече от четири часа, е била интензивна и сърдечна.\r\nНезависимо от положителния климат обаче, двете страни остават несигурни по отношение на искането на Гърция Скопие да изполва име, което ще бъде erga omnes - което означава, че ще се използва вътрешно и международно - и отказът на Македония да промени конституцията си.\r\nКодзиас и Димитров продължиха традицията, установена по време на предишните им срещи в Скопие, Охрид и Виена, и след разговора  вечеряха заедно.\r\nДвамата дипломати ще се срещнат още два пъти в следващите 20 дни - в Солун на 3-4 май в рамките на срещата на върха между Гърция, Албания, Македония и България, а на 11-12 май на друга среща на върха на балканските страни относно бъдещето на Европа.\r\nВъв вторник еврокомисарят по разширяването Йоханес Хан изрази оптимизъм, че спорът може да бъде разрешен през следващите две седмици и по този начин да бъде проправен пътя за началото на преговорите за присъединяване на Македония към ЕС.\r\nГръцкото министерство на външните работи обаче разпространи изявление, описвайки коментарите на Хан като „неприятни\", и отправяйки молба към него да „престане да подкопава\" преговорите.\r\nПремиерът на Македония Зоран Заев отбеляза по-късно, че такова бързо решение ще бъде добре дошло, макар че не го очаква. „Бих искал много, но не мисля, че е възможно\", подчерта Заев.\r\nМеждувременно Кодзиас се отправя към Брюксел в четвъртък, за да присъства на двудневната среща на високо равнище на външните министри на НАТО. Той ще се срещне с генералния секретар на НАТО Йенс Столенберг и се очаква да обсъди и напрегнатите отношения между Гърция и Турция.Тереза Герова", "date": "2018.04.26", "title": "Kathimerini: Споразумението между Атина и Скопие по спора за името все още се изплъзва"}
{"url": "http://www.focus-news.net/news/2018/04/26/2515290/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ако Сърбия наложи забрана за влизане на хърватски министри на територията на страната, Загреб може да изтегли посланика си от Белград, пише хърватското електронно издание  Vecernji List, като се позовава на медийни доклади.\r\nОтношенията между двете държави се обтегнаха допълнително, след като по-рано този месец хърватските власти не допуснаха влизането в страната на министъра на отбраната на Сърбия Александър Вулин. Решението бе предшествано от инцидент с участието на лидера на сръбските радикали Войслав Шешел, който направи опит да разкъса хърватското знаме.\r\n*** Докладчикът за Македония в Европейския парламент Иво Вайгъл отправи остри критики към испанския министър-председател Мариано Рахой, който отказа да участва в срещата на върха на страните от Западните Балкани в София заради присъствието на представители на Косово, пише македонското електронно издание „Независен весник“.\r\nВайгъл, който е много активен след каталунския въпрос в ЕП, не пощади испанския лидер. „Подобно демонстративно поведение, предаването на вътрешнополитически проблеми на европейско ниво е неправилно. От страна на премиера Рахой наблюдаваме доста некоректност тъкмо в отношенията на Испания към Каталуния, където се използват всички инструменти на авторитарна държава и избягва диалог, избягва спокоен дискурс за бъдещето и прилага репресии по отношение на избраните представители на народа на Каталуния, арестуват депутати, осъществяват дискриминационна политика спрямо хората, участвали в референдума и онези, които го организираха. Мисля, че това е една доста тъжна картина на държава-членка на ЕС, а още по-тъжно е, че в ЕС никой не реагира на това поведение“, коментира Иво Вайгъл.\r\nВайгъл смята, че изявленията на председателя на Европейската комисия Жан-Клод Юнкер и на еврокомисаря Йоханес Хан за възможна дестабилизция на региона, ако страните не влязат в ЕС, са направени отчасти, за да предизвикат подкрепа за процеса на разширяване.\r\n„Понякога за опасност от конфликт на Балканите се говори, за да бъде получена по-лесно подкрепа за разширяването към региона. Въпреки това за нас, които познаваме отношенията между нациите, държавите и религиите на района, е ясно, че винаги ще има причина, ако такава се търси, за изостряне на междуетническите отношения. Това все още е регион, в който страните не са решили всички гранични въпроси и това винаги е деликатен въпрос. Тук има и геостратегически интереси на някои държави като Турция, Русия, Китай, и разбира се и интересите на САЩ и ЕС“, твърди Вайгъл.\r\n*** Постигането на споразумение за разрешаване на спора за името на Македония все още се изплъзва на Атина и Скопие, коментира гръцкото електронно издание Kathimerini. \r\nДокато основните въпроси все още остават нерешени, посредникът на ООН Матю Нимиц подчерта необходимостта  за по-интензивни преговори през следващите няколко седмици между Гърция и Македония, за да се реши най-накрая спорът за името, който  хвърля сянка в отношенията между двете страни повече от 25 години.\r\nАмериканският дипломат заяви, че срещата му във Виена в сряда с гръцкия външен министър Никос Кодзиас и неговия колега от Македония Никола Димитров, която продължи повече от четири часа, е била интензивна и сърдечна.\r\nНезависимо от положителния климат обаче, двете страни остават несигурни по отношение на искането на Гърция Скопие да изполва име, което ще бъде erga omnes - което означава, че ще се използва вътрешно и международно - и отказът на Македония да промени конституцията си.\r\nКодзиас и Димитров продължиха традицията, установена по време на предишните им срещи в Скопие, Охрид и Виена, и след разговора  вечеряха заедно.\r\nДвамата дипломати ще се срещнат още два пъти в следващите 20 дни - в Солун на 3-4 май в рамките на срещата на върха между Гърция, Албания, Македония и България, а на 11-12 май на друга среща на върха на балканските страни относно бъдещето на Европа.\r\nВъв вторник еврокомисарят по разширяването Йоханес Хан изрази оптимизъм, че спорът може да бъде разрешен през следващите две седмици и по този начин да бъде проправен пътя за началото на преговорите за присъединяване на Македония към ЕС.\r\nГръцкото министерство на външните работи обаче разпространи изявление, описвайки коментарите на Хан като „неприятни\", и отправяйки молба към него да „престане да подкопава\" преговорите.\r\nПремиерът на Македония Зоран Заев отбеляза по-късно, че такова бързо решение ще бъде добре дошло, макар че не го очаква. „Бих искал много, но не мисля, че е възможно\", подчерта Заев.\r\nМеждувременно Кодзиас се отправя към Брюксел в четвъртък, за да присъства на двудневната среща на високо равнище на външните министри на НАТО. Той ще се срещне с генералния секретар на НАТО Йенс Столенберг и се очаква да обсъди и напрегнатите отношения между Гърция и Турция.\r\n*** Министрите на външните работи на Турция, Русия и Иран ще се съберат на среща в Москва, за да обсъдят сътрудничеството в рамките на процеса от Астана, съобщава вестник Hurriyet. \r\nСпоред съобщение, разпространено от външнополитическото ведомство в Анкара, турският външен министър Мевлют Чавушоглу и колегите му Сергей Лавров и Джавад Зариф ще се срещнат в руската столица на 28 април, събота. \r\n„Срещата ще бъде съсредоточена върху всички аспекти на сътрудничеството, осъществявано в рамките на процеса от Астана, и ще разработи стъпките, които могат да бъдат предприети отсега нататък\", се казва в изявлението.\r\nПреговорите в Астана започнаха на 23-24 януари 2017 г. с цел да се сложи край на насилието и да се подобри хуманитарната ситуация в разкъсваната от война Сирия.\r\nКазахстан бе домакин на осем срещи, на които присъстваха представители на държавите-гаранти - Русия, Турция и Иран, които през декември 2016 г. договориха прекратяване на огъня в Сирия. Така стана възможно да се стигне до мирните преговори в Астана, протичащи паралелно с преговорите в Женева.\r\nСирия е в капана на гражданска война от 2011 г. насам, когато режимът на Башар Асад се срина след серия ожесточени протести. Оттогава насам стотици хиляди хора са били убити в конфликта, според ООН.\r\n***", "date": "2018.04.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/26/2515291/narodnite-predstaviteli-ot-gerb-pernik-organizirat-priemen-den-na-30-april.html", "text": "На 30 април (понеделник) народните представители от ГЕРБ-Перник Красимир Велчев и д-р Александър Александров организират приемен ден за граждани. Това съобщиха от пресцентъра на партията.\r\nСрещата ще проведе от 10.00 ч. в централния офис на политическата сила в Перник, на ул „Търговска“ 30. Записвания на място или на тел.  0884 80 05 30.", "date": "2018.04.26", "title": "Народните представители от ГЕРБ-Перник организират приемен ден на 30 април"}
{"url": "http://www.focus-news.net/news/2018/04/26/2515294/politsiyata-otkri-nelegalen-tseh-oborudvan-za-proizvodstvo-na-spirtni-napitki-i-nad-polovin-ton-alkohol-v-kardzhali.html", "text": "Нелегален цех, оборудван за производство на спиртни напитки, и над половин тон алкохол са открили криминалисти от РУ-Кърджали в хода на специализирана операция за противодействие на битовата престъпност в малките и отдалечени населени места вчера. Това съобщих от пресцентъра на ОДМВР-Кърджали. При проверка на помещение в промишлената зона в областния център около 16.30 часа полицаите намерили нерегистрирано оборудване за производство на спиртни напитки – три броя дестилатори и 550 литра течност с мирис на алкохол. Капаците, лулите на дестилаторите и алкохолът са иззети и са на съхранение в РУ-Кърджали. По случая са задържани двама мъже – на 55 и 68 години. Образувано е досъдебно производство по чл.234, ал.1 от Наказателния кодекс за държане на акцизни стоки без бандерол. Материалите са докладвани в Районната прокуратура в Кърджали.", "date": "2018.04.26", "title": "Полицията откри нелегален цех, оборудван за производство на спиртни напитки, и над половин тон алкохол в Кърджали"}
{"url": "http://www.focus-news.net/news/2018/04/26/2515284/yuliyan-papashimov-gerb-v-obshtina-bolyarovo-vsichko-e-opleteno-kato-edna-payazhina-koyato-dalgi-godini-ne-mozhe-da-se-razplete.html", "text": "В Община Болярово всичко е оплетено като една паяжина, която дълги години не може да се разплете. Това каза народният представител от 31-ви МИР Ямбол от ПГ на ГЕРБ Юлиян Папашимов по време на брифинг в Народното събрание, предаде репортер на Агенция „Фокус“. Той представи връзките на председателя на Общинския съвет в Община Болярово Атанас Дженков. „Ще започна с неговата съпруга Йовка Дженкова, която е началник отдел „Управление и на собствеността и териториалното устройство\". Главен специалист в отдел „Проекти и обществени поръчки“ Татяна Дженкова – Велкова е дъщеря на председателя на Общинския съвет. Общинският съветник и заместник-председател на БСП – Болярово Златина Николова е с работно място в офиса на сестрата на кмета София Минева, която е началник отдел „Парламентарни дейности и европрограми“.\r\nДеница КИТАНОВА", "date": "2018.04.26", "title": "Юлиян Папашимов, ГЕРБ: В Община Болярово всичко е оплетено като една паяжина, която дълги години не може да се разплете"}
{"url": "http://www.focus-news.net/news/2018/04/26/2515289/sofiya-shtereva-profon-promenite-v-zakona-za-avtorskoto-pravo-i-srodnite-mu-prava-sa-dalgo-chakani-i-izstradani.html", "text": "За мен е огромна чест да говоря за тема, която е чисто юридическа. Гледната точка, която аз ще представя е по-скоро от света на бизнеса. Това каза изпълнителният директор на ПРОФОН София Щерева по време на кръгла маса на тема „Световен ден на интелектуалната собственост в България”, организирана от катедра „Творчески индустрии и интелектуална собственост“, предаде репортер на Агенция „Фокус“. „Това са дълго чакани и изстрадани промени в Закона за авторското право и сродните му права. България беше задължена да имплементира Директивата за колективно управление още през 2016 г. Не се славим с особена бързина. Малко подплашени от санкциите, които ЕС щеше да наложи на страната ни, правителството взе мерки и организира работни групи. В началото на годината прекарахме часове в Народното събрание. Не е мит - работи се работи денонощно“, заяви Щерева. По думите ѝ измененията в закона са странно въведени. „Имаме 8-месечен срок да имплементираме тези директиви в нашите устави. Много е труден начинът за работа с така направения закон“, добави още тя. \r\nЛюба АЛЕКСИЕВА", "date": "2018.04.26", "title": "София Щерева, ПРОФОН: Промените в Закона за авторското право и сродните му права са дълго чакани и изстрадани"}
{"url": "http://www.focus-news.net/news/2018/04/26/2515277/stolichniyat-obshtinski-savet-izbra-vladimir-klisurov-za-izpalnyavasht-dlazhnostta-kmet-na-rayon-mladost.html", "text": "Столичният общински съвет избра Владимир Клисуров за изпълняващ длъжността кмет на район „Младост”, предаде репортер на Агенция „Фокус”. Решението за това бе прието след проведено на 25 април извънредно заседание на Председателски съвет, на което по темата е постигнат консенсус, а днес тя залегна като извънредна точка в заседанието на Столичния общински съвет. До настоящия момент Клисуров бе заместник-кмет и е лично посочен от кмета Десислава Иванчева, която все още се намира в ареста и е подала заявление за излизане в отпуск.\r\nПървоначално Войслав Тодоров от коалиция „Сердика (АБВ, Български социалдемократи)” предложи точката въобще да не влиза в дневния ред, но то бе отхвърлено. \r\nОбщинският съветник от „Реформаторски блок-София” Трайчо Трайков подчерта, че в рамките на днешния ден предстои Апелативният специализиран  съд отново да разгледа мярката за неотклонение на задържания кмет на „Младост” и поиска точката да бъде разгледана на по-късен етап в заседанието, но предложението му също не бе прието. \r\nОтношение по темата взе и общинският съветник Калоян Паргов, председател на групата на общинските съветници от „БСП-лява България”. „Нашето най-голямо желание е час по-скоро да се нормализира работата на район „Младост”, аргументира се Паргов и подчерта, че работата на районните кметове не бива да се свързва само с издаване на строителни разрешителни. Агенция „Фокус” припомня, че кметът на столичния район „Младост“ Десислава Иванчева бе арестувана на 17 април в столицата след акция на МВР, Специализираната прокуратура и КПКОНПИ. Тя бе държана закопчана с белезници над 5 часа, докато течеше обискът на автомобила ѝ, в който разследващите откриха 70 000 евро. По данни на прокуратурата парите са били част от по-голяма сума, поискана като подкуп за издаване на строително разрешително. Впоследвие стана ясно, че бизнесменът Александър Ваклин е подал сигнала срещу Иванчева. Освен нея, обвиняеми са още зам.-кметът на района Биляна Петрова и бившият кмет Петко Дюлгеров. Спрямо тримата е наложена мярка за неотклонение „задържане под стража”. \r\nИван ЛАЗАРОВ", "date": "2018.04.26", "title": "Столичният общински съвет избра Владимир Клисуров за изпълняващ длъжността кмет на район „Младост”"}
{"url": "http://www.focus-news.net/news/2018/04/26/2515287/advokat-velizar-sokolov-zaki-kolektivnoto-upravlenie-na-avtorski-prava-pretarpya-ogromna-evolyutsiya-v-balgarskoto-zakonodatelstvo.html", "text": "Колективното управление претърпя огромна еволюция в българското законодателство. Това каза адвокатът Велизар Соколов-Заки по време на кръгла маса на тема „Световен ден на интелектуалната собственост в България”, организирана от катедра „Творчески индустрии и интелектуална собственост“, предаде репортер на Агенция „Фокус“. „До 2010-2011 г. съществуваше в закона само един чл. 40 с няколко алинеи, които казваха, че авторите просто могат да се сдружат и управляват правата си колективно, че може да бъде отказано членство на автори или носител на авторско и сродните му права в такива организации“, коментира Соколов. По думите му преди 2010 година е станало видно, че е необходимо да се даде по-подробен регламент на колективното управление и то не само у нас, но в световен мащаб. „Започна да се говори по подготовка на директивата, съответно настана раздвижване и в България по отношение на колективното управление. Започна един дълъг дебат за това, което директивата предвижда. Създадоха се няколко полезни модела, които бяха тествани на практика и показаха, че са устойчиви в средата на българската правна система, манталитет и култура. Историята на тази промяна е дълга и много интересна“, коментира пред студентите в УНСС адв. Соколов. \r\n„Не мога да си позволя да критикувам решенията на Правната комисия към парламента, въпреки че тя предизвика доста смешни ситуации, с които сега със студентите доста се забавляваме. Самите промени са толкова големи по обем и толкова съществени, но в същото време законодателната техника при промени на един закон изисква да не се променя оригиналната номерация на членовете в този закон. Много е трудно да се следи логиката на този закон. За нас юристите означава, че ще има повече работа“, обясни Соколов. Той обобщи, че чрез законотовите промени възниква възможносттта за колективно управление на права да се осъществява от търговски дружества с цел печалба. „На второ място запазва законово установения монопол на организации на колективно управление на права, но либерализира режима по отношение на публичното изпълнение с цел озвучаване. Въвежда добре регламентиран режим и процедура за водене на преговорите между организациите за колективното управление и представителните организации на ползвателите. Делегира контролни правомощия на общините да осъществяват контрол за спазване на изискванията на закона от общинската администрация“, каза още Велизар Соколов. \r\nЛюба АЛЕКСИЕВА", "date": "2018.04.26", "title": "Адвокат Велизар Соколов-Заки: Колективното управление на авторски права претърпя огромна еволюция в българското законодателство"}
{"url": "http://www.focus-news.net/news/2018/04/26/2515297/nezavisen-vesnik-makedoniya-gratskiyat-parlament-odobri-prodazhbata-na-nyakolko-elektrotsentrali.html", "text": "Депутатите в гръцкия парламент одобриха продажбата на няколко електроцентрали, въпреки протестите на служителите, които определиха решението им като „национално престъпление\", съобщава македонското електронно издание „Независен весник“.\r\nПриватизацията на електроцентралите е сред исканията на международните кредитори на Гърция.\r\nСъщевременно стотици служители на Националната електрическа компания на Гърция се събраха пред парламента, докато депутатите обсъдиха законопроекта, призовавайки „националното сребро\" да не се продава.Тереза Герова", "date": "2018.04.26", "title": "„Независен весник“ (Македония): Гръцкият парламент одобри продажбата на няколко електроцентрали"}
{"url": "http://www.focus-news.net/news/2018/04/26/2515299/lovech-rakovodstvoto-na-chez-se-sreshtna-s-mestnite-vlasti-ot-oblastta.html", "text": "Ръководството на ЧЕЗ проведе среща с кметове на общини и техни представители от област Ловеч. Домакин на събитието бе областният управител Георги Терзийски. По време на срещата бяха представени реализираните инвестиционни проекти през 2017 г., плановете и приоритетите на компанията за 2018 г. Това съобщиха от пресцентъра на ЧЕЗ.\r\n„Нашите срещи тук се превърнаха в регулярни. Нашето убеждение е, че откритата и директна комуникация с местните власти е важна за предоставянето на надеждно електрозахранване и модерно обслужване за бита  и бизнеса. През изминалата, рекордна по отношение на инвестициите 2017 година, в област Ловеч ние инвестирахме 3,7 млн. лв., като 3,4 млн. лв. бяха вложени в реконструкция и обновяване на мрежата, а над 300 хил. лв. в нови присъединявания. Благодарение на инвестираните средства, както и на профилактиката и превантивните дейности, ние се справихме добре през зимния сезон, дори при лоши метеорологични условия. За настоящата година в област Ловеч предвиждаме да бъдат инвестирани близо 2 млн. лв.“, каза Карел Крал, регионален мениджър на ЧЕЗ за България.\r\n„Сред основните обекти, чието реализиране сме предвидили за 2018 г. в област Ловеч,е изграждането на нов трафопост в с. Голяма Желязна, община Троян, с 3200 метра прилежащи кабелни и въздушни линии. Инвестицията е в размер на 90 хил. лв., като чрез проекта ще  се подобри качеството и надеждността на електрозахранването на клиентите в района на язовир Сопот и ще се осигури възможност за  присъединяване на нови потребители. Предвидено е и подобряване сигурността  на електрозахранването в гр. Ловеч чрез подмяната на 600 метра кабелна линия средно напрежение от възлова станция Хисаря. Инвестицията е 57 хил. лв. В гр. Априлци се изпълнява реконструкция и модернизация на 3700 метра въздушна мрежа ниско напрежение с много по-сигурен усукан проводник и монтиране на  нови електромерни табла. Стойността на инвестицията е 190 хил. лв. и с нейното реализиране ще се подобри  качеството на електрозахранването на клиентите в района на местностите Маришница, Букарите и Сомлевци в гр. Априлци“, разказа Петър Холаковски, изпълнителен директор на ЧЕЗ Разпределение България, за някои от по-важните обекти, планирани за 2018 г. \r\nЧЕЗ провежда поредица от срещи с представители на местните власти в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.", "date": "2018.04.26", "title": "Ловеч: Ръководството на ЧЕЗ се срещна с местните власти от областта"}
{"url": "http://www.focus-news.net/news/2018/04/26/2515293/zam-ministar-denitsa-nikolova-v-dobrich-novoto-rayonirane-ima-za-tsel-maksimalno-izpolzvane-na-potentsiala-na-regionite-i-postigane-na-po-visok-ikonomicheski-rast.html", "text": "Новото райониране има за цел максимално използване на потенциала на регионите и постигане на по-висок икономически ръст. Това заяви пред журналисти в Добрич зам.-министърът на регионалното развитие и благоустройството Деница Николова. Тя е в добруджанския град за участие в работна среща на Регионалния съвет за развитие, предаде кореспондентът на Радио „Фокус”. Новото райониране, което се обсъжда в Регионалните съвети и поставено на обществено обсъждане, има поставени две цели. Първата е да се отговори на изискванията на Регламент на Европейската комисия, тъй като има региони, които на отговарят по отношение на обхват на населението от 800 000 души. Освен това с новото райониране ще се търсят предпоставки за създаване на по-силни региони, които да бъдат предефинирани от гледна точка на природни дадености, географски характеристики и специфичните потенциали. В основата на всичко е постигането на по-висок икономически растеж, подчерта Деница Николова. \r\nАнализите до момента по думите й показват, че страната не се възползва максимално от потенциалите, с които разполага. В този контекст желанието е чрез новите предложения за райониране да се постигне добро използване на дадените възможности на отделните райони. Целта е окрупняване на райони с идентични дадености, което би дало възможност за разработване на по-добри проекти и постигане на по-ефективни резултати. Три варианта са подложени на обществено обсъждане. От МРРБ очакват по-голяма активност от страна на обществото в това отношение. Конкретно за Североизточния район се коментират в момента няколко възможности, каза Деница Николова. Вариант е фокусиране върху черноморската територия като основен ресурс и постигане по-висок икономически ръст. От гледна точка на политики, започва изпълнението на морската, която касае изготвяне на морски пространствен план, който е стратегически документ и на ниво ЕС. Вариантът Североизточен район, както е сега, показва, че не се достига икономическия ръст, който държавата търси, отбеляза зам.-министърът. Тя допълни, че до 2019 година Евростат трябва да вземе решение за второто ниво при регионите – планирането. Според специалистите решението би било добре да бъде взето към средата на година с оглед на подготовката на апликацията към Евростат. \r\nЖулиета НИКОЛОВА", "date": "2018.04.26", "title": "Зам.-министър Деница Николова в Добрич: Новото райониране има за цел максимално използване на потенциала на регионите и постигане на по-висок икономически ръст"}
{"url": "http://www.focus-news.net/news/2018/04/26/2515295/ministar-predsedatelyat-boyko-borisov-se-sreshtna-s-mishel-barnie-glaven-pregovaryasht-na-es-za-otteglyaneto-na-obedinenoto-kralstvo-ot-sayuza.html", "text": "Министър-председателят Бойко Борисов се срещна с Мишел Барние, главен преговарящ на ЕС за оттеглянето на Обединеното кралство от Съюза. Това съобщиха от правителствената информационна служба.\r\nБарние запозна българския премиер с хода на преговорите между Брюксел и Лондон. Изразено беше общото мнение, че този процес трябва да гарантира правата на гражданите и на бизнеса. \r\nЕвропейският дипломат поздрави премиера Борисов за успешното провеждане на Българското председателство на Съвета на ЕС и пожела успех на срещата на върха за Западните Балкани на 17 май в София.", "date": "2018.04.26", "title": "Министър-председателят Бойко Борисов се срещна с Мишел Барние, главен преговарящ на ЕС за оттеглянето на Обединеното кралство от Съюза"}
{"url": "http://www.focus-news.net/news/2018/04/26/2515303/api-vazstanoveno-e-dvizhenieto-po-pat-i-4-balgarski-izvor-sevlievo-v-rayona-na-razklona-za-lovech-i-troyan.html", "text": "Възстановено е движението по път I-4 Български извор – Севлиево, в района на разклона за Ловеч и Троян. Това съобщиха от пресцентъра на Агенция \"Пътна инфраструктура\" (АПИ).", "date": "2018.04.26", "title": "АПИ: Възстановено е движението по път I-4 Български извор – Севлиево, в района на разклона за Ловеч и Троян"}
{"url": "http://www.focus-news.net/news/2018/04/26/2515301/sofiya-70-000-leva-sa-postapili-v-darzhavniya-byudzhet-sled-razsledvane-na-sgp-za-danachno-prestaplenie.html", "text": "На 25 април 2018 г. по внесен от Софийска градска прокуратура (СГП) обвинителен акт Софийска градски съд (СГС) наложи административно наказание по реда на чл. 78а от Наказателния кодекс в размер на две хиляди лева глоба. Това съобщиха от пресцентъра на Прокуратурата на Р България.\r\nНа 09 октомври 2017г. СГП е предала на съд Недялка Д. за това, че в периода август 2013 г. до 16 септември 2013 г. в гр.  София  като управител на Еднолично дружество с ограничена отговорност, чрез съставяне на документи с невярно съдържание и ползването им пред органите по приходите, е избегнала установяването и плащането на данъчни задължения в особено големи размери – 69 483.40 лв. – престъпление чл.255,ал.3 вр. ал.1,т.2 и т.6 НК. \r\nДружеството, управлявано от Недялка Д.,  развивало търговия със замразено месо, риба и зеленчуци, които закупувало от фирми от Европейския съюз – от Холандия, Полша, Испания, Дания, Германия, Унгария, Румъния.  \r\nКато получател по вътрешнообщностните доставки, дружеството  имало задължение съгласно чл.84 ЗДДС да начисли и да внесе данък върху добавената стойност (ДДС). За всяко вътреобщностно придобиване следвало да се издаде протокол, в който да се посочи дължимия ДДС. Тези протоколи следвало да се включат в дневника за продажби на дружеството за съответния данъчен период. \r\nНе изпълнявайки тези свои задължения Недялка Д. избегнала установяването и плащането на дължимия данък. \r\nВ хода на съдебното следствие Недялка Д. е внесла по сметка на държавния бюджет пълната сума на установите данъчни задължения и дължимите лихви. \r\nТова дало основание на съда да приложи спрямо нея привилигирования състав на чл. 255 ал.4 от НК, според който при пълното погасяване на данъчно задължение до приключване на съдебното следствие пред първа инстанция, размерът на предвиденото наказание се редуцира и съществува правна възможност да бъде заменено с административно наказание.", "date": "2018.04.26", "title": "София: 70 000 лева са постъпили в държавния бюджет след  разследване на СГП за данъчно престъпление"}
{"url": "http://www.focus-news.net/news/2018/04/26/2515304/teoriya-na-konspiratsiyata-edi-rama-ne-konsumira-neprovereni-hrani-i-napitki-zaradi-vazmozhnostta-zainteresovani-faktori-da-go-eliminirat.html", "text": "Медиите в Албания се занимават с конспиративна теория за планирано отравяне на министър-председателя Еди Рама, което – според средствата за масова информация, го кара да си носи хляб и храна навсякъде, където пътува, отбелязва македонското електронно издание „Независен весник“.\r\nСпоред портала Albeu.com Рама не приема в устата си нищо, което е приготвено от чужди ръце. „След информацията от вътрешното разузнаване и чуждестранни партньорски служби във връзка с плана за отравяне на премиера Еди Рама чрез храна, загрижените за сигурността институции включиха алармата, което пък внуши паника при премиера. Не се знае дали зад плана стои вътрешен фактор или чужди служби, но тази информация постави задейства структурите по сигурността в Албания, които засилиха мерките и увеличиха вниманието около защитата на премиера Еди Рама\", посочва портала.\r\nРама отказвал да консумира каквото и да било, ако преди това не е проверено. Отбелязва се, че на албанския премиер е забранено да пие вода и кафе по време на работните си срещи заради възможността „заинтересовани от неговата елиминация фактори да я извършват“.Тереза Герова", "date": "2018.04.26", "title": "Теория на конспирацията: Еди Рама не консумира непроверени храни и напитки заради възможността „заинтересовани фактори“ да го елиминират"}
{"url": "http://www.focus-news.net/news/2018/04/26/2515305/burgas-gradat-se-gotvi-da-posreshtne-stotitsi-vazhni-gosti-za-domakinstvoto-na-evropeyskiya-morski-den-na-31-may.html", "text": "След градове като Брюксел, Рим, Гьотеборг, Атина и Бремен, тази година Бургас има честта да бъде домакин на Европейския морски ден. Това съобщиха от пресцентъра на Общината. Форумът е официална част от календара на българското председателство на Съвета на Европейския съюз. Главното събитие в него е двудневната конференция, която ще се проведе на 31 май и 1 юни в сградата на Бургаски свободен университет. Тя ще бъде открита от кмета Димитър Николов в качеството му на домакин, г-н Кармену Вела - еврокомисар по околна среда и морска политика, г-жа Искра Михайлова - председател на комисията по регионална политика в Европейския парламент, г-н Ивайло Московски - министър на транспорта, информационните технологии и съобщенията на Република България, както и министри от останалите пет държави с излаз на Черно море, които ще подпишат обща декларация за неговото устойчиво развитие и опазване на природните му богатства.\r\nКонференцията ще събере в Бургас над 500 лидери от бранша, включително министри, еврокомисари, депутати, академици, учени и морски експерти. Тази година специално място в нейния дневен ред заема Черно море, наред с други теми, разглеждащи Интегрираната морска политика на ЕС за насърчаване на икономическия растеж, уменията, технологичните иновации, опазването на околната среда и устойчивото развитие.\r\nВ програмата на конференцията са включени:\r\n- 18 семинара с участието на заинтересованите страни;\r\n- Политическо откриване с министри от крайбрежните държави в Черно море;\r\n- Дебати на високо ниво \"Black Sea Big Bang\" - как да се стимулира устойчивият син растеж, да се генерират инвестиции и да се увеличи сътрудничеството за икономически бум на Черноморския регион;\r\n- Сесия по темата за улесняване на достъпа до средства на ЕС чрез проекти за \"синьо развитие\" и партньорски проекти, свързани с Черноморския басейн.\r\nВсеки заинтересован да се включи в конференцията, трябва да попълни регистрационна форма до края на месец май:\r\n- https://ec.europa.eu/maritimeaffairs/maritimeday/en/burgas-2018.\r\nЦялата програма, теми и участници през двата дни на конференцията, можете да откриете тук:\r\n- https://ec.europa.eu/maritimeaffairs/maritimeday/en/programme-schedule.\r\nОбщина Бургас създаде специална електронна страница, посветена на Европейския морски ден, която се зарежда постоянно с полезна информация:\r\n- https://burgasmaritimefestival.com/.\r\nВ началото на тази седмица експерти от Европейската комисия бяха на работно посещение в Бургас, където заедно с организаторите на местно ниво финализираха генералния план за провеждането на събитието, посрещането и обгрижването на стотиците негови участници и гости.\r\nЕвропейският морски ден ще завърши на 1 юни, когато Бургас символично ще предаде щафетата на избрания домакин за следващата година - португалската столица Лисабон.", "date": "2018.04.26", "title": "Бургас: Градът се готви да посрещне стотици важни гости за домакинството на Европейския морски ден на 31 май"}
{"url": "http://www.focus-news.net/news/2018/04/26/2515300/dots-d-r-vladiya-borisova-unss-katedra-tvorcheski-industrii-i-intelektualna-sobstvenost-raboti-uspeshno-po-4-proekta.html", "text": "Катедра \"Творчески индустрии и интелектуална собственост\" работи успешно по 4 проекта. Това каза ръководителят на катедра \"Творчески индустрии и интелектуална собственост\" доц. д-р Владия Борисова по време на кръгла маса на тема „Световен ден на интелектуалната собственост в България”, организирана от катедра „Творчески индустрии и интелектуална собственост“, предаде репортер на Агенция „Фокус“. „Първият ни е проект е, че всеки един от студентите бива записан в дигиталната платформа, където получава допълнително обучение. В резултат на това получава допълнителен сертификат, който върви за завършено бакалавърско обучение. Студентите не плащат за него. Вторият ни успешен проект е уебсайтът за преподаватели и експерти в областта на интелектуалната собственост, който обслужва 33 държави. В него се регистрират всички експерти и преподаватели по интелектуална собственост. Другият ни успешен проект е „IP панорама“, заяви доц. Борисова. По думите ѝ това е мултимедиен продукт за обучение на представителите на малкия и средния бизнес, който е адаптиран към българската действителност. „Вече е издаден на CD и DVD. Последният ни проект, който днес финализираме е превод и адаптация на специализираните модули на Академията на СОИС по 4 основните направления“, каза още тя. \r\nМоника Зикова от СОИС благодари на всички. „Наистина е удоволствие за мен и организацията да бъдем свързани и да присъстваме на това събитие. Силно оценяваме вашата подкрепа и благодарим. Днес празнуваме Световния ден на интелектуалната собственост и нейната роля в живота ни. Това е традиция, която започва от 2001 г., когато започваме да отбелязваме Деня на интелектуалната собственост“, каза още тя. \r\nЛюба АЛЕКСИЕВА", "date": "2018.04.26", "title": "Доц. д-р Владия Борисова, УНСС: Катедра \"Творчески индустрии и интелектуална собственост\" работи успешно по 4 проекта"}
{"url": "http://www.focus-news.net/news/2018/04/26/2515302/kevr-poluchi-pravomoshtiya-da-razreshava-prodazhbata-na-nad-20-ot-sobstvenostta-na-energiynite-druzhestva.html", "text": "КЕВР ще разрешава продажбата на над 20% от собствеността на енергийните дружества. Такива правомощия даде парламентът на регулатора, след като прие текстове от Закона за енергетиката на второ четене, предаде репортер на Агенция „Фокус“. Дебатите по текста започнаха още вчера, но бяха отложени за днес. \r\nКазусът по текста възникна, тъй като първоначалният текст даваше правомощия на КЕВР да разрешава действия по разпореждане с дялове и акции, представляващи повече от 20% от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантирането на сигурността на доставките, защитата на националната сигурност и обществения ред, но между първо и второ текстът се измени. Предлагаше се КЕВР само да може да изисква деклариране за подобна промяна в собствеността. Впоследствие обаче депутатите приеха първоначалния си вариант. \r\nДеница КИТАНОВА", "date": "2018.04.26", "title": "КЕВР получи правомощия да разрешава продажбата на над 20% от собствеността на енергийните дружества"}
{"url": "http://www.focus-news.net/news/2018/04/26/2515307/sport-hyustan-specheli-seriyata-sreshtu-minesota-v-nba.html", "text": "Дабъл-дабъл на Джеймс Хардън помогна на Хюстън Рокетс да победи Минесота Тимбъруулвс със 122:104 и да се класира за четвъртфиналите в Националната баскетболна асоциация. \"Рокетс\" изоставаха с четири точки на голямата почивка, но спечелиха серията с 4:1 победи.\r\nОклахома Сити Тъндър надви Юта Джаз със 107:99 у дома. Домакините губеха с 25 точки в хода на третата четвърт, но Ръсел Уестбрук вкара 45 точки, овладя 15 борби и Оклахома спечели мача . \"Джазмените\" водят в тази серия с 3:2. \r\nВ друг мач Кливланд Кавалиърс победиха Индиана Пейсърс с 98:95 и поведоха с 3:2 в серията от четвъртфиналите на Източната конференция.\r\nТоронто Раптърс също поведоха с 3:2 победи срещу Вашингтон Уизардс след успех със 108:98 у дома.", "date": "2018.04.26", "title": "Спорт: Хюстън спечели серията срещу Минесота в НБА"}
{"url": "http://www.focus-news.net/news/2018/04/26/2515306/delyan-dobrev-gerb-tekstat-ot-zakona-za-energetikata-davasht-pravomoshtiya-na-kevr-da-razreshava-prodazhba-na-nad-20-ot-sobstvenostta-na-energiynite-druzhestva-nyama-da-ima-otnoshenie-kam-chez.html", "text": "Моето мнение е, че този текст, който предложиха колегите и БСП и който приехме, няма да има отношение към ЧЕЗ. Това каза народният представител и председател на Енергийната комисия Делян Добрев пред журналисти, предаде репортер на Агенция „Фокус“. „Даваме допълнителни правомощия на регулатора да се произнася при сключването на такъв тип сделки“, каза Добрев. Във връзка с обвиненията на ДПС в левичарство, Делян Добрев заяви, че не мисли, че ще се стигне чак до там. „Имаме такива текстове в други закони. В Закона за БНБ, в Закона за Комисията по финансов надзор. Т.е. тези комисии имат такива правомощия. Дебатът бе дали тези правомощия трябва да бъдат дадени на КЕВР. Това не е прецедент в българското право“, заяви Добрев. На въпрос дали с решение на КЕВР може да бъде развалена сделката между ЧЕЗ и „Инерком“, Добрев каза: „Трябва да питате Комисията. Не съм сигурен, трябва да говорим и с юристите дали този текст може да действа ретроактивно. Договорът с „Инерком“ счита ли се за приключен или той е сключен януари, но трябва да мине плащането“, допълни Добрев. \r\nДеница КИТАНОВА", "date": "2018.04.26", "title": "Делян Добрев, ГЕРБ: Текстът от Закона за енергетиката, даващ правомощия на КЕВР да разрешава продажба на над 20% от собствеността на енергийните дружества няма да има отношение към ЧЕЗ"}
{"url": "http://www.focus-news.net/news/2018/04/26/2515311/pazardzhik-tri-bebeta-s-po-seriozni-anomalii-se-lekuvat-v-neonatologichnoto-otdelenie-na-oblastnata-bolnitsa.html", "text": "Три бебета с по-сериозни аномалии се лекуват в Неонатологичното отделение на Областната болница в Пазарджик, съобщи за Радио „Фокус“ – Пазарджик д-р Мариела Захариева, началник на Неонатологията в пазарджишката болница. Първото от тях е родено недоносено, само 1 кг, като седмица след раждането си е било на механична вентилация заради хидроцефалия. То е момче и е кръстено Божидар. Заболяването е тежко, а лечението му е изключително скъпо.  „Другите две деца са родени с аномалии – т.н „вълча уста“, при която има цепка само на небцето, но без венец и устна. При този вид заболяване храненето на детето се извършва трудно, тъй като има риск храната да попадне в носната кухина.  Това заболяване има добра прогноза, тъй като този дефект се коригира оперативно след третия месец на бебето“, уточни д-р Захариева.  Хидроцефалията е едно от най-тежките заболявания при новородените. Тя представлява натрупване на гръбначномозъчна течност в кухините на мозъка. Събралата се течност увеличава обема на кухините и оказва натиск върху мозъчните структури.  Д-р Захариева допълни, че досега почти няма случаи на родители ,които да са се отказали от новородените заради това, че са родени с малформации.\r\nАлбена ЖИЛЕКОВА", "date": "2018.04.26", "title": "Пазарджик: Три бебета с по-сериозни аномалии се лекуват в Неонатологичното отделение на Областната болница"}
{"url": "http://www.focus-news.net/news/2018/04/26/2515309/delyan-dobrev-gerb-davat-se-dopalnitelni-pravomoshtiya-na-kevr-dali-be-nuzhno-e-malko-sporen-vapros.html", "text": "Дават се допълнителни правомощия на КЕВР, дали бе нужно, е малко спорен въпрос. Това каза народният представител и председател на Енергийната комисия Делян Добрев пред журналисти, предаде репортер на Агенция „Фокус“. „Ние даваме тези правомощия на регулатора, но не даваме изчерпателно в законодателството какви са критериите, по които регулаторът ще преценява кога да одобрява и кога да не одобрява една сделка. Тези текстове могат да бъдат прецизирани в подзаконов нормативен акт“, каза Добрев. По думите му при положение, че тези текстове не са в закона, остава на преценката на Регулатора какви да бъдат тези критерии. Той поясни, че по време на дебата по текста са се появили съмнения, че ГЕРБ са против такива правомощия на регулатора с цел нещо да скрият. „Точно обратното ние искаме максимална прозрачност“, каза Добрев и припомни, че ГЕРБ са подкрепили предложението на БСП за Временна анкетна комисия за ЧЕЗ. Добрев и отчете, че дори председателят на комисията е от опозицията. \r\nДеница КИТАНОВА", "date": "2018.04.26", "title": "Делян Добрев, ГЕРБ: Дават се допълнителни правомощия на КЕВР, дали бе нужно, е малко спорен въпрос"}
{"url": "http://www.focus-news.net/news/2018/04/26/2515313/dobrich-obshtinata-se-prisaedinyava-kam-evropeyskata-initsiativa-nosht-na-literaturata-shte-ima-dzhuboks-za-poeziya-na-obshtestveni-mesta.html", "text": "За поредна година Община Добрич се присъединява към европейската инициатива „Нощ на литературата“, организирана в партньорство с Чешкия културен център в България. Събитието ще се осъществи на 9 май. Това съобщиха от пресцентъра на Общината.\r\nВ Нощта на литературата ще бъдат представени произведения на съвременни европейски автори, четени от знакови личности от Добрич. Като съпътстващо събитие, в града от 2 май до 30 май ще гостува поезиомат - джубокс за слушане на поезия, който ще бъде монтиран в началото на Градски парк „Свети Георги“.  Поезиоматът съдържа 20 стихотворения, представени на оригиналния език и в превод на български. Автор на проекта е Ондржей Кобза от Чехия, а Добрич е вторият български град, в който поезиоматът ще бъде монтиран през тази година по предложение на Чешкия културен център и инициатива на Община Добрич.\r\nНа 3 май ще се проведе блиц-събитие в Градски парк „Свети Георги“, в близост до поезиомата, с участието на учениците от Театрален клуб „Гео Милев“ при Младежки център – Добрич с ръководител Драгомил Георгиев, които ще покажат в неформална обстановка част от спектакъла „Няма да има по-добри от нас“.\r\nПовече подробности за Нощта на литературата и джубокса за слушане на поезия ще бъдат оповестени съвсем скоро, когато гост на града ще бъде Дагмар Остранска – директор на Чешкия културен център в България.", "date": "2018.04.26", "title": "Добрич: Общината се присъединява към Европейската инициатива „Нощ на литературата“, ще има Джубокс за поезия на обществени места"}
{"url": "http://www.focus-news.net/news/2018/04/26/2515314/valentina-matvinenko-v-bosna-i-hertsegovina-turbolentnostta-na-mezhdunarodnata-stsena-ne-podminava-i-stranite-ot-balkanite.html", "text": "В началото на седмицата председателят на Съвета на федерацията (горната камара на Федералното събрание, парламента на Русия) Валентина Матвиненко пристигна в Босна и Херцеговина със специална визита. Посещението й бе първото на подобно ниво, отбелязва вестник „Российская газета“. \r\nМестната преса отдели голямо внимание на пристигането на руската делегация и особено на Матвиненко, която бе определена като „най-влиятелната жена в Русия“. \r\nРусия и Босна и Херцеговина имат много общо, отбеляза Матвиненко, като изтъкна, че и двете страни са мултинационални, мултирелигиозни и имат сложни отношения със Запада. При това Матвиненко не пропусна да подчертае, че „турболентността на международната сцена не подмина и страните от Балканите“.\r\nНеотдавна е извършено и присъединяването на Черна гора към НАТО „практически против волята на половината граждани на тази страна, превръщайки се в грубо нарушаване на основополагащите принципи на съвременната демокрация“. \r\n„Тази стъпка води единствено към по-нататъшна дестабилизация на ситуацията в региона, подкопава системата на европейската сигурност“, е мнението на Матвиненко, която предупреди: „Сега подобен опасен експеримент се опитват да направят и с Македония“. Тереза Герова", "date": "2018.04.26", "title": "Валентина Матвиненко в Босна и Херцеговина: Турболентността на международната сцена не подминава и страните от Балканите"}
{"url": "http://www.focus-news.net/news/2018/04/26/2515312/premierat-borisov-i-zam-predsedatelyat-na-evropeyskata-komisiya-valdis-dombrovskis-obsadiha-gotovnostta-na-balgariya-za-chlenstvo-v-evrozonata.html", "text": "Макроикономическото развитие на България и готовността на страната ни за членство в еврозоната бяха основните теми, които обсъдиха министър-председателят Бойко Борисов и заместник-председателят на Европейската комисия Валдис Домбровскис. Това съобщиха от правителствената информационна служба.\r\nНа срещата беше отбелязано положителното развитие на основните макроикономически, фискални и финансови индикатори, по които се отчита готовността на България за присъединяване към еврозоната. Борисов посочи, че на практика сме изпълнили числовите критерии за влизане във Валутния механизъм II (ERM I). Заместник-председателят на ЕК изрази задоволство от намаляването на външния ни дълг, който в края на 2017 г. достигна 25,4% от БВП и нарежда България на трето място сред държавите членки на ЕС с най-нисък размер на консолидирания държавен дълг. \r\nПремиерът Борисов посочи, че провежданата разумна и предвидима фискална политика, относително ниското равнище на държавния дълг – далеч под референтната стойност от 60% от БВП, предприетите от правителството мерки за подобряване на бизнес средата, са довели до повишаване на доверието на инвеститорите и засилване на търговската интеграция на страната ни. Борисов изрази очакване, че тези положителни резултати ще доведат до по-висок икономически растеж и повишаване на доходите на хората в България.", "date": "2018.04.26", "title": "Премиерът Борисов и зам.-председателят на Европейската комисия Валдис Домбровскис обсъдиха готовността на България за членство в еврозоната"}
{"url": "http://www.focus-news.net/news/2018/04/26/2515310/sergey-stanishev-pes-chrez-vlizane-v-evrozonata-balgariya-tryabva-da-se-stremi-da-vleze-v-a-otbora-na-evropeyskiya-sayuz-a-ne-da-ostane-v-periferiyata.html", "text": "Чрез влизане в Еврозоната България трябва да се стреми да влезе в „А“ отбора на Европейския съюз, а не да остане в периферията. Това каза евродепутатът и председател на Партията на европейските социалисти Сергей Станишев по време на дискусия „България в Еврозоната. Икономическата логика срещу митовете“, предаде репортер на Агенция „Фокус“.\r\n„Настъпил е моментът България да прави крачки към влизането в Еврозоната, защото сега имаме прозорец, който не трябва да изпускаме сега, когато Европейската комисия подкрепя това. Защото за мен полагането на подобни стъпки носи известни рискове за бъдещето на страната. Освен че имаме историческа възможност и прозорец, в момента е важно да се води сериозна дискусия, защото последни проучвания сочат, че 77% от българите са съгласни с това, че България трябва да положи повече усилия, за да се интегрира в Еврозоната, НАТО, Шенген и т.н. Над 2/3 пък смятат, че страната трябва да се позиционира в ядрото на ЕС. Затова е важно да обсъдим ползите за участие в Еврозоната, както и опасенията, които са свързани с това, че ще се повишат цените на определени стоки и услуги и др.“, каза още той.\r\nСтанишев посочи, че Еврозоната се променя. „Тя днес не е същата, каквато беше преди 10 г. Защото когато беше изградена единната валута, това беше една сграда без здрави елементи – финансовата криза преди години я постави пред огромно предизвикателство. Но сега трябва да бъде завършена, да бъде променена, за да осигурява успешно икономическо развитие. Бих искал много Еврозоната да бъде и основа на социалния съюз, да работи чрез своите инструменти, които съществуват, за да има реална икономическа и социална конвергенция на доходите в рамките на Еврозоната – това е изключително важно за България“, каза още той и посочи, че все още България остава най-бедната страна в ЕС.\r\n„Риск за България е, ако допуснем да бъдем изтласкани в периферията на ЕС, трябва да работим единно, за да не се случи този сценарий. Ако сега изпуснем момента да направим първата крачка – членство в ERM II, допускаме да изостанем. И никой не знае как политическата конюнктура ще се промени и как това ще окаже влияние върху България. Ние трябва да знаем какво да направим, за да нараснат доходите на хората и членството в Еврозоната да стане предимство, а не бреме. Защото има сериозен риск – ако създаваме свръх очаквания, както стана с влизането в ЕС, че изведнъж всичко ще се промени, това няма да доведе до нищо хубаво“, каза още Станишев и посочи, че ползите от това да влезем в Еврозоната са засилване на българската икономика, позициониране в А отбора на ЕС и прозрачност във финансовата сфера. \r\nЦветилена СИМЕОНОВА", "date": "2018.04.26", "title": "Сергей Станишев, ПЕС: Чрез влизане в Еврозоната България трябва да се стреми да влезе в „А“ отбора на Европейския съюз, а не да остане в периферията"}
{"url": "http://www.focus-news.net/news/2018/04/26/2515317/dobrich-su-stefan-karadzha-specheli-obshtinskiyat-krag-na-mlad-ogneborets-v-kavarna.html", "text": "Учениците от СУ „Стефан Караджа“ спечелиха състезанието по пожаро-приложен спорт „Млад огнеборец“, като спечелиха 1007 точки. Това съобщиха от пресцентъра на Община Каварна.\r\nНадпреварата бе на стадион „Калиакра“ и се проведе в две дисциплини - бойно разгръщане на състезателна пътека и щафета 400 м с препятствия. С 980 точки на второ място се класираха учениците от ОУ „Йордан Йовков“. Зам.-кметът на Каварна Йордан Йорданов награди всички участници с медали, а отборно получиха грамоти и купи. \r\nОрганизатори на събитието бяха Община Каварна и Районна служба „Пожарна безопасност и защита на населението“- Каварна.", "date": "2018.04.26", "title": "Добрич: СУ „Стефан Караджа“ спечели общинският кръг на „Млад огнеборец“ в Каварна"}
{"url": "http://www.focus-news.net/news/2018/04/26/2515296/vladimir-klisurov-id-kmet-na-rayon-mladost-dlazhen-sam-da-se-saobrazya-s-reshenie-na-stolichniya-obshtinski-savet.html", "text": "Длъжен съм да се съобразя с решение на Столичния общински съвет. Това заяви пред журналисти Владимир Клисуров, който бе избран от Столичния общински съвет за изпълняващ длъжността кмет на район „Младост”, предаде репортер на Агенция „Фокус”. „Решението на общинските съветници бе почти единодушно. Има волеизявление на г-жа Иванчева аз да бъда посочен. Имаше и друго, по-различно, от мен и колегата ми арх. Русев. Ние се бяхме обосновали, но общинските съветници предпочетоха първия вариант. Аз съм длъжен да се съобразя с това решение”, посочи Клисуров. \r\nНа въпрос защо у него липсва желание да застене на поста, Клисуров отговори: „Мотивът аз го посочих – не се считам за достатъчно компетентен. Основните проблеми са наистина строителни - разглеждане на строителни документации, а аз със сигурност не съм компетентен за тях”. \r\nИван ЛАЗАРОВ", "date": "2018.04.26", "title": "Владимир Клисуров, и.д. кмет на район „Младост”: Длъжен съм да се съобразя с решение на Столичния общински съвет"}
{"url": "http://www.focus-news.net/news/2018/04/26/2515318/blagoevgrad-v-grada-se-provezhda-diskusiya-na-tema-preventsiya-i-opazvane-na-balgarskata-gora.html", "text": "В В Благоевград се провежда дискусия на тема  „Превенция и опазване на българската гора”, предаде репортер на Радио „Фокус“ – Пирин. Участват областният управител на Благоевград Бисер Михайлов, зам.-кметът на Благоевград Емилия Тунева, инж. Дамян Дамянов, директор на Югозападно държавно предприятие-Благоевград, както и представители на Главна дирекция „Пожарна безопасност и защита на населението” и регионалните дирекции в Благоевград, Кюстендил и Перник, на Областните дирекции на МВР, на Областната администрация, кметове на общини в областта, работодателски организации. Като наболял проблем в национален аспект през последните години бе очертано опазването на българската гора. Въпреки мерките, които държавата в лицето на различните институции и предприятия взема, всяко лято сме свидетели на опустошителни пожари, щетите от които се възстановяват в продължение на години и с много средства. Голям проблем продължават да бъдат бракониерите, които неправомерно извършват незаконни дейности и посегателства. През последните години гората се нуждае и от спешни мерки и заради засегнатите от корояд площи.\r\n„Българската гора както знаем е част от световното природно наследство\", каза зам.-кметът на Благоевград Емилия Тунева. По думите й гражданите трябва да полагат всякакви усилия за нейната защита и опазване, за да може да я предадат на своите деца. „Трябва да знаем, че факторите, които унищожават горите са много и по всякакъв начин трябва да се стремим с общи усилия да запазим богатството си“, коментира тя. Тунева отбеляза, че благодарение на такива инициативи се допринася за решаването на тези, толкова важни въпроси за нашето общество. Заместник-кметът подчерта, че опазването на околната среда е приоритет на Община Благоевград и те ще продължават по всякакъв начин да съдействат за решаване на тези проблеми. „Вярвам, че на тази дискусия ще се вземат много важни решения за този наболял проблем“, каза още тя.\r\nКристина МИТКОВА", "date": "2018.04.26", "title": "Благоевград: В града се провежда дискусия на тема  „Превенция и опазване на българската гора”"}
{"url": "http://www.focus-news.net/news/2018/04/26/2515320/haskovo-28-godishna-zhena-e-udarila-v-dimitrovgrad-dva-politseyski-avtomobila-i-dvama-politsai.html", "text": "28-годишна жена е ударила 2 служебни полицейски автомобила и униформени полицаи и е отказала проба с „дрегер“. Това съобщиха от ОДМВР-Хасково. Вчера в 19.40 часа, младата жена е шофирала по улица „Бригадирска“ в Димитровград лек автомобил Форд „Мондео“ с несъобразена скорост. Водачката е ударила спрял на платното полицейски автомобил Опел, обозначен с надпис „Полиция“ и с включени звукови и светлинни сигнали. След това е извършила маневра движение на заден ход и е ударила последователно полицай (с охлузване по десен крак и дясна ръка) и спрелия зад него друг патрулен автомобил също обозначен с надпис и включени звукови и светлинни сигнали. От пътния инцидент е пострадал и друг служител, който е с комоцио. Двамата полицаи след преглед са освободени за домашно лечение. По случая е образувано досъдебно производство по чл. 343 ал.1 буква „а“. Водачката е отказала да даде проба с техническо средство, но е дала кръвна проба. Задържана до 24 часа.", "date": "2018.04.26", "title": "Хасково: 28-годишна жена е ударила в Димитровград два полицейски автомобила и двама полицаи"}
{"url": "http://www.focus-news.net/news/2018/04/26/2515315/tsvetan-tsvetanov-provede-rabotna-sreshta-s-glavniya-pregovaryasht-ot-imeto-na-es-za-brekzit-mishel-barnie.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе днес в София работна среща с главния преговарящ от името на ЕС за Брекзит Мишел Барние. Това съобщиха от пресцентъра на ПП ГЕРБ.\r\nЦветан Цветанов и Мишел Барние споделиха общото убеждение, че правата на европейските граждани, които живеят на Острова, ще бъдат защитени и след Брекзит.\r\nВ качеството си на председател на Комисията по вътрешна сигурност и обществен ред Цветан Цветанов изрази мнение, че преговорите между Брюксел и Лондон за Брекзит трябва да се провеждат по такъв начин, че да не се засяга сигурността. „През годините се изгради капацитет на оперативно полицейско сътрудничество между държавите-членки чрез Европол. „Великобритания има една от най-добрите системи за сигурност. Тя е един от основните доставчици на информация за системите за сигурност на ЕС“, посочи председателят на ПГ на ГЕРБ. Двамата се обединиха около мнението, че прекъсването на този обмен на информация ще бъде отстъпление и ще отнеме добавената стойност на този процес.\r\nМишел Барние поздрави Цветан Цветанов за отличната подготовка и реализация на парламентарното измерение на Българското председателство на Съвета на ЕС. Барние изтъкна като голям успех историческото приемане на 26 март в София на процедурните правила за парламентарен контрол върху работата на Европол от страна на националните парламенти и Европейския парламент.", "date": "2018.04.26", "title": "Цветан Цветанов проведе работна среща с главния преговарящ от името на ЕС за Брекзит Мишел Барние"}
{"url": "http://www.focus-news.net/news/2018/04/26/2515321/burgas-57-godishna-zhena-e-v-bolnitsa-sled-kato-lek-avtomobil-se-e-blasnal-v-kraypaten-skat-i-se-e-preobarnal-v-avariynata-lenta-na-avtomagistrala-trakiya.html", "text": "На 25 април т. г. около 13.35 ч. в Районно управление на МВР - Карнобат е получено съобщение за това, че на автомагистрала \"Тракия\", км - 314+600 в посока към Бургас, поради загуба на контрол, самостоятелно катастрофира, блъскайки се в крайпътен скат и преобръщайки се в аварийната лента на пътното платно, лек автомобил с добричка регистрация, управляван от 58-годишен мъж. Това съобщиха от ОДМВР-Бургас. Пострадала е неговата съпруга, 57-годишна от Добрич, която получила контузия на гръдния кош. Настанена е за наблюдение в УМБАЛ – Бургас, без опасност за живота.", "date": "2018.04.26", "title": "Бургас: 57-годишна жена е в болница, след като лек автомобил се е блъснал в крайпътен скат и се е преобърнал в аварийната лента на автомагистрала \"Тракия\""}
{"url": "http://www.focus-news.net/news/2018/04/26/2515298/arh-rumen-rusev-zam-kmet-na-rayon-mladost-ima-sluzheben-razdor-mezhdu-men-i-desislava-ivancheva.html", "text": "Има служебен раздор между мен и Десислава Иванчева. Това заяви арх. Румен Русев, зам.-кмет на район „Младост”, коментирайки служебните си отношения с арестувания кмет на района Десислава Иванчева, предаде репортер на Агенция „Фокус”. „Аз исках по-маловажните неща от високото строителство, като разрешение за строеж на външни връзки, къщи, изгребни ями, издаване на административен адрес, ако е възможно, да бъдат насочвани директно към мен още от деловодството, за да може тези преписки да се движат в законовия срок. Но те отиваха отново при нея”, коментира арх. Русев.\r\nНа въпрос дали се е виждал с бизнесмена Александър Ваклин, който подаде сигнала срещу Десислава Иванчева, той отговори: „Никога, по никакъв начин не съм се виждал с Ваклин. Знам за кой имот става въпрос, но защото вече проверих. Неговата преписка беше забавена с 3 месеца при г-жа Иванчева”. \r\nИван ЛАЗАРОВ", "date": "2018.04.26", "title": "Арх. Румен Русев, зам.-кмет на район „Младост”: Има служебен раздор между мен и Десислава Иванчева"}
{"url": "http://www.focus-news.net/news/2018/04/26/2515325/predsedatelyat-na-bsp-korneliya-ninova-horata-s-uvrezhdaniya-ne-iskat-podayaniya-a-vazmozhnost-da-dadat-svoya-prinos-kam-razvitieto-na-obshtestvoto.html", "text": "Поздравявам президента Радев, госпожа Фандъкова и Министерство на труда и социалната политика за прекрасната инициатива да съберат на едно място хора с увреждания, законодателената, изпълнителната, местната власт и бизнеса. Това заяви председателят на БСП Корнелия Нинова след откриването на Специализиран кариерен форум “Равенство значи повече” - среща на отговорния бизнес и хората с увреждания, съобщиха от партията. В него се включиха над 20 български и международни организации, представляващи бизнеса в България. \"Това е пътят заедно да намерим верните решения. Хората с увреждания не искат съжаление и подаяния. Те искат да бъдат пълноценни граждани, да работят, да пътуват, да дават своя принос за развитието на обществото. Ние сме готови да им осигурим тези възможности. Едно общество се оценява и по отношението към слабите и беззащитните. Да покажем, че сме зряло общество\", каза още Корнелия Нинова.", "date": "2018.04.26", "title": "Председателят на БСП Корнелия Нинова: Хората с увреждания не искат подаяния, а възможност да дадат своя принос към развитието на обществото"}
{"url": "http://www.focus-news.net/news/2018/04/26/2515324/plovdiv-do-15-may-tryabva-da-se-postavyat-predupreditelni-tabeli-i-zabranitelni-znatsi-na-vodoemite-v-asenovgrad.html", "text": "До 15 май трябва да се поставят предупредителни табели и забранителни знаци на опасните за къпане и плуване места на територията на Община Асеновград. Това съобщиха за Радио „Фокус“ – Пловдив от пресцентъра на Общината. Мерките по обезопасяване на водоемите са по заповед на кмета на Асеновград д-р Емил Караиванов и са във връзка с настъпването на летния сезон и на основание Наредбата за водоспасителна дейност и безопасност на водните площи. Комисия, в чийто състав има представители от БЧК, МБАЛ-Асеновград, РУП-Асеновград, РСПБЗН и общинска администрация ще проведат контролна и разяснителна дейност по профилактиката на водния травматизъм.\r\nОт Община Асеновград напомнят, че къпането и плуването може да се извършва само в охраняеми водни площи, обезопасени и оборудвани в съответствие с изискванията на Наредбата за водноспасителна дейност. Забранява се плуването във всички неохраняеми водни съоръжения, река Чая, язовири, водни канали и други без осигурени спасители. При аварийни ситуации или при необходимост трябва да се търси помощта на Водноспасителната служба при Областния съвет на БЧК-Пловдив.", "date": "2018.04.26", "title": "Пловдив: До 15 май трябва да се поставят предупредителни табели и забранителни знаци на водоемите в Асеновград"}
{"url": "http://www.focus-news.net/news/2018/04/26/2515322/baltnewslv-balkanite-mozhe-da-se-prevarnat-v-parking-za-migranti.html", "text": "Според бившия посланик на Белград в Италия Санда Рашкович-Ивич Брюксел няма да бърза с приемането на Сърбия и други страни в ЕС, тъй като се интересува от Балканите като „паркинг за мигранти“, отбелязва Baltnews.lv.\r\n„ЕС вече не е готов да приема голям брой мигранти и затова се нуждае от „филтър \", който ще спре притока. Турция не е подходяща за тази роля, тъй като може да изнудва Брюксел. Хърватия е гранична територия на ЕС, след нея са Босна и Херцеговина , Сърбия и Черна гора. Тези страни са много по-слаби, така че е възможно да бъдат заплашени, подкупени, да направят нещо, за да ги приемат. На ЕС е необходим паркинг за мигранти. Разбирам, че рискувам да изляза като луда, която говори за теория на конспирацията, но въз основа на опита с чуждестранни дипломати мога да кажа, че сегашната нереформирана Европа наистина не иска точно сега да ни приема. Освен това, членството в ЕС е преди всичко политическо решение“, коментира Рашкович-Ивич.\r\nСръбският дипломат изказа мнение, че България е приета в ЕС по ускорена процедура заради опасенията на Брюксел от ръст на русофилските настроения в страната. Тереза Герова", "date": "2018.04.26", "title": "Baltnews.lv: Балканите може да се превърнат в „паркинг за мигранти“"}
{"url": "http://www.focus-news.net/news/2018/04/26/2515326/kurir-makedoniya-plakati-za-100-godishninata-ot-kraya-na-parvata-svetovna-voyna-razgneviha-chernogortsite.html", "text": "Местните власти в град Будва решиха да отбележат 100-годишнината от края на Първата световна война с билбордове, на които се почита сръбската „освободителна“ армия – решение, което предизвика бурна реакция в Черна гора, пише скопското електронно издание „Курир“.\r\nМинистър-председателят Душко Маркович бе категоричен, че това е фалшифициране на историята и увери, че ще бъдат заведени съдебни дела по случая. „Това е фалшифициране на историята. Знаем как да реагираме на тази атака срещу държавата“, подчерта черногорският премиер. \r\nБилбордовете, поставени от властите в Будва за годишнината от влизането на сръбската армия в града, бяха разкритикувани най-напред от Министерството на културата в Черна гора. От ведомството припомниха, че Будва е освободена след оттеглянето на австро-унгарската армия и без участието на чужда войска. Тереза Герова", "date": "2018.04.26", "title": "„Курир“ (Македония): Плакати за 100-годишнината от края на Първата световна война разгневиха черногорците"}
{"url": "http://www.focus-news.net/news/2018/04/26/2515328/sport-uefa-prinudila-roma-da-prodade-egiptyanina.html", "text": "Спортният директор на Рома Мончи призна, че от УЕФА са принудили клуба да продаде Мохамед Салах. С бонусите египтянинът излезе 50 млн. евро на Ливърпул, но с представянето му до момента сумата изглежда като жълти центове. Египтянинът се оказа най-добрата лятна покупка, след като помогна на тима си да стигне до полуфиналите на Шампионска лига, отбелязвайки 43-ия си гол във вторник срещу Рома.\r\n\"Вярно е, че аз продадох Салах, но бях притиснат от УЕФА. Обяснението е, че бяхме принудени да продаваме до 30 юни. Ако не го бяхме направили, нямаше да сме на полуфинал в Шампионска лига\", обясни Мончи пред „Онда Серо“. \"Банковите ни сметки бяха под наблюдение от УЕФА. Когато пристигнах в клуба, вече имаше оферта за Салах от 30 млн. евро. С бонуси успяхме да вдигнем сумата до 50 млн. евро. Направихме най-доброто за момента. Не очаквах, че трансферният пазар ще придобие такава лудост покрай 222-те милиона, които ПСЖ палти за Неймар. Салах изживява страхотен сезон. Поздравявам Ливърпул, че го привлякоха\", завърши спортният директор на Рома.", "date": "2018.04.26", "title": "Спорт: УЕФА принудила Рома да продаде египтянина"}
{"url": "http://www.focus-news.net/news/2018/04/26/2515292/desislava-ivancheva-s-aleksandar-vaklin-sme-se-sreshtali-dva-pati-v-obshtinata.html", "text": "С Ваклин съм се срещала два пъти. Един път в общината, когато дойде и каза, че ще направи детска площадка. Преди това е било в началото. Не съм му поставяла условия, дори не се сещам кой е този. Това заяви пред журналисти в съда кметицата на „Младост” Десислава Иванчева, предава Нова телевизия.\r\nТя и заместничката й Биляна Петрова говориха пред журналисти преди началото на второто съдебно заседание по делото за получаване на подкуп.\r\nИ двете са категорични, че не са забавили преписката за строителство на компанията на Ваклин умишлено.\r\n„Гледали сме ги бавно. Поради липсата на хора някои неща са се забавили. Тази преписка не е била нищо по-особено от останалите”, заяви Биляна Петрова.\r\nИванчева заяви още, че не се е съгласявала заместникът ѝ архитект Румен Русев да заема мястото ѝ.\r\n„Искам другият заместник-кмет да бъде – Владимир Клисуров”, категорична е Иванчева.", "date": "2018.04.26", "title": "Десислава Иванчева: С Александър Ваклин сме се срещали два пъти в общината"}
{"url": "http://www.focus-news.net/news/2018/04/26/2515329/veselin-nalbantov-balgarska-hotelierska-i-restorantyorska-asotsiatsiya-do-15-may-prodalzhavat-rannite-zapisvaniya-hotelite-se-palnyat.html", "text": "До 15 май продължават ранните записвания, хотелите се пълнят. Това каза за Радио „Фокус“-Бургас Веселин Налбантов, хотелиер и зам.-председател на Българската хотелиерска и ресторантьорска асоциация (БХРА). „Хотелите се пълнят и това няма как да не е така. Всички колеги влагат средства. Имаме най-хубавата материална база в Европа, която се поддържа постоянно. Турция ни изпреварва малко, но това е защото държавата много инвестира в туризма, много помага. На нас ни липсва реклама, там трябва повече да се влага.  Трябват законодателни проблеми“ каза още Налбантов. По думите му първите туристи вече са факт, макар и някои от хотелиерите все още да довършват реконструкциите по хотелите си. Налбантов допълни, че повечето туристите все още  предпочитат база ол инклузив,което не важи за по-изискваните гости. Тепърва щял да се предлага и малко по-разточителен и по-скъп ол инклузив пакет.\r\nПо думите му курортите в района на Несебър имат всички предпоставки да работят като целогодишни дестинации. „Несебър е град-държава. Тук е имало 45 църкви навремето, сега може и само 5-6 да работят. Трябва да се прави реклама и да стане един религиозен град. Подобно е и в Созопол. Вече има  нискотарифни полети, можем да предложим зеленчуци и риба, които ги няма в другите страни“, каза още Налбантов. По думите му имаме прекрасни винарни, храмове и исторически забележителности. В района е и Бургас, където има известни опера и театър.  Правят се и много Спа центрове.  „Общинските съвети и кметовете трябва да наблегнат върху това“, допълни хотелиерът. По думите му едва 2-3 месеца през годината температурите падат и не става за туризъм, в останалите 10 месеца хотелите можели да приемат туристи.\r\nВеселина НИКОЛОВА", "date": "2018.04.26", "title": "Веселин Налбантов, Българска хотелиерска и ресторантьорска асоциация: До 15 май продължават ранните записвания, хотелите се пълнят"}
{"url": "http://www.focus-news.net/news/2018/04/26/2515319/ministar-vladislav-goranov-balgariya-izpalnyava-vsichki-kriterii-za-priemane-v-evrozonata-i-ako-poluchim-otkaz-shte-e-nalitse-razlichno-tretirane-na-darzhavite-chlenki-v-es.html", "text": "България изпълнява всички критерии за приемане в Еврозоната и няма никаква причина, написана в европейското законодателство, да получим отказ от нашите европейски партньори. Това би показало различно третиране на държавите членки в съюза, а това е основна ценност и ако бъде поставено под съмнение, то цялото функциониране на ЕС ще бъде поставено под съмнение. Това каза министърът на финансите Владислав Горанов по време на дискусия „България в Еврозоната. Икономическата логика срещу митовете“, предаде репортер на Агенция „Фокус“. „Искам да развенчая някои от основните митове, които се разпространяват за членството на България към Еврозоната. Един от тях е свързан с нарастване на цените от прехода от лев в евро. Със сигурност подобен ценови скок е възможен, но той се измерва с пренебрежими размери и доказателство за това можем да открием от времето, когато деноминирахме българския лев – тогава не видяхме да има такъв шок“, каза още той и посочи, че това е първият мит, който трябва да отпадне от съзнанието на българските граждани. \r\n„Вторият мит е опитът на някои условно патриотични формации да твърдят, че България ще загуби от своя суверенитет. Всъщност напротив - така България ще бъде участник в решенията на Европейската национална банка. Тоест, влизането в Еврозоната ще увеличи възможностите на държавата и на БНБ да участват по-активно в паричната политика“, каза още министър Горанов и посочи, че от всички държави членки в Еврозоната България е единствената държава, която от съществуването на еврото, е отговаряла на критериите за него  – по думите му на практика тя е била по-добър член в Еврозоната от останалите държави.\r\n„Друг мит е, че приемането на еврото ще застраши нашата конкурентоспособност. България показа засилена интеграция в последните години и данните, че приемането на еврото няма да застраши нашата конкурентоспособност, са показани от всички макроикономически показатели“, коментира той.\r\nМинистър Горанов посочи, че друг мит е, че след приемането на еврото България може да се превърне във втората Гърция. „Макроикономическите показатели по развитие и конкурентоспособност са в с предимство за България пред Гърция. Единственият показател, по който гърците ни превъзхождат, е БВП на глава на населението. Но през последните години България допълни 10 пункта, а Гърция отстъпи с 27 пункта по този показател“, коментира той.\r\n„Приемането на еврото не е краят на историята – предстои извървяването на много дълъг път. Затова не трябва да създаваме ирационални очаквания“, обясни финансовият министър.\r\nЦветилена СИМЕОНОВА", "date": "2018.04.26", "title": "Министър Владислав Горанов: България изпълнява всички критерии за приемане в Еврозоната и ако получим отказ, ще е налице различно третиране на държавите-членки в ЕС"}
{"url": "http://www.focus-news.net/news/2018/04/26/2515330/plovdiv-klienti-izpochupiha-taksimetrov-avtomobil.html", "text": "Служители на Шесто РУ изясняват сигнал за нанесени щети по таксиметров автомобил. Минути преди 02.00 часа вчера 36-годишен шофьор се оплакал, че на бул. „Цариградско шосе“ в Пловдив четирима клиенти счупили двете странични огледала и чистачки на управляваното от него такси.  Това съобщиха от ОДМВР-Пловдив. Според първоначалната информация, агресивното поведение на мъжете било провокирано от намерението на водача да ги откара в районното управление, тъй като по пътя единият от тях го обиждал и се държал непристойно. В резултат на последвалите незабавни издирвателни действия са установени пловдивчани на възраст между 19 и 28 години, двама от които са с криминални прояви и осъждани. Работата по досъдебното производство за престъпление по чл. 216 от НК продължава разследващ полицай.", "date": "2018.04.26", "title": "Пловдив: Клиенти изпочупиха таксиметров автомобил"}
{"url": "http://www.focus-news.net/news/2018/04/26/2515331/krum-milev-zam-kmet-na-dupnitsa-za-sedma-poredna-godina-shte-badat-naznacheni-polski-pazachi.html", "text": "За седма поредна година в Дупница ще бъдат назначени полски пазачи. Това каза пред Радио „Фокус” – Кюстендил Крум Милев, зам.-кмет на Община Дупница. По думите му тази организация по опазване на селскостопанската продукция дава своите добри резултати. Практиката е такава, че Община Дупница назначава хора, които да пазят от посегателства реколтата, но в същото време следят  и за възникването на пожари. „Мярката се налага, заради големите загуби, които търпят стопаните от кражбите на продукцията им през сезона. Предстои да направим среща с колегите от селата, за да обсъдим подробностите за тази кампания – необходимият брой пазачи, времето през което да бъдат заети и взаимодействието по между ни”, каза Крум Милев. По думите му финансирането ще бъде осигурено от общинския бюджет.\r\nВенцеслав ИЛЧЕВ", "date": "2018.04.26", "title": "Крум Милев, зам.-кмет на Дупница: За седма поредна година ще бъдат назначени полски пазачи"}
{"url": "http://www.focus-news.net/news/2018/04/26/2515323/burgas-srokat-za-proverkata-v-dg-brezichka-e-udalzhen-s-dva-mesetsa.html", "text": "Срокът за извършване на проверката в ДГ „Брезичка“ е удължен с два месеца. Това каза по време на годишното отчетно събрание на Апелативна прокуратура-Бургас административният ръководител на институцията Любомир Петров, предаде репортер на Радио „Фокус“-Бургас. Причина за това са трудности и установяване на родители и персонал, които да бъдат разпитани. „Това е единствената причина. Трябва да бъдат разпитани много хора и трябва да се прецизира какви действия спрямо кои деца са причинени и от кого“, каза още Петров.„Фокус“ припомня, че в началото на февруари бе разпространен видеоклип, заснет със скрита камера в група „Мики Маус“ в детското заведение, на което се вижда как учителките Милена Иванова и Светла Петрова обиждат и удрят децата. Още същия ден и двете подадоха оставките си, бе заведено досъдебно производство. Бяха извършени проверки от Община Бургас и Държавна агенция „Закрила на детето“.\r\nМария РУСЕВА", "date": "2018.04.26", "title": "Бургас: Срокът за проверката в ДГ „Брезичка“ е удължен с два месеца"}
{"url": "http://www.focus-news.net/news/2018/04/26/2515327/premierat-boyko-borisov-ubeden-sam-che-bihme-mogli-do-edna-godina-da-kandidatstvame-za-evrozonata.html", "text": "Убеден съм, че бихме могли до една година да кандидатстваме за Еврозоната. Това каза министър-председателят Бойко Борисов по време на дискусия „България в Еврозоната. Икономическата логика срещу митовете“, предаде репортер на Агенция „Фокус“.\r\n„Не съм оптимист, че в рамките на няколко месеца ще кандидатстваме за Еврозоната. Но съм убеден, че бихме могли да се справим в рамките на една година – имаме готовност. В рамките на месец ще ни дадат пътна карта – дали да влезем първо в „Чакалнята“ или първо в паричния съюз. Ще проведем тихи преговори. Иска ми се да стане по-бързо, но системата е бавна и консервативна, а и рисковете са много“, каза още премиерът.\r\nТой посочи, че влизането в Еврозоната е тема, по която има две мнения. „Първото положително е, че кредитният рейтинг и лихви по кредити ще тръгнат нагоре, но има обратният вариант като при Гърция. Така че всичко зависи от стабилността на държавата. И понеже винаги сме много по-силни и ние от ГЕРБ, и колегите от БСП да се черним, но ако погледнем как върви графиката на външния дълг, ще видим, че с Гърция тръгваме от 100% и как до преди няколко дни ние достигаме до 25% дълг, а Гърция – отива до 170%. Сиреч, когато кандидатстваме в Еврозоната можем да говорим за стабилност и постоянство, че което и да е правителство това нещо ще го спазва. Изключително важно е, когато защитаваме дадена теза, да имаме предвид рисковете – ние не представляваме риск за Европа, защото всички правителства не си дадохме националния резерв. Имаме параметри с нулеви бюджетни дефицити, които дават възможност да се постигне стабилност. Да, мигновен ефект може да има – ще вдигнем много доходите веднага, но какво ще стане занапред? Това е основното ни опасение - всеки иска вдигане на доходите веднага и не мисли какво ще стане занапред. Сутринта слушах метеоролозите в Монтана - 15 млн. лв. повече се дадоха са бюджета на БАН и една уважаема жена, която не познавам, каза, че премиерът им е казал да дават за статии, а не за научно приложни дейности. Не бива така вече. Не знаех и че БНР има четири оркестъра, но музиката, която ми свирят през прозореца, не е честна“, каза още той.\r\n„Нашият валутен борд е стабилен – инфлацията е 1.4%. 5-те процента безработица не е най-важното. А това, което направихме тази година – да вкараме 22 хил. деца, които досега не са ходили в училище, да ги вкараме в класните стаи е една добра практика. Има и още много добри практики, които можем да развием“, коментира Борисов.\r\nЦветилена СИМЕОНОВА", "date": "2018.04.26", "title": "Премиерът Бойко Борисов: Убеден съм, че бихме могли до една година да кандидатстваме за Еврозоната"}
{"url": "http://www.focus-news.net/news/2018/04/26/2515316/afp-germaniya-ochakva-vashington-da-nalozhi-tarifite-za-es-ot-1-may.html", "text": "Германия очаква, че Вашингтон ще наложи мита за вноса на алуминий и стомана за държавите от Европейския съюз, считано от 1 май, предава AFP, като се позовава на правителствен източник от Берлин, разкрил информацията броени часове преди началото на визитата на канцлера на ФРГ Ангела Меркел в САЩ. \r\n„От перспективата на днешния ден трябва да приемем, че тарифите ще са в сила от 1 май\", когато приключва компромисният период, заяви източник от германското правителство, като допълни:„И тогава ще видим как ще се справим с тях“.Тереза Герова", "date": "2018.04.26", "title": "AFP: Германия очаква Вашингтон да наложи тарифите за ЕС от 1 май"}
{"url": "http://www.focus-news.net/news/2018/04/26/2515308/kmetat-na-sofiya-yordanka-fandakova-ochakvam-chas-po-skoro-da-se-vazstanovi-deynostta-na-rayonnata-administratsiya-v-mladost.html", "text": "Очаквам час по-скоро да се възстанови дейността на районната администрация в „Младост”, за да могат гражданите да получават съответните услуги. Това каза пред журналисти кметът на Столична община Йорданка Фандъкова, коментирайки решението на Столичен общински съвет изпълняващ длъжността кмет на район „Младост” да бъде заета от досегашния зам.-кмет Владимир Клисуров, предаде репортер на Агенция „Фокус”. „Аз ще продължа да работя еднакво с всички районни кметове, защото от мен гражданите на София очакват работа. Те очакват това и от районните кметове. Доверието означава отговорност, стриктно спазване на законите търсене на начин за справянето с проблемите на хората”, посочи кметът на София.\r\nНа въпрос дали е давала извънредни правомощия на задържания кмет Десислава Иванчева, Фандъкова отговори: „В правомощията, които давам на районните кметове, няма нищо извънредно. Това са законови правомощия, които районните кметове имат право да поискат и аз имам право да дам. Само няколко седмици, след като г-жа Иванчева получи много голямо доверие от жителите на район „Младост”, аз публично оповестих, че тя ще получи правомощията, за които разговаряхме с нея по отношение на контрола на строителството на обекти от ниски категории, за които разрешението за строеж се издава от самата районна администрация”. Това гласи заповедта – при стриктно спазване на закона да бъдат контролирани строежите”. \r\nЙорданка Фандъкова отново потвърди, че са получавани много сигнали за забавени преписки в район „Младост”. „Не мога да цитирам точен брой, но не са една и две. Ние сме реагирали по един и същи законов начин – изпращаме напомнително писмо на кмета и съответно, при някои случаи, да сезираме Столичен общински съвет”, подчерта кметът на Столична община. \r\nИван ЛАЗАРОВ", "date": "2018.04.26", "title": "Кметът на София Йорданка Фандъкова: Очаквам час по-скоро да се възстанови дейността на районната администрация в „Младост”"}
{"url": "http://www.focus-news.net/news/2018/04/26/2515334/pregled-na-mezhdunarodnite-novini-do-13-chasa-agentsiya-fokus.html", "text": "Докладчикът за Македония в Европейския парламент Иво Вайгъл отправи остри критики към испанския министър-председател Мариано Рахой, който отказа да участва в срещата на върха на страните от Западните Балкани в София заради присъствието на представители на Косово, пише македонското електронно издание „Независен весник“.\r\nВайгъл, който е много активен след каталунския въпрос в ЕП, не пощади испанския лидер. „Подобно демонстративно поведение, предаването на вътрешнополитически проблеми на европейско ниво е неправилно. От страна на премиера Рахой наблюдаваме доста некоректност тъкмо в отношенията на Испания към Каталуния, където се използват всички инструменти на авторитарна държава и избягва диалог, избягва спокоен дискурс за бъдещето и прилага репресии по отношение на избраните представители на народа на Каталуния, арестуват депутати, осъществяват дискриминационна политика спрямо хората, участвали в референдума и онези, които го организираха. Мисля, че това е една доста тъжна картина на държава-членка на ЕС, а още по-тъжно е, че в ЕС никой не реагира на това поведение“, коментира Иво Вайгъл.\r\nВайгъл смята, че изявленията на председателя на Европейската комисия Жан-Клод Юнкер и на еврокомисаря Йоханес Хан за възможна дестабилизция на региона, ако страните не влязат в ЕС, са направени отчасти, за да предизвикат подкрепа за процеса на разширяване.\r\n„Понякога за опасност от конфликт на Балканите се говори, за да бъде получена по-лесно подкрепа за разширяването към региона. Въпреки това за нас, които познаваме отношенията между нациите, държавите и религиите на района, е ясно, че винаги ще има причина, ако такава се търси, за изостряне на междуетническите отношения. Това все още е регион, в който страните не са решили всички гранични въпроси и това винаги е деликатен въпрос. Тук има и геостратегически интереси на някои държави като Турция, Русия, Китай, и разбира се и интересите на САЩ и ЕС“, твърди Вайгъл.\r\n*** Във вечерните часове на четвъртък канцлерът на ФРГ Ангела Меркел ще пристигне на второ посещение в САЩ след встъпването в длъжност на Доналд Тръмп. Основни теми на разговорите между двамата лидери ще бъдат опасността от търговска война между САЩ и Европа и кризата в Сирия и Ирак.\r\nСлед президента на Франция Еманюел Макрон, който бе на тридневна държавна визита в САЩ, германският канцлер е вторият най-важен политик на Европа, който ще се срещне с Тръмп. За първи път Меркел бе на посещение при 45-тия американски президент през март миналата година.\r\nМеркел многократно е подчертавала колко централно е партньорството на страната със САЩ, въпреки съществуващите разногласия с Тръмп. Канцлерът трябва отново да изясни пред президента на САЩ, който настоява за икономическа изолация, че Европа не може да бъде разделена по този въпрос. Планираната работна среща е с продължителност от два часа и половина и ще с състои в петък вечер.\r\n*** Ако Сърбия наложи забрана за влизане на хърватски министри на територията на страната, Загреб може да изтегли посланика си от Белград.\r\nОтношенията между двете държави се обтегнаха допълнително, след като по-рано този месец хърватските власти не допуснаха влизането в страната на министъра на отбраната на Сърбия Александър Вулин. Решението бе предшествано от инцидент с участието на лидера на сръбските радикали Войслав Шешел, който направи опит да разкъса хърватското знаме.\r\n*** Германия очаква, че Вашингтон ще наложи мита за вноса на алуминий и стомана за държавите от Европейския съюз, твърди правителствен източник от Берлин, разкрил информацията броени часове преди началото на визитата на канцлера на ФРГ Ангела Меркел в САЩ. \r\n„От перспективата на днешния ден трябва да приемем, че тарифите ще са в сила от 1 май\", когато приключва компромисният период, заяви източник от германското правителство, като допълни:„И тогава ще видим как ще се справим с тях“.\r\n*** Мандатът на полицейската мисия на Европейския съюз в Косово (ЕУЛЕКС) изтича на 15 юни. Това заяви косовският министър на правосъдието Абелард Тахири.\r\nСъгласно думите, мандатът на ЕУЛЕКС няма да бъде удължаван, но не е изключено в Косово да останат подразделение на полицията, което ще наблюдава ситуацията в северната част на страната, населена предимно от сърби. \r\nАгенцията припомня, че още миналата година управляващите в Прищина обявиха приключването на мисията на ЕУЛЕКС. „Вече говорихме за преходен етап, за съкращаване на пълномощията. Сега настъпи моментът да говорим за заключителна фаза“, подчерта президентът на Косово Хашим Тачи. \r\nЕУЛЕКС действа в Косово от 2008 г. насам. Първоначално бе предвидено мисията да продължи до 2014 г., но мандатът й бе продължаван на няколко пъти. ЕУЛЕКС е натоварен със задачите да гарантира реда, мира и стабилността съвместно с международните сили под ръководството на НАТО – КейФОР.\r\n*** Министрите на външните работи на Турция, Русия и Иран ще се съберат на среща в Москва, за да обсъдят сътрудничеството в рамките на процеса от Астана. \r\nСпоред съобщение, разпространено от външнополитическото ведомство в Анкара, турският външен министър Мевлют Чавушоглу и колегите му Сергей Лавров и Джавад Зариф ще се срещнат в руската столица на 28 април, събота. \r\n„Срещата ще бъде съсредоточена върху всички аспекти на сътрудничеството, осъществявано в рамките на процеса от Астана, и ще разработи стъпките, които могат да бъдат предприети отсега нататък\", се казва в изявлението.\r\nПреговорите в Астана започнаха на 23-24 януари 2017 г. с цел да се сложи край на насилието и да се подобри хуманитарната ситуация в разкъсваната от война Сирия.\r\nКазахстан бе домакин на осем срещи, на които присъстваха представители на държавите-гаранти - Русия, Турция и Иран, които през декември 2016 г. договориха прекратяване на огъня в Сирия. Така стана възможно да се стигне до мирните преговори в Астана, протичащи паралелно с преговорите в Женева.\r\nСирия е в капана на гражданска война от 2011 г. насам, когато режимът на Башар Асад се срина след серия ожесточени протести. Оттогава насам стотици хиляди хора са били убити в конфликта, според ООН.\r\n***", "date": "2018.04.26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/26/2515333/olya-toteva-dezinfektsionna-stantsiya-smolyan-zmiite-v-oblastta-izlyazoha-iznenadvashto-rano-i-sa-navsyakade.html", "text": "Змиите в област Смолян излязоха изненадващо рано тази пролет и вече са навсякъде. Това каза за Радио „Фокус“ – Смолян Оля Тотева – биолог и управител на Дезинфекционна станция – Смолян. Тя уточни, че повечето влечуги са неотровните глатуши, но има и други видове. Вече има подадени сигнали за змии в къщи, в дворове и по улиците в селата. Тотева отбеляза, че се повишава и търсенето на репелент срещу змии, като само за днес пет души са потърсили такъв, за да третират с него площите около своите домове. \r\nВ Смолянска област най-опасни са усойниците и пепелянките, а младите хора е необходимо да са по-информирани и да ги разпознават визуално, тъй като всеки човек има голям страх от змии, а не всички са отровни, препоръча Тотева. Тя подчерта, че при среща със змия, човек трябва да запази спокойствие и да не прави нищо, защото ако хората не ги закачат или настъпят, те няма да ги ухапят. „Ако се случи змия да ухапе човек обаче е необходимо веднага да се потърси противозмийски серум. Такъв има в спешните центрове и при личните лекари по селата“, посочи биологът. Тя допълни, че при разходки в планината, хората трябва да са подходящи затворени обувки и дълги панталони, като така трябва да бъдат облечени и децата. Това се прави не само за предпазване от змии, а и заради кърлежите, на които вече може да се натъкнем в гората, каза още Оля Тотева.\r\nНели ГЕРГЬОВСКА", "date": "2018.04.26", "title": "Оля Тотева, Дезинфекционна станция – Смолян: Змиите в областта излязоха изненадващо рано и са навсякъде"}
{"url": "http://www.focus-news.net/news/2018/04/26/2515332/mishel-barnie-1-mlrd-evropeyski-sredstva-sa-investirani-za-14-godini-v-sofiyskoto-metro.html", "text": "1 млрд. европейски средства са инвестирани за 14 години в софийското метро. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъква софийското метро, предаде репортер на Агенция „Фокус“. „Преди присъединяването на България от 1999 г. до 2004 г. бях европейски комисар и отговарях за регионалната политика на сближаване. Това е една от най-смислените европейски политики, които засягат гражданите, регионите и солидарността“, заяви Барние. По думите му именно в рамките на тази политика България след присъединяването си е получила европейски средства, за да се финансира този толкова важен приоритет за гражданите на София. „Спомням си, когато за първи път се срещнат с българския министър-председател Бойко Борисов в началото на първия му мандат. От кабинета му излязохме на балкона и той ми показа строеж на най-първата линия на софийското метро. За 14 години са инвестирани 1 млрд. европейски средства в името на солидарността. Това не са само думи, а факти“, каза той. Според него метрото е граждански проект, икономически и екологичен. Той отбеляза, че София и българското правителство са заложили този толкова важен проект за гражданите в приоритетите си. \r\nЛюба АЛЕКСИЕВА", "date": "2018.04.26", "title": "Мишел Барние: 1 млрд. европейски средства са инвестирани за 14 години в софийското метро"}
{"url": "http://www.focus-news.net/news/2018/04/26/2515340/dobrich-hudozhestvenata-galeriya-predstavya-izlozhba-izkustvoto-i-nie-dnes.html", "text": "Художествената галерия в Добрич представя изложба „Изкуството и ние днес“,  предаде кореспондентът на Радио „Фокус”. Официалното откриване на изложбата е в 18,00 часа. Тя е организирана от TRUICART Events Brand и Дан Тудор Труица – независим куратор. Изложбата събира 27 румънски художници, известни в страната и чужбина: Матей Агачи, Бианка Борош, Елена Борундел, Ласло Ботар, Лаура Флореа, Матей Гаспар, Дан Гелелету, Флорин Градинару, Габриела Гутеску, Диана Татяна Хария, Марсела Ларионеску, Аурелия  Матей, Флорин Михай, Луминита Николау, Виктория Караиман Пастуч, Флорентина Попеску, Джордже Поповичи, Кора Гиодиц Постелнику, Михаела Радиан, Маринела Раду, Василе Сарачи, Екатерина Шиваго, Дан Тудор Труица, Йоана Енеску Труица , Йон Труица, Кристина Турлеа. Художниците представят графики, живопис и декоративно изкуство. Жанровото разнообразие на творбите, подбрани за тази изложба, демонстрира съвременното визуално послание на румънските художниците, в унисон с европейските тенденции. На откриването ще присъстват част от художниците от Букурещ. Експозицията може да бъде разгледана до 14 май.\r\nЖулиета НИКОЛОВА", "date": "2018.04.26", "title": "Добрич: Художествената галерия представя изложба „Изкуството и ние днес“"}
{"url": "http://www.focus-news.net/news/2018/04/26/2515337/makfaks-makedoniya-ruskiyat-patriarh-pristiga-na-parvo-poseshtenie-v-albaniya.html", "text": "Руският патриарх Кирил ще пристигне в събота на тридневно посещение в Албания по покана на Албанската православна църква, предава македонската информационна агенция „Макфакс“.\r\nСпоред предстоятеля на Албанската православна църква – Анастасий, пристигането на патриарх Кирил в страната е историческо събитие. Съгласно разпространената информация, Кирил ще посети Албания за първи път. Освен срещи с представители на АПЦ, Кирил ще разговаря също с държавния глава Илир Мета и с министър-председателя Еди Рама. \r\nМестните медии съобщиха, че Министерството на вътрешните работи в Тирана ще предприеме строги мерки за сигурност по време на посещението на руския патриарх, а по време на престоя си в Албания Кирил ще бъде пазен и от руски охранители. Тереза Герова", "date": "2018.04.26", "title": "„Макфакс“ (Македония): Руският патриарх пристига на първо посещение в Албания"}
{"url": "http://www.focus-news.net/news/2018/04/26/2515338/varna-traditsionnata-kampaniya-ne-shofiray-ako-si-pil-nasochena-kam-razlichni-grupi-mladi-hora-se-provezhda-v-grada.html", "text": "Традиционната кампания „Не шофирай, ако си пил!”, насочена към различни групи млади хора, се провежда във Варна. Това съобщи на пресконференция Светлана Коева, директор на дирекция „Превенции” към Община Варна, предаде репортер на Радио „Фокус“ – Варна. На събитието присъстваха представители на Областната дирекция на МВР във Варна, Български Червен кръст, Асоциация за защита на застраховани и пострадали при пътни произшествия, както и представители на други организации и институции. Инициативата се организира за десета поредна година, насочена е към различни групи млади хора – ученици, студенти и към цялото общество. Предвидените дейности целят опазване живота и здравето на младежите, техните най-добри приятели, връстници и близки, подчерта Светлана Коева. \r\n„Основна целева група на кампанията са учениците, завършващи училище, затова тази година дейностите на кампанията в училищата започнаха през месец април и ще продължат до 31 май“, каза още Светлана Коева. Кампанията „Не шофирай, ако си пил!“ се организира от Община Варна, дирекция „Превенции“ в партньорство с ОД на МВР – Варна, сектор „Пътна полиция“, десет варненски средни училища – I ЕГ, III ПМГ „Акад. Методий Попов“, IV ЕГ „Фр. Жолио-Кюри“, ГПЧЕ „Йоан Екзарх“, СУ за ХНИ „К. Преславски“, Професионална техническа гимназия,  МГ „Д-р П. Берон“, Професионална гимназия по туризъм „Проф. д-р Асен Златаров“,  Варненска търговска гиманизия “Георги Стойков Раковски“, Професионална гимназия по икономика „д-р Иван Богоров“, Асоциация за защита на застраховани и пострадали при ПТП, ОС на БЧК – Варна, Икономически университет – Варна, Медицински университет – Варна „Проф. д-р Параскев Стоянов“, Технически университет – Варна, Варненски свободен университет „Черноризец Храбър“, ВВМУ „Никола Йонков Вапцаров“,  както и фирми, подкрепящи инициативата.\r\nКоева посочи, че реални случаи на пътни произшествия ще бъдат представени на ученици от Професионалната  гимназия по туризъм във Варна по време на днешната дискусионна среща. Инициативата е част от кампанията „Не шофирай, ако си пил!”, която се провежда във Варна и е насочена към различни групи млади хора. По време на беседата ще бъдат  представени реални случаи на пътнотранспортни произшествия, ще бъдат обсъдени практически насоки за действия в случаи на опасност, ще се коментира краткото време за реакция в кризисни ситуации, разминаването между представата, че владееш автомобила и себе си и действителния контрол, както и други въпроси, които представляват интерес за младежите.\r\nСветлана Коева припомни, че по време на кампанията са били проведени и демонстрации с алко-очила в рамките на Националното състезание за най-добър млад автомонтьор и водач на моторно превозно средство в страната.\r\nМарияна ВАЛЕНТИНОВА", "date": "2018.04.26", "title": "Варна: Традиционната кампания „Не шофирай, ако си пил!”, насочена към различни групи млади хора, се провежда в града"}
{"url": "http://www.focus-news.net/news/2018/04/26/2515344/haskovo-13-godishno-momche-ot-dimitrovgrad-e-v-bolnitsa-sled-konflikt-sas-svoy-vrastnik.html", "text": "13-годишно момче от Димитровград е оставено за наблюдение в хасковската болница след конфликт със свой връстник. Това съобщиха от ОДМВР-Хасково. Пострадалото дете е получило удар в областта на корема, но според лекарите няма тежки наранявания. На място е изпратен инспектор Детска педагогическа стая и са уведомени ДСП/ОЗД-Димитровград. Предстои снемане на обяснения от всички лица, свързани със случая. Образувана е преписка, след приключването ѝ материалите ще бъдат изпратени на МКБППМН-Димитровград.", "date": "2018.04.26", "title": "Хасково: 13-годишно момче от Димитровград е в болница след конфликт със свой връстник"}
{"url": "http://www.focus-news.net/news/2018/04/26/2515342/premierat-boyko-borisov-predi-da-vlezem-v-chakalnyata-za-evrozonata-tryabva-da-vlezem-v-bankov-i-parichen-sayuz.html", "text": "Преди да влезем в „чакалнята“ за Еврозоната, трябва да влезем в банков и паричен съюз. Това каза пред журналисти министър-председателят Бойко Борисов, предаде репортер на Агенция „Фокус“.\r\n„Заедно с Европейската комисия работим в момента да се подготвят документите по кандидатстване в Еврозоната, да ги внесем, да имаме пътна карта, както се разбрахме с вицепрезидента на Европейската комисия и комисар по финансите Валдис Домбровскис. Като критерии ние абсолютно сме покрили четири от пет, като петият е формален“, каза министър-председателят.\r\nНа въпрос какво означава т.нар. пътна карта, той обясни: „Пътна карта е, за да може, като тръгнем по пътя, да сме сигурни, че ще свършим с положителен успех – за това трябва да направим тези няколко стъпки. Защото страховете след Гърция и огромните дългове, които държавите на юг имат, карат европейците да се страхуват. Особено като виждаме колко време в Италия няма правителство, а дълговите кризи там са страховити. В пътната карта има посочени срокове и критерии – това, което те искат от нас, е първо да влезем в Банковия паричен съюз, а след това и в „Чакалнята“ на Еврозоната. Но това изисква документи в едната, и в другата посока. Банкерите не обичат да се говори публично и сега сигурно ще се подразнят, но все пак нашите сънародници трябва да знаят какво правим. Предварително се извинявам на всички, че малко осветяваме тази пътна карта“, каза още премиерът Борисов и обясни, че в Европа животът тече бавно и много по-уредено и европейците не обичат да ги пресират със срокове.\r\n„До една година очаквам да се поздравим с успех, че сме влезли в „Чакалнята“ на Еврозоната – така ще намалим лихвите по кредитите, кредитните рейтинги на държавата да тръгнат нагоре, да има повече инвестиции, повече стабилност в банковата система. Но това, разбира се, ще стане само ако има политическа стабилност. Защото виждате, че много държави влязоха и след това натрупаха дългове и кредитните им рейтинги започнаха да падат. Така че всичко зависи от нашите ръце“, коментира Борисов.\r\nЦветилена СИМЕОНОВА", "date": "2018.04.26", "title": "Премиерът Бойко Борисов: Преди да влезем в „чакалнята“ за Еврозоната, трябва да влезем в банков и паричен съюз"}
{"url": "http://www.focus-news.net/news/2018/04/26/2515343/ofitsialno-be-otkrit-trenirovachniyat-poligon-v-akademiyata-na-mvr.html", "text": "Искам да поздравя България за изключителните усилия и постижения в областта на опазването на сигурността в Европа, от които имат полза и Швейцария и Централна Европа. С тези думи вицепрезидентът на Швейцария Ули Маурер откри модерния тренировъчен полигон в Академията на МВР, заедно с вътрешния министър Валентин Радев. Това съобщиха от пресцентъра на МВР. Вашата тренировъчна база е по-добра от нашата и в бъдеще ние ще взимаме пример от вас, каза още вицепрезидентът на Швейцария. Той допълни, че интересите на страната му в областта на сигурността в региона са свързани с борбата с организираните престъпни групи и мигрантската вълна и заяви, че България е централен фактор за сигурността в Европа. Вицепрезидентът на Швейцария Ули Маурер отбеляза още, че свободата е висша човешка повеля, но за да можеш да бъдеш свободен, трябва да имаш гарантирана сигурност. На свой ред министър Валентин Радев благодари за дългогодишното сътрудничество с Швейцария по общи проекти и  личната оценка на вицепрезидентът на Швейцария за работата на МВР. Министър Радев обясни, че първата част от проекта, по който е реализиран полигонът, е теоретична - издаване на Наръчник „Полицията и човешките права“. Втората, чиято лента днес  бе прерязана -  тренировъчният център, където ще се провежда  практическото обучение на служителите на МВР. \r\nНовият тренировъчен център разполага с модерно ИТ и техническо оборудване за провеждането  обучения с практическа насоченост и симулации на реални ситуации. Целта е курсантите, както и действащите български полицаи да имат достъп до възможно най-доброто обучение и възможности за развитие. Освен със зали за обучение полигонът разполага със сгради и симулационни съоръжения като банкови офиси, ресторанти, полицейски управления, гранични пунктове, дори градска среда с улична мрежа и площад. Така българските полицаи ще имат възможност да тренират при условия близки до реалността. Те ще могат да се обучават как да използват нови полицейски методи, като зачитат човешките права при изпълнението на полицейските си задължения, противодействие на тероризма, борба с организираната престъпност, разследващи дейности, разрешаване на заложнически кризи и справянe с криминологични задачи. \r\nПолигонът е изграден с финансиране по проекта „Утвърждаването на принципите за спазването на правата на човека в полицейската дейност“ (2013-2018) в рамките на Тематичен фонд Сигурност на Българо-швейцарската програма за сътрудничество. Проектът подкрепя усилията на българските власти за постигането на европейски полицейски стандарти при пълно спазване на върховенството на закона. Той подпомага българската полиция в осигуряването на „социална сигурност“, изпълнявайки задълженията си за гарантиране на обществената сигурност според най-високите стандарти. Резултатите от проекта включват също издаването на Наръчник „Полицията и човешките права“, както и обучението на 368 курсанти от бакалавърската програма на Академията и 2 450 полицаи. 120 инструктори от Академията и ръководители от МВР на регионално ниво също са били обучени в прилагането на новия наръчник. Проектът се изпълнява в тясно сътрудничество между Академията на МВР и Швейцарската полицейска академия в Саватан. Общата му стойност е 1 356 258 швейцарски франка, като българското съфинансиране е 203 439 шв. франка (15 %). \r\nОфициалната церемония в Академията на МВР днес  уважиха  посланикът на Конфедерация Швейцария н.пр. Денис Кнобел , заместник-министрите на вътрешните работи Красимир Ципов и Стефан Балабанов, началникът на кабинета на министъра Анжелина Тотева, главният секретар на МВР главен комисар  Младен  Маринов, дикторите на главните дирекции в МВР и СДВР.", "date": "2018.04.26", "title": "Официално бе открит Тренировъчният полигон в Академията на МВР"}
{"url": "http://www.focus-news.net/news/2018/04/26/2515346/premierat-boyko-borisov-do-kraya-na-mandata-shte-svalya-vanshniya-dalg-do-20-i-taka-shte-stanem-vtori-v-evropa.html", "text": "До края на мандата ще сваля външния дълг до 20% и така ще станем втори в Европа. Това каза пред журналисти министър-председателят Бойко Борисов, предаде репортер на Агенция „Фокус“. „Само в преди 2 години, когато дойдохме да управляваме втори мандат, заварихме фалирала КТБ – над 3 млрд. лв. се дадоха там, 1,3 млрд. лв. платихме за „Белене“, за да получим реакторите и да не плащаме 90 млн. лв. лихви, плюс над 1 млрд. лв. натрупани дългове за американските централи – ето ви близо 7 млрд. лв. дълг. Ако тези 7 млрд. лв. бяха раздадени за пенсии и заплати, доходите щяха да бъдат по-големи. Това заварих и разплатихме. И не само че това разплатихме, но и на лъжите, че увеличаваме дълга вчера отговорихме с огромната цифра от 2,3 млрд. номинално по-малък дълг на държавата - 25%, срещу примерно 177% на Гърция и 80% на Унгария. Какво повече да се направи“, коментира Борисов и уточни, че в момента България е трета в Европа по нисък външен дълг – веднага след Естония и Люксембург. \r\n„А до края на мандата ще сваля дълга до 20% и ще станем втори в Европа по външен дълг“, каза още министър-председателят и посочи, че това се отчита от всички финансисти и икономисти като много здрава фискална политика.\r\nЦветилена СИМЕОНОВА", "date": "2018.04.26", "title": "Премиерът Бойко Борисов: До края на мандата ще сваля външния дълг до 20% и така ще станем втори в Европа"}
{"url": "http://www.focus-news.net/news/2018/04/26/2515339/mishel-barnie-sporazumyahme-se-s-velikobritaniya-da-izpalnyava-angazhimentite-do-2020-g-koeto-zasyaga-i-tretata-liniya-na-sofiyskoto-metro.html", "text": "Солидарността на британците се упражнява в период от 7 години – точно докато приключи строежът на третата линия на метрото – от 2014 г. до 2020 г. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъква софийското метро, предаде репортер на Агенция „Фокус“. „За нас най-важното е всички ангажименти, които са поети от 28 държави-членки в началото на периода през 2014 г. да бъдат спазени до края му през 2020 г. Този въпрос засяга пряко България за много регионални програми и Столична община за метрото. В проектодоговора, който сме поставили на масата на преговорите, сме оцветили в зелено всичко, по което сме се споразумели с британците до днес. Първият приоритет са правата на гражданите, в частност 80-те хиляди български граждани, които живеят и работят в Обединеното кралство“, заяви Барние. Той уточни, че са постигнали споразумение с британците за гаранции на правата за 4,5 млн. граждани, които живеят от другата страна на Ла Манша. „Споразумяхме се с британците и за участието им в настоящия финансов период до 2020 г. те да изпълнят всички свои ангажименти, включително и към изграждането на третата линия на софийското метро. Това споразумение ще бъде окончателно сигурно след края на преговорите, когато целият текст ще бъде в зелено. Остават важни точки, по които не сме съгласни и трябва да бъдат доизяснени“, обясни той и уточни, че това споразумение впоследствие трябва да бъде ратифицирано от британския парламент, от ЕП и съвета на министрите. „Това ще стане в началото на следващата година. Хубавото е, че успяхме да постигнем споразумение с британското правителство за това те да изпълняват ангажиментите си до края на настоящия финансов период, което засяга и въпросната линия на софийското метро“, каза още Мишел Барние. \r\nЛюба АЛЕКСИЕВА", "date": "2018.04.26", "title": "Мишел Барние: Споразумяхме се с Великобритания да изпълнява ангажиментите до 2020 г., което засяга и третата линия на софийското метро"}
{"url": "http://www.focus-news.net/news/2018/04/26/2515341/milka-hristova-bsp-sofiya-priemaneto-na-nova-transportna-naredba-ot-mnozinstvoto-v-stolichniya-obshtinski-savet-e-zloupotreba-s-pravo.html", "text": "Поведението на Столичния общински съвет и най-вече на мнозинството на ГЕРБ в него да приеме нова транспортна наредба, с която отмени старата е злоупотреба с право. Изключително неетично е местният орган за самоуправление да използва възможността, която има, когато едно решение бъде обявено за незаконосъобразно, той сам да си го отменя. Това каза за Агенция „Фокус” Милка Христова – заместник-председател на Столичния общински съвет и общински съветник от БСП, във връзка с приетата нова транспортна наредба, имаща отношение към административното съдебно производство за цената на билета в София. Тя коментира вчерашното заседание на Върховния административен съд, на което са разгледани касационните жалби на Центъра за градска мобилност и Столичния общински съвет, подадени срещу решението на административния съд София-град, който обяви за незаконосъобразно решението за увеличение на цената на билета за градски транспорт от 1 на 1,60 лева.\r\n„Междувременно, във връзка с приетата на 5 април от Столичен общински съвет изцяло нова Наредба, която отменя обжалваната Наредба, беше коментирана и молба, внесена от ЦГМ и СОС, с която се иска да бъде прекратено производството”, коментира Христова и посочи, че сред мотивите на жалбоподателите за това са били отмяна на старата наредба, отпаднал правен интерес и липса на предмет на обжалване. „Съдът не прие тези аргументи и прие да изслуша страните по отношение на молбата за прекратяване. След това прие да изслуша страните по отношение основателността на жалбите и прие да се произнесе по същество с решение до един месец. Ако приеме, че са налице основанията за прекратяване, ще прекрати, ако не – ще се произнесе с акт, с който или ще остави в сила решението на административния съд или ще го отмени”, поясни Христова. \r\n„Лично моето мнение, че молбата за искане за прекратяване на производството поради липса на предмет и правен интерес е неоснователна”, допълни още тя. \r\nИван ЛАЗАРОВ", "date": "2018.04.26", "title": "Милка Христова, БСП-София: Приемането на нова транспортна наредба от мнозинството в Столичния общински съвет е злоупотреба с право"}
{"url": "http://www.focus-news.net/news/2018/04/26/2515335/lyubomir-petrov-apelativna-prokuratura-burgas-vse-oshte-ne-e-priklyuchila-geofizichnata-i-hidrometeorologichnata-ekspertizata-za-bedstvieto-v-kameno.html", "text": "Все още не е приключила геофизичната и хидрометеорологичната експертизата за бедствието в Камено, при което загинаха петима души. Това каза пред журналисти административният ръководител на Апелативна прокуратура-Бургас Любомир Петров, предаде репортер на Радио „Фокус“-Бургас. По думите му всички останали действия по разследването във връзка с наводнението в Камено в края на октомври 2017 г. са извършени, включително и огледи с дрон, разпитани са всички свидетели, готови са всички медицински други експертизи, изискани са всички съотносими документи от Басейнова дирекция-Варна, от Община Бургас и от Областна администрация-Бургас, тъй като те също са извършвали огледи. Петров добави, че експертизата ще установи дали има вина на длъжностни лица по отношение на поддръжката на язовири и речни корита. “Разбира се, има не само жертви, но и пострадали хора, наводнено имущество. Това е много сложна експертиза, която ще реши делото в най-голяма степен“, каза още Петров. Експертизата се прави от минимум трима експерти. \r\nМария РУСЕВА", "date": "2018.04.26", "title": "Любомир Петров: Апелативна прокуратура-Бургас: Все още не е приключила геофизичната и хидрометеорологичната експертизата за бедствието в Камено"}
{"url": "http://www.focus-news.net/news/2018/04/26/2515347/dragomir-stoynev-bsp-vazhno-e-balgariya-da-stane-chast-ot-parichniya-sayuz-i-da-bade-v-yadroto-na-praveneto-na-evropeyski-politiki-edna-ot-osnovnite-prichini-da-ne-sme-chast-ot-evrozonata-e-bednostta.html", "text": "Важно е България да стане част от паричния съюз и да бъде в ядрото на правенето на европейски политики. Страховете на българските граждани, относно влизането в еврозоната, обаче са много, защото хората не разбират, каква е ползата от нея. Това каза зам.-председателят на ПГ на „БСП за България“ Драгомир Стойнев на форума „България в еврозоната. Икономическата логика срещу митовете“, организиран от евродепутатите Сергей Станишев и Ева Майдел, съобщиха от пресцентъра на партията. Той добави, че за съжаление 10 години след 2008 г. не е достатъчно да изпълняваш само номиналните критерии за влизане в ЕRМ-2 и еврозоната. „Европейските страни вече искат реформи и в бъдеще пенсионната система, образованието, здравеопазването и пазара на труда да не оказват такъв натиск върху фискалната политика“, добави Стойнев.  Той каза още, че една от основните причини да не сме част от еврозоната е бедността и тя пречи да влезем в този клуб на богатите. „Нужна е цялостна реформа на пазара на труда, не е достатъчно да кажем, че безработицата е 6%, тъй като в България има много нискоквалифицирани работници, които в бъдеще ще оказват натиск върху фискалната ни политика“, категоричен бе Стойнев. Той каза още, че Европейският паричен съюз е реформиран и е важно сега да предприемем конкретни стъпки за приемането ни в него. „Ако това не стане, след 2025 г. той ще отблъсне тези държави като България и реалната заплаха за Европа на две скорости ще бъде факт“, обясни Драгомир Стойнев.", "date": "2018.04.26", "title": "Драгомир Стойнев, БСП: Важно е България да стане част от паричния съюз и да бъде в ядрото на правенето на европейски политики, една от основните причини да не сме част от еврозоната е бедността"}
{"url": "http://www.focus-news.net/news/2018/04/26/2515350/sport-halep-otstrani-ribarikova-sled-tri-seta-v-shtutgart.html", "text": "Симона Халеп излезе победителка от тежък мач с Магдалена Рибарикова в Щутгарт. Световната номер 1 се нуждаеше от час и 54 минути, за да стигне до успех с 4:6, 6:2, 6:3, след като изоставаше с пробив както във втория, така и в третия сет.\r\nВ друг мач Анджелик Кербер успя да се реваншира за загубата от Петра Квитова за „Фед къп“ преди няколко дни и победи чехкинята с 6:3, 6:2.\r\nМаратонски двубой направиха Анет Контавейт и Кристина Младенович.  Двете бяха на корта в продължение на три часа и 13 минути в мач с 38 гейма. В крайна сметка естонката успя да се наложи над французойката след 5:7, 7:6(3), 7:6(5).", "date": "2018.04.26", "title": "Спорт: Халеп отстрани Рибарикова след три сета в Щутгарт"}
{"url": "http://www.focus-news.net/news/2018/04/26/2515351/ministar-neno-dimov-shte-poseti-ruse-na-27-april.html", "text": "Министърът на околната среда и водите Нено Димов ще посети Русе на 27 април. Той ще се срещне в Русе с представители на „Монтюпе“ ЕООД. С тях ще бъде обсъдено изпълнението на краткосрочните и средносрочните мерки от инвестиционната програма на дружеството  за ограничаване разпространението на атмосферни замърсители и изграждането на пункт за собствен мониторинг. Това съобщиха от пресцентъра на Министерството на околната среда и водите. Разговорите ще се проведат в Информационния център на РИОСВ – Русе на 27 април (петък), от 09.00 чaса, а в 10.15 ч. министърът ще даде пресконференция в сградата на екоинспекцията. \r\nОт 11 часа министър Димов ще присъства на откриването на документалната изложба „Зараждане на гражданското общество в България (1987-1989)“, на която МОСВ е съорганизатор. Тя е част от тематичен научен семинар в две части: свидетелства – „Съвременниците разказват“ и „Медиите като огледало на историята“ и част втора – 30 години по-късно. Експозицията ще представи председателят на Държавна агенция „Архиви“ и ръководител на проекта доц. д-р Михаил Груев. Откриването е във фоайето на ректората на Русенския университет „Ангел Кънчев“ и освен министър Димов в него ще участват управителят на Русенска област Галин Григоров и ректорът на РУ чл.-кор. проф. дтн Христо Белоев. \r\nУчастниците в проявите по случай 30-годишнината от първите граждански екопротести у нас и гражданите на Русе ще видят и инсталацията на учениците от Националното училище по изкуствата „Проф. Веселин Стоянов“, наречена „СМОГ“.", "date": "2018.04.26", "title": "Министър Нено Димов ще посети Русе на 27 април"}
{"url": "http://www.focus-news.net/news/2018/04/26/2515349/sofiya-be-domakin-na-izneseno-zasedanie-na-voenniya-komitet-na-es.html", "text": "Изнесено заседание на Военния комитет на Европейския съюз, във формат постоянни военни представители на 28-те държави-членки на Съюза се проведе в Националния дворец на културата в София. Това съобщиха от пресцентъра на Министерството на отбраната. Събитието е част от официалния календар на Българското председателство на Съвета на ЕС. Във формата участват също представители на други европейски структури, сред които на Европейската комисия, Европейската служба за външна дейност и Военния секретариат на ЕС. \r\nВ рамките на съвещанието бе проведена неформална дискусия по развитието на проектите за военна мобилност и сътрудничеството между ЕС и ООН в областта на мироопазващите операции и подпомагането на страните-партньори. \r\n„От гледна точка на военните аспекти, за нас е от особена важност реализирането на многонационалните проекти, в това число и този за военната мобилност в рамките на НАТО и Европейския съюз, което е тема на днешната неформална дискусия. Считам, че с това ще се оптимизира готовността на военните формирования при изпълнение на задачите по колективната и европейската сигурност. Очакваме това коопериране да се задълбочи“. Това заяви началникът на отбраната генерал-лейтенант Андрей Боцев в своето приветствие към участниците във форума.  \r\nПредседателят на Военния комитет генерал Михаил Костаракос също подчерта важността на включените в дневния ред на днешното събитие теми, които ще бъдат част и от заседанието на военния орган, на ниво началници на отбраната, през месец май. \r\nПо-късно днес участниците в събитието ще посетят Трета авиобаза „Граф Игнатиево“, където ще наблюдават демонстрация на военни способности от българските Военновъздушните сили и 68-ма бригада „Специални сили“. След като приключи представянето на българските военнослужещи, началникът на отбраната генерал-лейтенант Андрей Боцев и председателят на Военния комитет на ЕС генерал Михаил Костаракос ще дадат пресконференция.\r\nВоенният комитет на Европейския съюз (EUMC) е създаден с Решение 2001/79/ОВППС на Съвета от 22 януари 2001 г. Той е най-високият военен орган в рамките на Съвета, като ръководи всички военни действия в рамките на Съюза, по-специално планирането и провеждането на военни мисии и операции по линия на общата политика за сигурност и отбрана (ОПСО) и в областта на развитието на военните способности, както и предоставя военни становища на Комитета по политика и сигурност и дава препоръки по военни въпроси. \r\nВоенният комитет на Европейския съюз се състои от началниците на отбраната на държавите-членки, които са представлявани редовно от своите постоянни военни представители. Комитетът има постоянен председател, който се избира от EUMC, заседаващ на равнище началници на отбраната, и се назначава от Съвета.", "date": "2018.04.26", "title": "София бе домакин на изнесено заседание на Военния комитет на ЕС"}
{"url": "http://www.focus-news.net/news/2018/04/26/2515353/haskovo-kontrabandna-valuta-za-nad-200-000-leva-izzeha-mitnicheski-i-granichni-sluzhiteli-na-gkpp-kapitan-andreevo.html", "text": "Контрабандна валута с левова равностойност 203 072 лева иззеха митнически и гранични служители на ГКПП \"Капитан Андреево\" при два случая. Това съобщиха от пресцентъра на Агенция \"Митници\".\r\nПри първия случай недекларирана валута е открита от митническите служители при проверка на лек автомобил с чужда  регистрация, управляван от турски гражданин. Автомобилът е пристигнал на българския митнически пункт в посока от Турция през  България за Швейцария на 24.04.2018 г. около 22 часа. Шофьорът и неговият спътник са отговорили на въпросите на митническите служители, че не внасят нищо за деклариране. Автомобилът е отклонен за щателна митническа проверка, при която в жабката на автомобила, в непрозрачен полиетиленов плик, са открити, недекларирани 81 000 швейцарски франка в различни купюри с обща левова равностойност  132 637 лева. По случая е образувано досъдебно производство  по описа на Митница Бургас под надзора на Районна прокуратура Свиленград.\r\nПри друг случай на следващия ден, 25.04.2018 г., при съвместна проверка, митнически и гранични служители на ГКПП Капитан Андреево са задържали 31 500 недекларирани британски лири в различни купюри с левова равностойност 70 435 лева. Контрабандната валута е открита в личния багаж на британски гражданин с турски произход, пътуващ от Великобритания през България за Турция в лек автомобил „Porshe\". На нарушителя е съставен акт по Валутния закон. По случая ще бъде образувано административнонаказателно производство. Контрабандната валута подлежи на отнемане в полза на държавата.", "date": "2018.04.26", "title": "Хасково: Контрабандна валута за над 200 000 лева иззеха митнически и гранични служители на ГКПП \"Капитан Андреево\""}
{"url": "http://www.focus-news.net/news/2018/04/26/2515356/evrodeputatat-momchil-nekov-organizira-sreshta-razgovor-za-vazmozhnostta-za-vavezhdane-na-termin-za-kachestvo-planinski-produkt-v-balgariya-na-27-april.html", "text": "Българският евродепутат Момчил Неков организира среща-разговор за възможността за въвеждане на термин за качество „планински продукт“ в България. Това съобщиха от пресофиса на евродепутата. Срещата ще се проведе на 27 април 2018 г. (петък) от 13:00 ч. в Информационно-културен център, гр.Троян (залата на ет.2)\r\nВ рамките на събитието Момчил Неков ще представи национално проучване на АФИС за нагласите на обществото за въвеждане на термина „планински продукт“, ще се обсъдят възможностите за развитие на планинското земеделие,  защитата на традиционни български продукти и възможностите за активното им присъствие на пазара в България и ЕС.\r\nСлед приключване на срещата е предвидено време за  разговори с медиите.", "date": "2018.04.26", "title": "Евродепутатът Момчил Неков организира среща-разговор за възможността за въвеждане на термин за качество „планински продукт“ в България на 27 април"}
{"url": "http://www.focus-news.net/news/2018/04/26/2515357/ministar-nikolay-nankov-posreshta-v-sofiya-makedonskiya-ministar-na-mestnoto-samoupravlenie-suheyl-fazliu.html", "text": "От 26 до 28 април министърът на регионалното развитие и благоустройството Николай Нанков ще бъде домакин на работно посещение на министъра на местното самоуправление на Република Македония Сухейл Фазлиу и водена от него делегация. Това съобщиха от пресцентъра на Министерството на регионалното развитие и благоустройството (МРРБ).\r\nВ програмата на визитата са включени среща между министрите, пленарни разговори между двете делегации, както и посещения на обекти с цел обмяна на опит и добри практики. Основният й фокус е подготовката на меморандум за сътрудничество между двете министерства, договорен в рамките на междуправителственото заседание през ноември 2017 г. В рамките на планираната визита ще бъдат обсъдени и други актуални въпроси от взаимен интерес. \r\nМинистърът на регионалното развитие и благоустройството Николай Нанков и македонският министър на местното самоуправление Сухейл Фазлиу ще направят изявление за медиите в петък, 27 април, от 12.00 ч., в зала Пресцентър на МРРБ.", "date": "2018.04.26", "title": "Министър Николай Нанков посреща в София македонския министър на местното самоуправление Сухейл Фазлиу"}
{"url": "http://www.focus-news.net/news/2018/04/26/2515336/liberal-gartsiya-protivopostavyaneto-s-turtsiya-nalaga-promyana-na-otnoshenieto-kam-razvitieto-na-otbranitelnite-sposobnosti-na-stranata-spored-bivshiya-kontraadmiral-dimitris-tsalas.html", "text": "Всекидневните провокации и противопоставяне с Турция и все по-реалната перспектива от една евентуална, бъдеща война налагат промяна на отношението към развитието на отбранителната способност на страната, пише във водещ коментар за \"Liberal\" бившият контраадмирал от флота Димитрис Цалас. \r\nВ коментара се казва, че  при прякото противопоставяне с Турция са възможни само два сценария. Единият, в който Гърция да бъде победена, защото не е била готова за войната и втория - в който гръцката армия да доминира, заради по-добрата си стратегическа концепция и подготовка. \r\nАвторът отбелязва, че за Гърция е приемлив само вторият сценарий, тъй като алтернативата задължително ще означава неприемливи компромиси по отношение на суверенитет и сигурност.\r\nЕкспертът смята, че след продължителни и противоречиви дискусии е било взето правилното решение за снабдяването на военноморския флот със съвременни фрегати и за усъвършенстването на досега притежаваните с нови функции за повишаване нивото на самозащита и предупреждение.\r\nВ тази връзка той препоръчва модернизацията да продължи с въвеждането на съвременни бързоходни патрулни катери от тип Super Vita - 7 (Roussen) и на подводници тип 214 \"Papanikolis\", което ще повиши военноморската мощ и ще компенсира неравностойността на силите в Егейско море.\r\nСпоред Цалас при разработването на стратегическата концепция трябва да се отчита, че в момента Гърция не разполага със стратегическа дълбочина на отбраната, което задължава отговорните фактори да вземат неотложни мерки и да обърнат специално внимание на принципа на концентрация на силите, което ще бъде най-доброто решение за редица предизвикателства на различни фронтове. При стратегическото планиране трябва да се има предвид, че ресурсите на гръцките въоръжени сили са ограничени и базирани на премерения риск, което води до въвеждането на структурни промени със специфични приоритети. \r\nВ заключение бившият контраадмирал смята, че Гърция се нуждае от нова стратегия за поддържане за надеждна отбрана и за възпиране, която да има широка национална подкрепа и да е съобразена с военното приложение на развиващите се технологии.", "date": "2018.04.26", "title": "\"Liberal\" (Гърция): Противопоставянето с Турция налага промяна на отношението към развитието на отбранителните способности на страната, според бившия контраадмирал Димитрис Цалас"}
{"url": "http://www.focus-news.net/news/2018/04/26/2515348/mishel-barnie-britantsite-shte-ponesat-posledstviyata-si-sled-brekzit-osven-ako-ne-reshat-da-ostanat-v-edinniya-pazar.html", "text": "Британците решиха да напуснат ЕС, за което ние съжаляваме. Британците взеха това решение и сега трябва да си поемат последиците. Ще има такива, освен ако Обединеното кралство не реши, но засега това не е така, да остане в единния пазар. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъква софийското метро, предаде репортер на Агенция „Фокус“. „Затова трябва да се подготвим и аз редовно посещавам държавите членки, където се срещам със синдикатите, националните парламенти и представителите на бизнеса“, коментира той. \r\nПопитан какво ще стане, ако през юни не бъде постигнат достатъчен напредък по преговорите за ирландската граница, той отговори: „Този Европейски съвет през юни, на който участва и българското правителство, е много важен етап преди октомври, когато трябва да приключим работата по този проект. Така че имаме малко време и часовникът тиктака. Надявам се да постигнем напредъка, както по Ирландия, така и по други въпроси, цялостното управление и всичко свързано с подреденото излизане на Обединеното кралство. Ако искаме, а ние искаме, да постигнем споразумение през октомври за подреденото излизане на Обединеното кралство, то в това споразумение трябва да има оперативно разрешение на въпроса за Ирландия. За да се запази мирът и стабилността в Ирландия, всичко това, което се предвижда по т.нар. „споразумение от Разпети петък“, като едновременно с това се запази и целостта на единния европейски пазар“. По думите му в проекта предлагат едно решение, но очакват, ако има такива, и други предложения от Обединеното кралство и са готови да ги обсъдят. „Оперативно решение означава да се спази споразумението от Разпети петък т.е. да няма твърда граница между Северна Ирландия и Р Ирландия, като едновременно с това се спазват правата на вътрешния европейски пазар. Още не сме го постигнали“, каза още Мишел Барние. \r\nЛюба АЛЕКСИЕВА", "date": "2018.04.26", "title": "Мишел Барние: Британците ще понесат последствията си след Брекзит, освен ако не решат да останат в единния пазар"}
{"url": "http://www.focus-news.net/news/2018/04/26/2515358/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "На летище Пловдив приключи 10-дневен европейски курс за усъвършенстване на военно-транспортната авиация. В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще разберем какви елементи изпълняваха екипажите, които участваха в курса и къде се прилагат те. Ще чуем интервюто с полк. Румен Кондев, ръководител на летателното учение и началник на инспекция „Безопасност на полетите“ в Командването на ВВС. Днес ще ви разкажем още за героизма на перущенци по време на Априлското въстание, по повод 142 години от въстанието. В църквата „Св. Архангел Михаил“ умират 347 свободни българи, притиснати от башибозука. След седемдневна битка Перущица е по-свободна отвсякога, а Европа и светът са смълчани от подвига на Кочо Честеменски, Спас Гинев, Иван Хаджитлиев. По тази тема ще говорим с Михаела Божилова, сътрудник към Историческия музей в града.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.04.26", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/04/26/2515359/veliko-tarnovo-bez-voda-do-1700-chasa-e-gorna-oryahovitsa-poradi-avariya-v-dovezhdasht-vodoprovod.html", "text": "Без вода до 17.00 часа са жителите на град Горна Оряховица. Това съобщиха за Радио „Фокус“ – Велико Търново от ВиК-Велико Търново. Причината е възникване на авария в довеждащ водопровод. Ремонтните дейности вече стартираха и се очаква да приключат в късния следобед. От дружеството се извиняват за причинените неудобства и уверяват, че при възможност водоподаванеот ще бъде възстанивено по-рано.", "date": "2018.04.26", "title": "Велико Търново: Без вода до 17.00 часа е Горна Оряховица, поради авария в довеждащ водопровод"}
{"url": "http://www.focus-news.net/news/2018/04/26/2515360/desetki-hilyadi-tekstilni-izdeliya-obuvki-i-parfyumi-imitatsii-na-svetovnoizvestni-marki-byaha-unishtozheni-pod-kontrola-na-mitnitsa-burgas.html", "text": "21 356 текстилни изделия, 900 обувки и чанти и близо 5000 парфюма бяха унищожени под контрола на Митница Бургас при три процедури през месеците февруари и април. Това съобщиха от пресцентъра на Агенция \"Митници\". На 26 април 2018 г. се проведе третата процедура, при която бяха унищожени, чрез механично натрошаване и нарязване, 1000 парфюма и 122 чифта обувки  и маратонки. Стоките са фалшификати на световноизвестни марки  и са били предназначени за реализация, както на българския пазар, така и в другите страни членки на Европейския съюз.\r\nФалшификатите са задържани от митническите служители на МП Капитан Андреево през 2017 година при опити да бъдат пренесени в нарушение на Европейски регламент № 608/2013  и Закона за марките и географските означения.\r\nЗа задържането са уведомени представители на правопритежателите на марките, които са установили, че стоките са фалшиви и според нормативната уредба трябва да бъдат унищожени. Процедурата се извършва под контрола на митница Бургас, а правопритежателите поемат разходите по унищожаването.", "date": "2018.04.26", "title": "Десетки хиляди текстилни изделия, обувки и парфюми, имитации на световноизвестни марки, бяха унищожени под контрола на митница Бургас"}
{"url": "http://www.focus-news.net/news/2018/04/26/2515354/kmetat-na-sofiya-yordanka-fandakova-s-okolo-400-mln-evro-evropeyska-solidarnost-izgrazhdame-tretata-liniya-na-metroto.html", "text": "В момента третата линия на метрото изграждаме с около 400 млн. евро европейска солидарност. Това каза пред журналисти кметът на София Йорданка Фандъкова, която посети столичното метро с главният преговарящ от името на ЕС за „Брекзит“ Мишел Барние, предаде репортер на Агенция „Фокус“. „Много съм щастлива, че г-н Барние днес е на софийското метро. Той познава началото на строителството на втората линия и е много важно да се видят европейските средства и солидарност за какво отиват. Това е граждански проект, който е в полза на града и всички граждани, които използват най-бързия и екологичен градски транспорт. В момента строим 12 км от третата линия на метрото. Това беше първият одобрен проект за европейско финансиране от новия програмен период“, заяви Фандъкова. Тя уточни, че очаква до края на годината над 80% от участъка от „Красно село“ до Малък градски театър „Зад канала“ да бъдат готови. „Знаете, че след приключването на третата линия на метрото, около половин милион души дневно ще използват най-екологичния градски транспорт. Ползата за екологията е много голяма – около 90 000 тона годишно ще спестяваме с изграждането на третата линия на метрото. За нас европейската солидарност е важна и е голяма отговорност да можем да подготвим проектите, да ги защитим и да покажем, че тя се ползва от гражданите“, допълни тя. Фандъкова подчерта, че за тях е важно това, че успяват да строят с бързи темпове различните участъци от софийското метро с голяма подкрепа от ЕК. „В момента третата линия на метрото изграждаме с около 400 млн. евро европейска солидарност. Чухме уверението, че във връзка с преговорите, Великобритания е поела ангажимента да изпълни всичко свои финансови ангажименти. Вече са изпълнени над 60% от дейностите по третата линия на метрото. Очаквам до края на месец май тунелопробивната машина да достигне до НДК“, каза още Йорданка Фандъкова. \r\nЛюба АЛЕКСИЕВА", "date": "2018.04.26", "title": "Кметът на София Йорданка Фандъкова: С около 400 млн. евро европейска солидарност изграждаме третата линия на метрото"}
{"url": "http://www.focus-news.net/news/2018/04/26/2515362/riosv-shumen-ustanovi-nereglamentirano-zaustvane-na-otpadachni-vodi-v-yaz-shumen.html", "text": "РИОСВ – Шумен и БДЧР – Варна провериха сигнал за нерегламентирано заустване на отпадъчни води. На дежурния телефон на РИОСВ – Шумен постъпи сигнал за заустване на замърсени отпадъчни води с кафяво-червеникав цвят и пяна в езеро (язовир) „Шумен“, в района на бул. „Ришки проход“. Екип от експерти на РИОСВ – Шумен, Регионална лаборатория Шумен към ИАОС, представители на „ВиК – Шумен“ ООД, БДЧР – Варна и „Напоителни системи“ ЕАД, Шумен провериха информацията. Това съобщиха от РИОСВ-Шумен.\r\n Констатирано е, че изтичащите води от колектора са с кафяво-червеникав цвят, замътени, непрозрачни и пенливи. За установяване на източника на замърсяване е извършена проверка на предприятие за производство на бойлери, собственост на „Нес – Нови енергийни системи“ ООД. При дейността на обекта се извършва химическа очистка на метални изделия от железни оксиди, формиращи подобен червеникаво-кафяв цвят на отпадъчните води.\r\nСлед оглед на уличните шахти за битови, дъждовни води и крайна изходна шахта, преди заустването в канализационната система, е установено частично заустване на отпадъчни води от крайната шахта, в дъждовния колектор, и в канализационния колектор, водещ към ГПСОВ – Шумен. Взети са водни проби, които ще бъдат изследвани по показатели активна реакция (pH), електропроводимост, температура на водата, разтворен кислород, неразтворени вещества, БПК5, ХПК, амониев азот, нитритен азот, нитратен азот, общ азот, общ фосфор, фосфати като фосфор, синтетични повърхностно активни вещества (СПАВ), желязо (разтворена форма).\r\nРИОСВ – Шумен даде предписание на дружеството за незабавно прекратяване на заустването на производствени отпадъчни води в дъждовен колектор и недопускане на заустване на непречистени производствени и битови води към дъждовния колектор. След анализ на резултатите от пробонабирането ще се потърси административно наказателна отговорност на нарушителя.", "date": "2018.04.26", "title": "РИОСВ – Шумен установи нерегламентирано заустване на отпадъчни води в яз. „Шумен“"}
{"url": "http://www.focus-news.net/news/2018/04/26/2515352/mishel-barnie-sled-brekzit-ostavashtite-27-chlenove-na-es-tryabva-da-reshat-po-mezhdu-si-kakvo-shte-pravyat-za-sledvashtiya-finansov-period-sled-2020-g.html", "text": "След Брекзит оставащите 27 членове на ЕС трябва да решат по между си какво ще правят за следващия финансов период, след 2020 г. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъква софийското метро, предаде репортер на Агенция „Фокус“. „Обединеното кралство е поело ангажимента да изпълни всичките си такива в качеството си на държава-членка, включително и средносрочни и дългосрочни. Всички ангажименти за финансовия период 2014-2020 г. ще бъдат спазени. Никога не съм цитирал цифри. Оставащите 27 членове на ЕС трябва да решат по между си какво ще правят за следващия финансов период, след 2020 г., по-скоро - 2021 г.“, заяви Барние. По думите му тези преговори трябва да бъдат повод за обществена дискусия – какво означава да бъдеш в ЕС и извън него, защото не е едно и също. „Какво значи конкретно европейска солидарност? Всяка седмица посещавам определена страна, участвам в публични дискусии, срещам се с националните парламенти, правителствата, показвам това споразумение и всичко, което сме постигнали, е на уеб страница и можете да го прочетете. Най-важното за нас е да сме прозрачни и хората да знаят“, каза още той. \r\nЛюба АЛЕКСИЕВА", "date": "2018.04.26", "title": "Мишел Барние: След Брекзит оставащите 27 членове на ЕС трябва да решат по между си какво ще правят за следващия финансов период, след 2020 г."}
{"url": "http://www.focus-news.net/news/2018/04/26/2515367/renus-balgariya-stana-partnyor-na-balgarskoto-predsedatelstvo-na-saveta-na-es.html", "text": "„Ренус България“ стана партньор на Българското председателство. Един от най-големите световни доставчици на транспортни и логистични услуги ще осигурява подкрепа при преноса на рекламни материали и при официални пътувания, свързана с провеждането на събитията от календара на Българското председателство на Съвета на Европейския съюз. Съгласно споразумението, компанията ще превозва пратки до Брюксел, Страсбург и Виена. Договорът за партньорство подписаха Лиляна Павлова, министър за Българското председателство на Съвета на ЕС и Александър Гечев, управляващ директор на \"Ренус България\", в София. Това съобщиха от пресцентъра на министерството.\r\n„За нас е голяма чест да подкрепим Българското председателство на Съвета на ЕС с нашите логистични услуги. Като международна компания с широка и свързана мрежа в много европейски страни е особено важно да подкрепим по-нататъшното развитие на сътрудничеството в рамките на ЕС“, каза Александър Гечев по повод подписването на договора за партньорство. \r\n„Подкрепата, която ни оказват нашите спонсори, позволява приоритетите и постиженията на Българското председателство да достигнат до нашите граждани и партньори в Европа. Споразумението днес е още едно доказателство, че държавата и бизнеса могат да работят заедно, за да представим страната и възможностите ни по най-добрия начин“, посочи министър Лиляна Павлова и благодари на компанията за подкрепата.", "date": "2018.04.26", "title": "„Ренус България“ стана партньор на Българското председателство на съвета на ЕС"}
{"url": "http://www.focus-news.net/news/2018/04/26/2515361/al-jazeera-nad-20-pravozashtitni-organizatsii-razprostraniha-savmestno-izyavlenie-s-koeto-osadiha-reshenieto-na-atina-da-ignorira-sadebno-razporezhdane-za-bezhantsite-i-migrantite.html", "text": "Организации за защита на правата на човека и групите за оказване на помощ разкритикуваха решението на гръцкото правителство да се противопостави на решението на съда да „се прекрати злоупотребата с политиката\" за задържане на бежанци и мигранти на островите, предава телевизионният канал Al Jazeera.\r\nПо-рано тази седмица 21 правозащитни организации издадоха съвместно изявление, с което осъдиха решението на правителството в Атина да отмени разпоредбата на съда, която позволява на новопристигналите бежанци и мигранти да се преместят от островите в континентална Гърция.\r\nОписвайки ограниченията на движението като „политика на ограничаване\", неправителствените организации заявиха, че мярката „повдига въпроси, засягащи върховенството на закона\".\r\nСред организации, подписали изявлението, са „Хюман Райтс Уоч\", Хелзинският комитет (Гърция), EuroMed Rights, правният център „Лесбос“, „Оксфам\" и „Солидарност сега\".\r\nНа 17 април най-висшият административен съд в Гърция постанови, че няма правно основание да се забрани на търсещите убежище да се преместят от все по-пренаселените бежански лагери на гръцките острови в континенталната част на страната, припомня телевизията.Тереза Герова", "date": "2018.04.26", "title": "Al Jazeera: Над 20 правозащитни организации разпространиха съвместно изявление, с което осъдиха решението на Атина да игнорира съдебно разпореждане за бежанците и мигрантите"}
{"url": "http://www.focus-news.net/news/2018/04/26/2515365/api-startira-obshtestvena-porachka-za-izrabotvaneto-na-tehnicheski-proekti-pri-remonta-na-4-patni-uchastaka.html", "text": "Агенция „Пътна инфраструкттура“ (АПИ) стартира обществена поръчка за изработването на технически проекти за основния ремонт на 4 пътни участъка, които са в областите Бургас, Варна, Стара Загора и Хасково. Това съобщиха от пресцентъра на Агенция \"Пътна инфраструктура\" (АПИ). Въз основа на проектите, които трябва да се направят, след това ще бъдат рехабилитирани близо 12 км от път III-807 Върбица – Скобелево, 58 км от път II-99 Бургас – Царево, 33 км от път І-9 Обзор - Слънчев Бряг, 66 км от път ІIІ - 906 „I-9-/Ст. Оряхово-Обзор-/ - Гюльовца – Каблешково – I-9.\r\nБъдещите изпълнители ще трябва да извършат геодезически измервания, конструктивни обследвания, инженерно-геоложки проучвания, да изработят технически проекти и т. н.\r\nОбществената поръчка е в 4 обособени позиции:\r\n- Обособена позиция №1: „Път III-807 Върбица - Скобелево от км 0+000 до км 11+800“. Участъкът е на територията на областите Хасково и Стара Загора. Индикативната стойност на проекта е 68 833 лв. без ДДС;\r\n- Обособена позиция №2: „Път II-99 Бургас - Царево от км 0+000 до км 58+000“. Отсечката е в област Бургас. Индикативната стойност е 255 828 лв. без ДДС; \r\n- Обособена позиция №3: „Път І-9 Обзор - Слънчев Бряг от км 165+900 до км 199+100“. Участъкът е на територията на областите Бургас и Варна. Индикативната стойност на проекта е 193 667лв. без ДДС;\r\n- Обособена позиция №4: „Път ІIІ - 906 „I-9-/Ст. Оряхово-Обзор-/ - Гюльовца - Каблешково – I-9” от км 0+000 до км 65+674“. Отсечката е в областите Варна и Бургас. Индикативната стойност на проекта е 400 000 лв. без ДДС.\r\nСрокът за подаване на офертите е до 17:30 часа на 26 юли 2018 г.\r\nОбщата индикативна стойност на поръчката за изготвяне на четирите технически проекта е 918 хил. лв. без ДДС и се финансира от бюджета на АПИ.", "date": "2018.04.26", "title": "АПИ стартира обществена поръчка за изработването на технически проекти при ремонта на 4 пътни участъка"}
{"url": "http://www.focus-news.net/news/2018/04/26/2515345/yens-stoltenberg-sanktsiite-sreshtu-severna-koreya-tryabva-da-ostanat-v-sila-do-konkretni-promeni-v-deystviyata-na-phenyan.html", "text": "Международната общност трябва да оказва натиск и да запази санкциите срещу Северна Корея, докато не се види „конкретна промяна\" в действията на Пхенян. Това заяви генералният секретар на НАТО Йенс Столтенберг, предава AFP. \r\n„Докато не видим конкретна промяна в действията на Северна Корея, трябва да продължим да оказваме натиск и да запазим санкциите\", категоричен бе Столтенберг в навечерието на историческата среща на високо равнище между лидерите на Северна и Южна Корея.Тереза Герова", "date": "2018.04.26", "title": "Йенс Столтенберг: Санкциите срещу Северна Корея трябва да останат в сила до конкретни промени в действията на Пхенян"}
{"url": "http://www.focus-news.net/news/2018/04/26/2515364/prezidentat-rumen-radev-strategicheskata-perspektiva-na-balgariya-e-da-zadalbochi-evropeyskata-si-integratsiya-a-tova-e-nevazmozhno-da-se-sluchi-bez-prisaedinyavane-kam-evrozonata.html", "text": "Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната. Това не е въпрос на желание, а цел, която трябва да се постигне на основата на реална подготовка и извървян път. Това заяви президентът Румен Радев на среща днес с Валдис Домбровскис, заместник-председател на Европейската комисия за еврото и социалния диалог, съобщиха от прессекретариата на държавния глава. \r\nДържавният глава посочи, че страната ни се нуждае от ясен план за действие, анализ на поетите ангажименти, както и оценка на риска от въвеждането на еврото. \r\nРумен Радев отбеляза, че за българите би било полезно да се запознаят с опита на други европейски държави, преминали по същия път. Важно е, без въпросите да се политизират, да има обективна информация как еврозоната ще повлияе върху темповете на икономическо развитие и в каква степен това би помогнало за изравняването на жизнения стандарт на българските граждани, с този на гражданите на други държави-членки. \r\nОт своя страна Валдис Домбровскис заяви, че има механизми, които страната може да приложи за мониторинг на цените, така че да се избегне спекулативното им увеличаване. За гладкото протичане на процеса на присъединяване Европейската централна банка е предложила проект на Пътна карта, която очертава основните етапи на процеса, до присъединяването на България към Механизма ЕРМ 2. \r\nПрез последните две десетилетия България постигна положителни резултати във фискалната си стабилност след въвеждането на валутния борд, а страната ни е покрила финансовите изискванията за приемане в Европейския валутен механизъм, беше отбелязано на срещата. Осъзнаваме, че решението за приемането ни в Еврозоната зависи от Европейската централна банка и от страните членки, но във вътрешно икономически план е необходимо да се работи за повишаване на доходите, подчерта още Румен Радев. \r\nПрезидентът Радев и еврокомисар Дамбровскис обсъдиха необходимите стъпки за влизане на страната ни в Европейския валутен механизъм, както и Европейския банков съюз и в частност т.нар. Механизъм за близко сътрудничество. „ЕК не взима решението за влизането в Еврозоната, но ние може да подкрепим страните в усилията им в тази посока“, увери гостът.", "date": "2018.04.26", "title": "Президентът Румен Радев: Стратегическата перспектива на България е да задълбочи европейската си интеграция, а това е невъзможно да се случи без присъединяване към Еврозоната"}
{"url": "http://www.focus-news.net/news/2018/04/26/2515355/neos-kosmos-turtsiya-otnovo-se-nasochva-kam-gartsiya.html", "text": "Припомняйки серията инциденти от последните седмици, които изостриха допълнително отношенията между Атина и Анкара, в статия за гръцкото електронно издание Neos Kosmos турският журналист Узай Булут се опитва да намери отговор на въпроса защо Турция е „обсебена“ от Гърция и какви са причините, довели до непрекъснатите провокации в Егейско море. \r\nС незаконното окупиране на Северен Кипър през 1974 г. и с влизането в сирийския град Африн през март тази година - без почти никакъв отговор от страна на международната общност - Турция изглежда очевидно е непоколебима и нетърпелива да продължи напред; този път, изглежда, към богатите на нефт и газ острови в Егейско море. Но те принадлежат законно и исторически на Гърция, уверена е Булут. \r\nСлед като турският президент Реджеп Тайип Ердоган посети Гърция през декември миналата година, медиите в страната засилиха твърдянията за „гръцката окупация на островите“. Според някои вестници „Гърция се е превърнала в дом на терористи, враждебни към Турция“. Други пък твърдят, че „Гърция планира да нахлуе в Турция“. Някои журналисти твърдят, че „Турция може да се бори срещу Гърция в Егейско море\", докато други обвиняват гръцките консулски служители в Истанбул, че се опитват да съживят Византийска империя чрез изложба, организирана между декември 2017 г. и януари 2018 г. Защо обаче толкова много турци са обсебени от Гърция?\r\nПрез 1923 г. след голяма атака срещу анадолските гърци е основана турската република. Оттогава насам експанзионистките цели на Турция изглежда са вдъхновени от привидна историческа агресия, омраза към гърците, неоотаманство и ислямска традиция на завоевание или джихад.\r\nОт средата на XV век до провъзгласяването на първата елинистическа република през 1822 г., границите на съвременната Гърция са били част от Османската империя. Реджеп Тайип Ердоган е отворен за целите си да възкреси империята или най-малкото да разшири турската територия възможно най-много. \r\n„Има физически граници и има граници в сърцата ни“, бяха неговите думи, изречени неотдавна. „От Тракия до Източна Европа, с всяка стъпка, която направите, ще видите следи от нашите предци... Ние ще трябва да отречем истинската си същност, ако мислим, че Газа и Сибир, с които говорим един и същи език и споделяме една и съща култура, са нещо отделно от нас. Интересът към Ирак, Сирия, Либия, Крим, Карабах, Босна и други братски региони е задължение и право на Турция. Турция не е само Турция. Денят, в който се отказваме от тези неща, ще бъде денят, в който се отказваме от нашата свобода и бъдеще“, обясни Ердоган. \r\nЕрдоган също се позова на Мисак-и Мили (Национален пакт) - набор от решения, взети от османския парламент през 1920 г., относно границите на бъдещата турска държава. Той обикновено се споменава от турците, когато призовават за териториално разширяване на страната.\r\nТурският вестник \"Хюриет\" пише:\r\n„Някои историци твърдят, че според Националния пакт турските граници включват - освен сегашните граници на Турция - Кипър, Алепо [в Сирия], Мосул, Ербил, Киркук [в Ирак], Батуми [в Грузия] [в Гърция], Кърджали, Варна [в България] и островите в Егейско море\".\r\nНа 18 април турското външно министерство заяви: Островите „Кардак [наричани Имия от гърците] и техните териториални води и въздушно пространство над тях са изключителни под турския суверенитет\".\r\nГолемите политически партии в Турция се обединяват в желанието си да нахлуят на островите в Егейско море - това, за което не са съгласни, е кой е виновен за допускането на гръцкия суверенитет над тях. \r\nСтремежите на Турция за нови икономически печалби от постепенно възстановяващия се туризъм, но най-вече от новооткрития потенциал за нефт и газ в Егейско море, изглежда подхранват допълнително възобновения интерес на Турция към Гърция.\r\nПрез 2011 г., след като е изправена пред икономическа криза, Гърция започна отново своето проучване на газ и нефт. Миналата година френската компания Total и италианската компания Edison подписаха договор за проучване на нефт и газ в Гърция. Въпреки че Гърция може и да е склонна да си партнира с Турция в икономически споразумения, Анкара изглежда предпочита „други средства\".\r\nТурските нужди всъщност се удовлетворяват от сътрудничеството й със САЩ. В Анкара обикновено получат от Запада онова, което искат. Сега изглежда флиртуват с Иран и Русия, вероятно, за да измъкнат нещо повече от Запада. \r\nМеждувременно турските политици заплашват Гърция от ефира на националната телевизия. Наскоро главен съветник на турския президент заяви, че иска да отмъсти за кръвта на дядо си, която – според думите му, е пролята от гърци.  \r\n„Анадола [Турция] ще премине из цяла Гърция. И никой не може да предотврати това. Гърция трябва да знае своето място. Ако се опитат да атакуват и изнасилят тази география, както направиха преди 100 години, като се доверят на [френския президент] Макрон, Великобритания, САЩ, Германия и [Ангела] Меркел, тези опити ще свършат ужасно\", бе заканата му, отправена в ефир. \r\nВреме е да спрем Турция сега, категоричен е авторът на статията. Тереза Герова", "date": "2018.04.26", "title": "Neos Kosmos: Турция отново се насочва към Гърция"}
{"url": "http://www.focus-news.net/news/2018/04/26/2515368/yordan-nikolov-zam-kmet-na-stara-zagora-izsecheni-sa-nezakonno-mnozhestvo-darveta-pri-zaravnyavane-na-teren-v-starozagorskiya-park-bedechka.html", "text": "Изсечени са незаконно множество дървета при заравняване на терен в старозагорския парк „Бедечка“. Това каза в предаването „Екологичен резонанс“ на Радио „Фокус“ зам.-кметът на Стара Загора по направление транспорт, обществен ред, екология и чистота Йордан Николов. Той обясни, че е издадено разрешение на частници да направят разчистване на храстова и тревиста растителност в парка. В същото време обаче условието да не се изсичат дървета не е спазено, за което съответните лица ще понесат наказателна отговорност, съобщи Николов. „Това, което установихме, се дължи на едно разрешително от колегата инж. Янчо Калоянов. В момента екип на общината се намира на терена. Извикани са собствениците и ще бъде съставен акт за административно нарушение, както е по наредбата. Няма да жалим никой, който не спазва законите и наредбите в страната и нашата община“, коментира Йордан Николов. Той допълни, че Община Стара Загора и правителството са се споразумели за предоставянето на военни терени. Тези терени ще бъдат дадени на ощетените собственици на терени в парк „Бедечка“, с оглед идеята за преобразяване на местността.", "date": "2018.04.26", "title": "Йордан Николов, зам.-кмет на Стара Загора: Изсечени са незаконно множество дървета при заравняване на терен в старозагорския парк „Бедечка“"}
{"url": "http://www.focus-news.net/news/2018/04/26/2515369/dobrich-obshtinata-organizira-na-8-may-obshtestveno-obsazhdane-na-proektna-ideya-za-razkrivane-na-nova-sotsialna-usluga-priyut-za-beznadzorni-litsa.html", "text": "Във връзка с актуализация на Инвестиционната програма по процедура № BG16RFOP001-1.001-039 „Изпълнение на Интегрирани планове за градско възстановяване и развитие“, Приоритетна ос 1 „Устойчиво и интегрирано градско развитие“, Оперативна програма „Региони в растеж“ 2014 – 2020, Община град Добрич организира обществено обсъждане на проектна идея за разкриване на нова социална услуга - приют за безнадзорни лица с капацитет 15 места. Това съобщиха от пресцентъра на Общината. Общественото обсъждане  ще се проведе на 8 май 2018 г. (вторник), от 14.00 часа, в Голямата заседателна зала в сградата на Общината. \r\nНа email: dobrich@dobrich.bg до 7 май 2018 г. се приемат мнения, предложения и становища, които ще бъдат неразделна част от протокола от обсъждането.", "date": "2018.04.26", "title": "Добрич: Общината организира на 8 май обществено обсъждане на проектна идея за разкриване на нова социална услуга - приют за безнадзорни лица"}
{"url": "http://www.focus-news.net/news/2018/04/26/2515371/blagoevgrad-nagradiha-uchastnitsite-v-mezhduuchilishtniya-konkurs-zhivey-zdravoslovno.html", "text": "За втора поредна година в Благоевград бяха наградени участниците в  междуучилищен конкурс  „Живей здравословно 2“. Това съобщиха от пресцентъра на Община Благоевград. Инициативата се проведе в зала №3 в Центъра за личностно и творческо развитие на децата на Благоевград ( ивш Младежки дом). По време на финалната фаза от конкурса, непосредствено преди връчването на наградите бяха представени и презентирани дейностите от конкурса.  \r\nВ надпреварата участваха деца на възраст между 10 и 18 години. Учениците се представиха с различни творби под формата на  презентации, изработване на проект или клип за анти-реклама, образователни клипове или образователни игри. Те участваха групово и/или индивидуално в четири различни категории. \r\nУчениците трябваше да работят върху въпроси свързани с тютюнопушенето, алкохола, здравословното хранене и имаха за цел да  покажат тяхното влияние върху човека и човешкия организъм.  Последната категория от конкурса включваше физическа активност, със състезание по народна топка и футбол, която имаше за цел да покаже положителните резултати върху човека от спорта.\r\nВ категория „Тютюнопушене“ участваха  ученици от 5 – 7 клас от ХІ ОУ „Христо Ботев“, Благоевград , като тяхната задача бе да изработят  анти-реклама, на тема  „Деца срещу тютюнопушенето“.\r\nВ категория „Алкохол“ се включиха учениците от 8 – 10 клас на Благоевградска Професионална Гимназия, които работиха върху темата  „Подари си живот и свобода, а не зависимост.\r\nВ частта „Здравословно хранене“ участваха ученици от ЕГ „Акад. Людмил Стоянов“, които изготвиха  и представиха електронни мултимедийни продукти с информационно или обучително съдържание. В последната категория- турнирът по футбол и народна топка „Здрав дух в здраво тяло“ се включиха учениците от 3 – 4 клас на ІІ ОУ „Димитър Благоев“. \r\nЦелта на инициативата е да насочи младите хора към дейности, които биха им позволили да развиват своите възможности и талант, да ги насочи по пътя на здравословния начин на живот и отговорното поведение. \r\nИнициативата се организира от Местната комисия за борба срещу противообществените прояви на малолетните и непълнолетните – Благоевград, съвместно с  Регионална здравна инспекция- Благоевград. българската гора\".", "date": "2018.04.26", "title": "Благоевград: Наградиха участниците в междуучилищния конкурс „Живей здравословно“"}
{"url": "http://www.focus-news.net/news/2018/04/26/2515373/zamestnik-ministar-milko-berner-obedinenite-usiliya-na-globalno-nivo-i-efektivnoto-izpolzvane-na-nauchniya-potentsial-sa-klyuchovi-za-ustoychivostta-na-bedstviya.html", "text": "Представители на научния сектор, създатели на политики, практици от ЕС, САЩ, Япония и други държави участват в провеждащия се в София Годишен научен семинар на Центъра за знания за управление на риска от бедствия към Съвместния изследователски център на ЕК. Това съобщиха от пресцентъра на МВР.\r\nФокус в двудневните дискусии ще бъдат подобряването на съгласуваността на политиките, обучението за управление на риска от бедствия, както и партньорството и политиката за устойчивост - ключови теми от дневния ред на ЕС и от особено значение в национален контекст. \r\n„Необходими са общи усилия на местно, национално, европейско и световно равнище на всички етапи от цикъла за управление на риска при бедствия - превенция, готовност, реагиране и възстановяване. Постигането на устойчивост в глобализирания свят изисква ефективни платформи за сътрудничество и обмен на информация между всички заинтересовани страни“, заяви при откриване на форума заместник-министърът на вътрешните работи Милко Бернер. Той отбеляза и ключовата роля на новите технологии и методи, както и ефективното използване на научния потенциал за адекватен отговор на настоящите предизвикателства. \r\nСъбитието, насочено към укрепване на взаимодействието между науката и политиката в областта на управлението на риска, се организира съвместно от Българската академия на науките и Министерството на вътрешните работи като част от календара на българското председателство на Съвета на ЕС.", "date": "2018.04.26", "title": "Заместник-министър Милко Бернер: Обединените усилия на глобално ниво и ефективното използване на научния потенциал са ключови за устойчивостта на бедствия"}
{"url": "http://www.focus-news.net/news/2018/04/26/2515363/veliko-tarnovo-vodyat-se-pregovori-za-gazifikatsiya-na-nay-stariya-kvartal-na-grada-varusha.html", "text": "Водят се преговори за газификация на най-стария великотърновски квартал - „Варуша“. Това съобщи кметът на Велико Търново инж. Даниел Панов по време на заседание на Общинския съвет, предаде репортер на Радио „Фокус“ – Велико Търново. Той подчерта, че от две години общинска администрация преговаря с дружество „Овергаз“, като целта е газопроводната мрежа да бъде изградена докато текат ремонтите по проект „Привлекателна и съхранена автентична градска среда на град Велико Търново“ в квартала. „Жителите и аз, в качеството си на кмет на Общината, отдавна имаме желание този регион да бъде газифициран“, подчерта инж. Даниел Панов. Той припомни, че дейностите по проект „Привлекателна и съхранена автентична градска среда на град Велико Търново“ се финансират по ОП „Региони в растеж“ 2014 – 2020. Стойността на инвестиционното намерение възлиза на над 10 млн. лева с ДДС. Работи се по обновяването на 36 улици и площадни пространства в старата градска част.  Отделно от това се извършва подмяна на ВиК инфраструктурата в тази част на града, със средства осигурени от държавния бюджет по проект „Основен ремонт на съществуващата водопроводна мрежа по улиците в стара градска част на гр. Велико Търново”. Инж. Панов посочи, че за улиците в квартал „Варуша“, които не са включени в двата проекта, ще се търсят други начини за финансиране, но увери, че и те ще бъдат ремонтирани. „Няма как да се прокара газ, а да не бъде подменена ВиК инсталацията и да не бъде направена настилката. Това е мой ангажимент“, посочи инж. Даниел Панов.\r\nНадежда КРЪСТЕВА", "date": "2018.04.26", "title": "Велико Търново:  Водят се преговори за газификация на най-стария квартал на града - „Варуша“"}
{"url": "http://www.focus-news.net/news/2018/04/26/2515374/prez-2018-g-nzok-garantira-dostapa-na-patsientite-do-poveche-meditsinski-izdeliya-na-po-niski-tseni-spryamo-predhodni-godini.html", "text": "Становище на Националната здравноосигурителна каса в връзка с журналистически материали в печатните и в електронните медии, както и със сигнали от пациентски организации за болна, починала поради невъзможност да доплати цената на необходимото й медицинско изделие „Транскатетърна аортна клапа“, както и за други пациенти, чийто живот е застрашен поради липса на средства – според медиите. Агенция „Фокус“ публикува становището без редакторска намеса:", "date": "2018.04.26", "title": "През 2018 г. НЗОК гарантира достъпа на пациентите до повече медицински изделия на по-ниски цени спрямо предходни години"}
{"url": "http://www.focus-news.net/news/2018/04/26/2515375/d-r-velin-denev-tssmp-smolyan-okolo-20-30-sluchaya-na-uhapvaniya-ot-zmii-se-registrirat-godishno-v-oblastta.html", "text": "От началото на годината в област Смолян няма случаи на хора, ухапани от змии, въпреки необичайно топлото време. Това каза за Радио „Фокус“ – Смолян д-р Велин Денев – директор на Центъра за спешна медицинска помощ (ЦСМП) – Смолян. Той допълни, че през последните години няма увеличение на тези случаи. Годишно през лятото има 20-30 случая на ухапвания в областта, като броят им се запазва в тези граници. По думите на д-р Денев, в България, въпреки че змиите са отровни, само при 5 до 10 % от случаите на ухапваният са причиняват тежки увреждания или се стига до фатален край. Във всички филиали на спешната помощ в Смолянска област има противозмийски серуми и при ухапване се реагира своевременно, затова и през последните години в региона няма случай на ухапване, който да е завършил трагично, каза още д-р Денев.\r\nНели ГЕРГЬОВСКА", "date": "2018.04.26", "title": "Д-р Велин Денев, ЦСМП – Смолян: Около 20-30 случая на ухапвания от змии се регистрират годишно в областта"}
{"url": "http://www.focus-news.net/news/2018/04/26/2515377/svetlana-koeva-obshtina-varna-nad-10-000-mladi-hora-shte-badat-obhvanati-v-kampaniyata-ne-shofiray-ako-si-pil.html", "text": "Над 10 000 ученици, студенти, абитуриенти и млади шофьори ще бъдат обхванати в кампанията „Не шофирай, ако си пил!”. Това съобщи на пресконференция Светлана Коева, директор на дирекция „Превенции” към Община Варна, предаде репортер на Радио „Фокус“ – Варна. За обезпечаване на кампанията са предвидени 12 000 стикери, 5 000 ароматизатори и 5 000 силиконови гривни с посланието на кампанията. Подготвени са и 4 000 тефтерчета с превантивно послание, които ще достигнат до всеки зрелостник в последния учебен час с апел за разумно поведение на пътя. На градско ниво кампанията предвижда разпространение на стикери, гривни и ароматизатори за кола с надпис „Не шофирам пил!” чрез гишетата на сектор „Пътна полиция“ към ОД на МВР, разпространение на стикери, гривни и ароматизатори за кола с надпис „Не шофирам пил!” чрез обектите и офисите на всички партньори, популяризиране на кампанията чрез три билборда, разположени пред КАТ – Варна, на бул. „Вл. Варненчик“ и на бул. „Княз Борис I”. Посланието „Не шофирай, ако си пил!“ ще се излъчва и на трите електронни табла, намиращи се на пл. „Съединение“, пред Катедралата и Фестивален комплекс в периода 26 април -31 май.\r\nСветлана Коева допълни, че на 17 май е планирано провеждането на инициатива от доброволци от Градския превантивен клуб към дирекция „Превенции“. На ключови места с движение на млади хора доброволците ще раздават рекламни материали на кампанията и ще призовават за разумно и толерантно поведение на пътя.\r\nКоева съобщи още, че Областният съвет на Български Червен кръст – Варна, в партньорство с Областна дирекция на МВР – Варна, сектор „Пътна полиция“, реализира проект „Шофирай, разумно!“, който се финансира от дирекция „Превенции“. Светлана Коева допълни, че по време на проекта се очаква да бъдат достигнати над 2000 младежи на възраст между 18-25 г. В рамките на обучението им по първа долекарска помощ практикуващи лекари ще запознаят бъдещите водачи с влиянието на алкохола, упойващите вещества и наркотиците върху организма на човек при шофиране, а служители на „Пътна полиция“ ще представят теста, който ползват при проверка на пътя и ще запознаят младежите с наказателната отговорност, която носи всеки при констатиран положителен тест.\r\n„Имаме дългогодишно партньорство с Български червен кръст в превантивни проекти и кампании. Ще достигнем до над 2000 младежи, които наистина се нуждаят от заостряне на вниманието в посока на разумното шофиране. С тях ще говорят лекарите, които ги подготвят, ще им се обърне внимание върху вредите от употребата на алкохол и наркотици“, посочи Светлана Коева.\r\nМарияна ВАЛЕНТИНОВА", "date": "2018.04.26", "title": "Светлана Коева, Община Варна: Над 10 000 млади хора ще бъдат обхванати в кампанията „Не шофирай, ако си пил!”"}
{"url": "http://www.focus-news.net/news/2018/04/26/2515378/okrazhnata-prokuratura-vav-varna-zadarzha-za-srok-do-72-chasa-48-godishen-mazh-obvinen-v-razprostranenie-na-narkotitsi.html", "text": "За срок до 72 часа в ареста, с постановление на прокурор в Окръжната прокуратура във Варна, е задържан 48-годишният Рафет Б. Това съобщиха от пресцентъра на Апелативна прокуратура-Варна. Той е бил привлечен като обвиняем за престъпление по член 354а, ал. 1 от Наказателния кодекс - държане на наркотици с цел разпространение. При специализирана полицейска операция, проведена на 24 април тази година, в него е намерена торба, от която служителите на реда иззели 145 пакетчета с хероин с тегло близо 5 грама и 137 пакетчета производни на амфетамина с тегло 8, 225 грама. \r\nОкръжната прокуратура във Варна ще внесе искане във Варненския окръжен съд за вземане мярка за неотклонение „Задържане под стража“ спрямо 48-годишния мъж. Според обвинението съществува реална опасност Рафет Б. да се укрие предвид характера на извършеното престъпление, което се наказва с лишаване от свобода от 2 до 8 години, както и голямото количество наркотични вещества, които са открити в него.", "date": "2018.04.26", "title": "Окръжната прокуратура във Варна задържа за срок до 72 часа 48-годишен мъж, обвинен в разпространение на наркотици"}
{"url": "http://www.focus-news.net/news/2018/04/26/2515379/mosv-predpriema-deystviya-v-izpalnenie-na-reshenieto-na-sada-na-es-za-ornitologichno-vazhno-myasto-rila.html", "text": "Съдът на Европейския съюз постанови Решение по дело С-97/17, Европейска комисия срещу Република България, съгласно което „като не е обявила за специална защитена зона цялото орнитологично важно място, обхващащо Рила планина, Република България не е класифицирала най-подходящите по брой и площ територии за опазването на видове птици, посочени в приложение I към Директива 2009/147/ЕО опазването на дивите птици, в резултат на което не е изпълнила задълженията си по член 4, параграф 1 от тази директива“. Това съобщиха от пресцентъра на Министерството на околната среда и водите (МОСВ). Решението на Съда на ЕС е установително, като с него не се налагат финансови санкции на България. \r\nПри вземане на своите решения относно обхвата на мрежата от Специални защитени зони за опазване на дивите птици (СЗЗ) отговорните български институции винаги са се ръководили от предоставените им от компетентните организации орнитологични данни и анализи. Целта, която МОСВ си е поставило и последователно защитава е в предложената мрежа от СЗЗ да бъдат включени именно най-подходящите по брой и площ територии в съответствие с изискванията на Директивата за птиците. Следва да се има предвид, че към момента Република България е класифицирала като СЗЗ над 95% от всички предложени Орнитологично важни места (ОВМ). За сравнение - на ниво Европейски съюз средно 66% от територията на ОВМ е класифицирана като СЗЗ от държавите членки. \r\nСамата наказателна процедура, по която е постановено решението на Съда на ЕС, стартира през м. юни 2008 г., като през последните 10 години е разменена огромна по обем кореспонденция със службите на Европейската комисия. МОСВ е предприело редица конкретни мерки за адресиране на посоченото нарушение на правото на ЕС. Така например, списъкът на защитени зони за опазване на дивите птици бе разширен с нова СЗЗ „Рилски манастир“ (BG0000496). Така Република България класифицира 72% от общата площ на ОВМ „Рила“ като СЗЗ и по този начин осигури максимална защита на видовете, описани в ОВМ, и техните местообитания. \r\nПредвид постановеното днес решение на Съда на ЕС българската страна се ангажира в диалог със службите на Европейската комисия да предприеме необходимите действия, за да се съобрази с него.", "date": "2018.04.26", "title": "МОСВ предприема действия в изпълнение на решението на Съда на ЕС за Орнитологично важно място Рила"}
{"url": "http://www.focus-news.net/news/2018/04/26/2515382/prezidentat-rumen-radev-visoko-tsenim-spodeleniya-opit-na-shveytsariya-v-sistemata-na-dualnoto-profesionalno-obrazovanie.html", "text": "Високо ценим доброто сътрудничество и споделянето на швейцарския опит и добри практики в системата на дуалното професионално обучение, както и за въвеждането на този образователен модел в България. Това заяви държавният глава Румен Радев, който днес се срещна с Ули Маурер, вицепрезидент на Конфедерация Швейцария и ръководител на Федералния департамент на финансите, съобщиха от прессекретариата на държавния глава. \r\nНа „Дондуков“ 2 Румен Радев и неговият гост направиха преглед на двустранните отношения, като президентът даде висока оценка за постигнатите резултати в рамките на Българо-швейцарската програма за сътрудничество за намаляване на икономическите и социални различия в Европа. „Вярваме, че скоро ще бъде взето решение за удължаване на действието и след 2019 г. на тази програма, в рамките на кохезионната политика на Швейцария за новите държави-членки на ЕС, или поне в частта й, която засяга образованието“, посочи Румен Радев.\r\nПо време на срещата бяха обсъдени и активните търговско-икономически отношения между България и Швейцария, както и възможностите за задълбочаване на инвестиционното сътрудничество. „Швейцария е на на 8-мо място по размер на преките чуждестранни инвестиции в България и ние работим за постигането на по-висока производителност на труда и по-добри условия за инвеститорите“ отбеляза президентът. Двамата бяха единодушни, че провеждането на двустранни бизнес форуми е важна стъпка в тази посока.\r\n„Оценяваме подкрепата на Швейцария за приемането на страната ни в Шенген, тъй като това e важен принос към общата европейска сигурност, контрола и защитата на външните европейски граници“, посочи още Румен Радев. По думите на  държавния глава „стабилността в нашия регион е дългосрочен приоритет за България, ползващ се с подкрепата на всички държавни институции и на българските граждани и страната ни е признателна за приноса на Швейцария за политическото и икономическо стабилизиране на държавите от Западните Балкани“.", "date": "2018.04.26", "title": "Президентът Румен Радев: Високо ценим споделения опит на Швейцария в системата на дуалното професионално образование"}
{"url": "http://www.focus-news.net/news/2018/04/26/2515381/vitsepremierat-ekaterina-zaharieva-shte-predstavi-viziyata-si-za-zapadnite-balkani-v-diskusiya-na-fondatsiya-konrad-adenauer-v-bryuksel.html", "text": "Вицепремиерът и министър на външните работи Екатерина Захариева ще участва в дискусията „Да си представим новите Западни Балкани – как да внесем стабилност в нестабилен регион“, организирана от фондация „Конрад Аденауер“ в Брюксел. Това съобщиха от пресцентъра на Министерството на външните работи. На форума министър Захариева ще представи стратегическия ангажимент на българското правителство към Западните Балкани и предизвикателствата пред страните от региона по пътя на европейската им интеграция.", "date": "2018.04.26", "title": "Вицепремиерът Екатерина Захариева ще представи визията си за Западните Балкани в дискусия на фондация „Конрад Аденауер“ в Брюксел"}
{"url": "http://www.focus-news.net/news/2018/04/26/2515385/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването Дупница – ключът към Рила“ по Радио „Фокус“ – Пирин наш гост ще бъде Илия Илиев, управител на ВиК- Дупница. От него ще научим какво е състоянието на водопреносната мрежа и водохвашанията на територията, обслужвана от ВИК- Дупница. В края на предаването ще отправим поглед към изминаващата вече седмица.", "date": "2018.04.26", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/04/26/2515384/sliven-obshtinskiyat-savet-prie-izmeneniya-na-mestniya-byudzhet-za-2018-g.html", "text": "Общински съвет-Сливен прие изменения на местния бюджет за 2018 г. С тях бе одобрено разплащане на задължения към фирми и доставчици, отделени бяха и средства за отбелязване на  100-годишнината на Драматичен театър „Стефан Киров“, актуализиране на възнагражденията в сектор „Здравеопазване“, на медицинските сестри и директорите на тези здравни заведения, след проведени разговори със синдикатите, предаде репортер на Радио „Фокус“ – Сливен.  \r\n„Никога не е достатъчно увеличението на възнагражденията на работещите, включително и в тази сфера. Към момента това са възможностите на стандартите, които отпуска държавата и това, което като ние като Община можем да направим. Мисля, че след миналогодишното увеличение посоката е правилна“, заяви пред съветниците кметът Стефан Радев.\r\nОбщинският съвет гласува Община Сливен  да сключи договор за кредит с „Фонд за органите на местно самоуправление в България- ФЛАГ“. Той е за  реализацията на проекта „Подобряване на градската среда на Сливен“. Средствата ще бъдат възстановени от оперативна програма „Региони в растеж“. На заседанието днес беше прието предложението за учредяване на безвъзмездно ползване от общинското дружество „Общинска охрана и СОТ“ на три автомобила. Те ще се използват за охрана на селскостопанската продукция в населените места в община Сливен.\r\nБе отхвърлено предложението за създаване на звено „Общинска полиция“.\r\nОбщинският съвет не прие предложението да бъде продължен договорът за наем за временно и възмездно ползване на общински нежилищен имот, частна общинска собственост, представляващ почивна база на Община Сливен, къмпинг „Нестинарка“.\r\nНа сесията бяха гласувани разпоредителни сделки с общинска собственост. Бяха приети и годишните финансови отчети за 2017 г. на седем общински дружества.\r\nС решение от днес се утвърди протоколът на комисията по стипендиите. След проведен конкурс д- р Николай Йосифов днес беше избран за управител на „Дентален център- 1 Сливен“ ЕООД. Прие се и докладът за изпълнение на Програмата за развитие на читалищата в община Сливен за 2017 г.\r\nПриети бяха и решения за отпускане на финансови помощи и персонални пенсии на граждани от община Сливен.", "date": "2018.04.26", "title": "Сливен: Общинският съвет прие изменения на местния бюджет за 2018 г."}
{"url": "http://www.focus-news.net/news/2018/04/26/2515386/startira-proletno-zasazhdane-pokray-osnovni-bulevardi-v-sofiya-zasadeni-sa-parvite-60-edrogabaritni-darveta.html", "text": "Със засаждането на 60 едрогабаритни дървета от вида габър, стартира масираното пролетно озеленяване покрай основни булеварди и улици в София. Това съобщиха от пресцентъра на Столична община. Първите дървета са разположени от двете страни на велоалеята покрай бул. „Цар БорисIII“ в отсечката между бул. „Житница“ и ул. Йосив Цанков (парк Лагера).  Засаждането покрай булеварда ще продължи до Руски паметник, като общият брой на дървета там ще надвиши 150. \r\nСпоред плановете на Столична община, в рамките на пролетния залесителен сезон предстои да бъдат засадени общо над 800 дървета по тротоарите на булеварди и главни улици в града, както и над 300 - в паркове и градини. Засаждането ще обхване булевардите „Опълченска“, „Мария Луиза“, „Рожен“, „Мадрид“, „Обиколна“. „Тодор Александров“, „Джеймс Баучер“, „Г. М. Димитров“ и др. \r\nОтделно на това, в началото на месец май ще се проведе и вторият етап на стартиралата през есента залесителна кампания „Моето зелено училище/детска градина“. В рамките на пролетната инициатива, Столична община ще предостави на учебните заведения в града нови над 500 бр. дървета, няколко хиляди храсти и цветя, с които да озеленят дворовете си. \r\nВсяка събота и неделя до края на юни ще продължи и засаждането в рамките на инициативата на СО - „Новата гора на София“, в която изцяло с помощта на доброволци, вече има засадени над 18 000 дървета в местността Суходол.", "date": "2018.04.26", "title": "Стартира пролетно засаждане покрай основни булеварди в София, засадени са първите 60 едрогабаритни дървета"}
{"url": "http://www.focus-news.net/news/2018/04/26/2515372/parlamentat-prie-okonchatelni-promeni-v-zakona-za-energetikata.html", "text": "Парламентът прие окончателни промени в Закона за енергетиката, предаде репортер на Агенция „Фокус“. Основните промени в закона касаят правомощията на КЕВР. Регулаторът получи правомощия да разрешава продажбата на над 20% от собствеността на енергийните дружества. КЕВР ще определя ежегодно в срок до 30 юни премии за електрическа енергия от възобновяеми източници и от високоефективно комбинирано производство на електрическа енергия от възобновяеми източници и от високоефективно комбинирано производство на електрическа и топлинна енергия, произведена от централи с обща инсталирана електрическа мощност 4 мегавата и над 4 мегавата. За целите на ценообразуването, КЕВР ще определя ежегодно, в срок до 30 юни, прогнозна пазарна цена на електрическата енергия за покриване на технологичните разходи на оператора на електропреносната мрежа и на операторите на електроразпределителните мрежи. Законопроектът въвежда и европейски регламенти, чието спазване ще бъде контролирано от Регулатора. КЕВР ще може да бъде сезирана при нарушаването на регламентите. Комисията ще може да извършва проверка на място на лицето, включително негово предприятие майка или свързано предпрятие по смисъла на Европейски регламент след получаване на разрешение. При проверката длъжностните лица ще имат право да влизат в помещения, превозни средства и обекти, да преглеждат документи и записи. Промените касаят и либерализацията на пазара на електрическа енергия. \r\nДеница КИТАНОВА", "date": "2018.04.26", "title": "Парламентът прие окончателни промени в Закона за енергетиката"}
{"url": "http://www.focus-news.net/news/2018/04/26/2515389/kontsert-za-balgarskoto-predsedatelstvo-na-es-napalni-operata-v-skopie.html", "text": "Фолклорен концерт, организиран от МВнР за Българското председателство на ЕС, събра на една сцена в Скопие благоевградския ансамбъл „Пирин“ и македонския „Танец\" за първи път от 15 години насам. Това съобщиха от пресцентъра на Министерство на външните работи. На 25 април Македонската опера и балет посрещна над 500 души, дошли да се насладят на изпълнението на едни от най-големите майстори на народните песни и танци на Балканите. Спектакъла откри заместник-министърът на външните работи на България Георг Георгиев. \r\n„Фолклорните ритми, песни и танци не знаят граница, а у нас казваме, че който пее, зло не мисли. Като протягам към вас приятелска ръка, ви каня на общия празник на мелодии и стихове, толкова близки и обичани от всички нас“, заяви Георг Георгиев в приветствието си към публиката. Той изрази радостта си да бъде в Скопие в един толкова важен момент и за Република България, която председателства за първи Съвета на ЕС, и за Република Македония, към която съвсем наскоро бе отправена препоръка от Европейската комисия за започване на предприсъединителни преговори. \r\n„България ще продължи да подкрепя съседите си от Западните Балкани по пътя им към ЕС. Вярваме, че нашето бъдеще е споделено и такова е посланието, което искаме да отправим със срещата в София на 17 май“, подчерта Георг Георгиев. Той допълни, че пълноценното сътрудничество между страните в региона е важно както за реализирането на европейската им перспектива, така и за стабилността и общия ни просперитет. \r\n„Първата крачка към такова сътрудничество е да намираме и споделяме ценностите, които ни свързват. Убеден съм, че днешното събитие напълно се вписва в тази идея“, каза още заместник-министър Георгиев на откриването на концерта. \r\nВ спектакъла, продължил повече от два часа, „Пирин“ и „Танец“ представиха едни от най-популярните и любими на българската и македонската публика народни песни и танци. Ръководителят на ансамбъл „Пирин“ Данислав Кехайов не скри вълнението си от съвместнотоучастие на двете трупи. Той сподели, че двата състава не са се събирали на една сцена от близо 15 години и изрази надежда техните срещи в бъдеще да радват по-често публиката от двете страни на границата. \r\n„Много се надявам в следващите 4 години да обиколим колкото може повече български градове“, каза ръководителят на македонската формация „Танец“ Зоран Джорлев, която планира на 21 май концерт в Пазарджик. \r\nДвамата ръководители подчертаха, че се надяват спектакълът в Скопие да поднови добрата практика на сътрудничество, която съставите са имали преди години, и съвместните им изяви да бъдат все по-чести. Фолклорният концерт се финансира от Министерството на външните работи на Република България в рамките на Комуникационния план за Българското председателство на Съвета на ЕС и община Благоевград. \r\nИнициативата имаше и благотворителна цел. Събраните средства ще бъдат дарени за Център за деца със синдром на Даун в Република Македония. Децата от Центъра също участваха в събитието като помагаха на организаторите в раздаването на програми, асистираха на водещата и се включиха в голямото общо хоро, с което завърши концерта. \r\n„Този прекрасен концерт е чудесен пример за силното приятелство и добросъседство между нашите две страни. С подобни инициативи показваме искреното си желание за заздравяване на изначално силните връзки помежду ни, включително и в сферата на културата. Градим нов дух на истинско приятелство и благодарение на него вярвам, че подобни инициативи ще се случват все по-често“, заяви след края на концерта зам.-министър Георгиев.", "date": "2018.04.26", "title": "Концерт за Българското председателство на ЕС напълни операта в Скопие"}
{"url": "http://www.focus-news.net/news/2018/04/26/2515388/plovdiv-priklyuchi-10-dneven-evropeyski-kurs-za-usavarshenstvane-na-voenno-transportnata-aviatsiya.html", "text": "На летище Пловдив се проведе „Европейският курс за усъвършенстване на тактическата подготовка на военнотранспортната авиация” 18-2 (ETAP-C 18-2), предаде репортер на Радио „Фокус”- Пловдив. „В продължение на 10 дни подготвени екипажи изпълняваха елементи, които се прилагат във военно-транспортната авиация, а оценяването се извършваше от опитни инструктори”, съобщи пред журналисти ръководителят на учението полк. Румен Кондев, началник на инспекция „Безопасност на полетите“ в командването на българските ВВС. \r\nКурсът е част от програмата на Българското председателство на Съвета на Европейския съюз. В 17 часа днес ще бъдат раздадени и сертификати на завършилите „Европейски курс за усъвършенстване на тактическата подготовка на военнотранспортната авиация“. За пети път България е домакин на учението с базите си, въпреки, че в този курс няма български екипаж. Причината за това, по думите на полк. Кондев е, че не сме успели да подготвим такъв, заради проблеми с техниката. Затова пък имаме няколко сертифицирани екипажа и един инструктор. В конкретното учение България участва с транспортен самолет „Спартан“, изтребителната авиация и специалните сили. „Домакинството ни дава възможност да повишим оперативната си съвместимост по отношение на процедурите с останалите държави, с които може да се наложи да участваме в мисии в чужбина“, поясни полк. Кондев. „Обучаващите се извършваха всичко, което би могло да се наложи да се прави при едни реални бойни действия в многонационални операции“, каза още полк. Кондев. Били са отработвани полети по маршрут на малка и пределно малка височина, десантиране от въздуха, тренировъчни заходи за симулирано хвърляне на товар, преодоляване на противовъздушна отбрана, включващо наземни средства и изтребители, както и кацане на по-къси от нормалните полоси и извън тях.\r\n„Учението се проведе при непрекъснато взаимодействие с Европейския център за тактически въздушен транспорт в Сарагоса и всичко беше изпълнено с максимален успех и по най-добрия възможен начин“, каза Хосе Луис Ромеро Алеге, командир на центъра в Сарагоса. По думите му следващият курс ще бъде през април следващата година, отново в България. Основната задача на този курс е да постави екипажите и самолетите във враждебна среда и в ситуация на стрес, при които да си пуснат парашутисти и товари, самолетите да оцелеят при въздушна отбрана и изтребители и да могат да кацат на специфичен вид площадки.\r\n„Международни екипи на транспортната авиация в реално време в момента се намират в Африка и в Средния, Изток“, каза още Хосе Луис Ромеро Алеге.\r\nДнес сертификати ще получат по един екипаж от Литва, Румъния и Полша, като първите две са със самолет „Спартан“, а Полша със С-30 „Херкулес“.\r\nЦветана ТОНЧЕВА", "date": "2018.04.26", "title": "Пловдив: Приключи 10-дневен европейски курс за усъвършенстване на военно-транспортната авиация"}
{"url": "http://www.focus-news.net/news/2018/04/26/2515370/vesti-online-sarbiya-srabskite-kontramerki-sreshtu-harvatiya-shte-bade-nalozhena-zabrana-za-vlizane-v-stranata-na-voenniya-ministar-na-zagreb.html", "text": "В рамките на заседание, което ще се проведе в четвъртък, правителството на Сърбия ще приеме решение за забрана за влизане в страната на хърватския министър на отбраната Дамир Кръстичевич, потвърди за Vesti Online източник от управляващите кръгове. \r\nТова ще бъде реципрочната мярка, която официален Белград ще наложи заради инцидента с Александър Вулин от миналата седмица, когато Загреб обяви, че сръбският министър на отбраната не е добре дошъл в страната. Тереза Герова", "date": "2018.04.26", "title": "Vesti Online (Сърбия): Сръбските контрамерки срещу Хърватия: Ще бъде наложена забрана за влизане в страната на военния министър на Загреб"}
{"url": "http://www.focus-news.net/news/2018/04/26/2515383/veliko-tarnovo-119-ulichni-osvetitelni-tela-sa-montirani-na-teritoriyata-na-obshtinata-prez-2017-godina.html", "text": "Монтирани са 87 нови осветителни тела и са подменени 32 съществуващи на територията на община Велико Търново през 2017 година. Това съобщи кметът инж. Даниел Панов по време на заседание на Общинския съвет, предаде репортер на Радио „Фокус“ – Велико Търново. Ново улично осветление е изградено на ул. „Димитър Рашев“ в кв. „Зона Б“ и на ул. „Васил Петлешков“ в кв. „Картала“. Извършена е реконструкция и възстановяване на улично осветление на пътеката от кв. „Зона Б“ до кв. „Бузлуджа“. Възстановено е осветлението на чешмата на ул. „Васил Левски“ до сградата на Община Велико Търново. Извършена е реконструкция на улично осветление на ул. „Крайбрежна“ и на улица „Оборище“ N9 и N 14 в кв. „Колю Фичето“. Изградено е ел. захранване към системата на уличното осветление на камери за видеонаблюдение на територията на Велико Търново и в други населени места в общината. \r\nИзвършена е реконструкция на улично осветление в село Леденик с добавяне на нови осветителни тела с цел осветяване на невралгични точки, както и реконструкция на улично осветление в село Малък чифлик. За периода  са отстранени над 2909 аварии. През 2017 година са извършени планови ремонти на профилактика за обезпечаване функционалната пригодност на системата на публичното осветление. Инж. Панов посочи,че в изпълнение на дейностите по поддръжка на уличното осветление се търси и постига икономически ефект. През 2017 година във функционално и работещо състояние са поддържани 13 376 броя улични и паркови осветителни тела, 412 броя ел. касети за захранване и управление на осветлението, 351 км. въздушна и 86,7 км. подземна електрозахранваща кабелна мрежа и прилежаща към нея инфраструктура.\r\nДаниел Панов посочи също, че с 1,7 млн. лева ще бъде изградена детска градина в кв. „Зона Б“ във Велико Търново. Средствата вече са преведени по сметката на Общината. Той подчерта, че за първи път от 40 години насам Правителството отпуска средства за изграждане на нова детска градина в града. В нея ще бъдат обособени пет групи. Кметът припомни, че има разработен идеен проект за подобен обект още от времето на бившия кмет Румен Рашев, с осем детски групи. В момента проектът се преработва, така че той да е съобразен със сегашните условия. През следващите седмици той ще бъде представен на великотърновската общественост, след което ще бъде обявена обществената поръчка за строително монтажните работи. „Факт е, че безработицата в община Велико Търново е минимална. Само за миналата година над 1210 души са се регистрирали на постоянни адреси в Общината. Населението се увеличава, а свободните места в детските градини намаляват. Надявам се следващата година да имаме една нова придобивка за нашите деца – детска градина в кв. „Зона Б“ със 120 места“, допълни инж. Даниел Панов.\r\nНадежда КРЪСТЕВА", "date": "2018.04.26", "title": "Велико Търново: 119 улични осветителни тела са монтирани на територията на общината през 2017 година"}
{"url": "http://www.focus-news.net/news/2018/04/26/2515393/manya-varbanova-direktor-na-dg-maychina-grizha-obuchenieto-na-detsata-po-metoda-montesori-doprinasya-za-tyahnoto-ekologichno-obrazovanie.html", "text": "Обучението на децата по метода „Монтесори“ допринася за тяхното екологично образование. Това каза в интервю за предаването  по Радио „Фокус“ директорът на детска градина „Майчина грижа“ в Пловдив Маня Върбанова. Тя допълни, че децата се учат освен да залесяват и да пазят околната среда, но как да рециклират. Маня Върбанова допълни, че методът „Монтесори“ набира голяма популярност в региона и има видим ефект върху подрастващите. „То е много близо до природата, до начина на живот, до развитието на флората и фауната, която е характерна за нашите ширини. По този начин децата най-напред покълнаха семена в специални микроферми, които имаха. След като растенията и семената покълнаха те имаха възможност да ги засадят в двора на детската градина и направиха екологичен кът, в който освен опитно поле има и поле с билки“, поясни директорът на детската градина. Маня Върбанова каза още, че в детската градина има площадка, която е изработена само от еко-материали, а целта е да се покаже на децата, че могат да разчитат на природата.", "date": "2018.04.26", "title": "Маня Върбанова, директор на ДГ „Майчина грижа“: Обучението на децата по метода „Монтесори“ допринася за тяхното екологично образование"}
{"url": "http://www.focus-news.net/news/2018/04/26/2515366/aleksis-tsipras-za-parvi-pat-gartsiya-e-kategorichna-v-opita-si-da-reshi-spora-s-imeto-na-makedoniya.html", "text": "За първи път Гърция се опитва по толкова категоричен начин да намери приемливо решение на спора с името на Македония. Това заяви гръцкият министър-председател Алексис Ципрас след среща с председателя на Европейската комисия Жан-Клод Юнкер, който е на посещение в Атина, предава Радио „Свободна Европа“ в македонската си редакция. \r\nСъгласно думите на Ципрас, през последните години Гърция е показала, че трябва да играе централна роля в усилията за подобряване на своята международна и регионална позиция като фактор за мир, стабилност и сигурност. Доказателство за това са усилията на страната в справянето с бежанския проблем, опитите за разрешаване на кипърския въпрос и спора за името.\r\n„Това показваме, опитвайки се, за първи път по толкова решителен начин да намерим взаимно приемливо решение на въпроса с името на Бившата югославска република Македония с гаранции, че този въпрос ще има окончателно решение\", отбеляза Ципрас.Тереза Герова", "date": "2018.04.26", "title": "Алексис Ципрас: За първи път Гърция е категорична в опита си да реши спора с името на Македония"}
{"url": "http://www.focus-news.net/news/2018/04/26/2515392/evrodeputatat-momchil-nekov-ravniyat-dostap-do-vazmozhnosti-i-nasarchavaneto-na-digitalnite-umeniya-sa-v-osnovata-na-modernoto-obrazovanie.html", "text": "Доклад относно модернизиране на образованието в ЕС беше гласуван вчера в Комисията по култура и образование в ЕП. Това съобщиха от пресцентъра на евродепутата Момчил Неков. В общо 17-те поправки на Момчил Неков бяха включени като основни приоритети дигитализацията, насърчаване на творческите умения, образованието придобито чрез практика и доброволческа дейност, равният достъп до образование, наблягането върху грижите за  децата под 3 годишна възраст и стимулирането на образованието в най- ранна такава. „Колкото по-рано един човек придобива умения, толкова по-голям е шансът му за успех и личностна реализация в по-нататъшните аспекти от живота му, за мен е изключително важно малките деца и тези в началното училище да получат равни образователни възможности, като равен старт в живота“ , заяви Неков.\r\n„Специален акцент трябва да бъде поставен върху фигурата на преподавателя, като основоположник за образователната система.“, каза още евродепутатът, препоръката на Комисията е да се обърне специално внимание на подобряването на уменията в областта на цифровите технологии, признаване на професионалния статут и стимулиране на преподавателите в многоезични курсове.\r\nНасърчаването на младите хора да работят в образователната система, както и много важният аспект срещу насилието в образователните институции, също бяха сред поставените от Неков проблеми. „В моята страна-България, за съжаление, нерядко излизат наяве случаи на вербално, и дори физическо насилие над деца в най-крехка възраст, трябва да се взимат сериозни мерки. Как иначе, би могла една образователна система да е модерна, ако си служи с насилие?“, завърши евродепутатът.\r\nДокладът определя познанието като „ключов икономически ресурс и източник на благополучие на гражданите при постигането на икономическите и обществените цели на ЕС“. В рамките му са описани препоръките, на фона на развиващата се реалност във всички етапи на образование – от най- ранното, предучилищно, където да се набляга на грижата и цялостно развитие, като се акцентира възможността Комисията да създаде обща европейска рамка за образование и грижи в ранна детска възраст. В училищното образование, в което да бъдат стимулирани творчеството, личностното развитие и езиковите умения, да се се предприемат мерки срещу ранното отпадане от системата и за социално интегриране. Във висшето образование да се подобрят мобилността, чрез Еразъм +, връзката между наука и преподаване, и да продължи процеса на признаване на неформалното образование. Комисията призовава за инвестиции във висшето  образование и науката, като  настоява те да са приоритет за държавите членки при отпускането на средства по европейските структурни и инвестиционни фондове.", "date": "2018.04.26", "title": "Евродепутатът Момчил Неков: Равният достъп до възможности и насърчаването на дигиталните умения са в основата на модерното образование"}
{"url": "http://www.focus-news.net/news/2018/04/26/2515390/emanyuel-makron-izglezhda-che-donald-tramp-shte-ottegli-sasht-ot-yadrenoto-sporazumenie-s-iran.html", "text": "Президентът на Франция Еманюел Макрон сподели убежденията си, че държавният глава на САЩ Доналд Тръмп ще оттегли страната от историческото споразумение за ядрената програма на Иран, постигнато през лятото на 2015 г., предава Voice of America.\r\n„Не знам какво ще бъде американското решение, но рационалният анализ на изявленията на президента Тръм не ме кара да вярвам, че ще направи всичко, за да остане в ядрената сделка с Иран\", заяви Макрон на пресконференция в края на тридневното си държавно посещение в САЩ.\r\nЗапитан дали такова решение би означавало личен неуспех, Макрон каза, че ролята му не е да убеди Тръмп да „се отдръпне от поетите ангажименти, а да докаже, че споразумението има смисъл“. Тереза Герова", "date": "2018.04.26", "title": "Еманюел Макрон: Изглежда, че Доналд Тръмп ще оттегли САЩ от ядреното споразумение с Иран"}
{"url": "http://www.focus-news.net/news/2018/04/26/2515394/inzh-veselin-davidov-izgrazhdaneto-na-am-kalotina-sofiya-shte-ulesni-znachitelno-trafikat-mezhdu-balgariya-i-sarbiya.html", "text": "Изграждането на автомагистралата „Калотина – София“ ще улесни значително трафикът между България и Сърбия, заяви инж. Веселин Давидов - член на Управителния съвет на Агенция „Пътна инфраструктура“ (АПИ), пред участниците в конференцията „Транспорт и енергетика – свързаност на Западните Балкани и Европейския съюз“ в Белград. В нея участваха вицепремиерът и министър на строителството, транспорта и инфраструктурата на Република Сърбия Зорана Михайлович, заместник-министърът на регионалното развитие и благоустройството Валентин Йовев, посланик Радко Влайков и др. Това съобщиха от пресцентъра на АПИ.\r\nАвтомагистралата „Калотина - София“ е от голямо значение за България, тъй като това е единственият пътен участък по направлението между сръбската и турската граници, който не е с магистрални габарити, подчерта инж. Давидов. Бъдещата магистрала ще бъде с дължина 48 км. Изграждането й е разделено на три участъка. Единият от тях ще се финансира чрез Механизма „Свързана Европа“, а останалите със средства от републиканския бюджет. В момента се провеждат тръжните процедури за строителство на два участъка с дължина 31,5 км на обща стойност 259 млн. лв., посочи инж. Давидов. Според него с построяването на автомагистралата ще се улесни значително трафикът не само между двете държави, но и между Европа и Азия, тъй като по направлението преминава голяма част от трафика от Азия през Истанбул към Западна Европа. \r\nКонференцията „Транспорт и енергетика – свързаност на Западните Балкани и Европейския съюз“ е в рамките на българското председателство на Съвета на Европейския съюз и е по инициатива на българското посолство в Република Сърбия.", "date": "2018.04.26", "title": "Инж. Веселин Давидов: Изграждането на АМ „Калотина - София“ ще улесни значително трафикът между България и Сърбия"}
{"url": "http://www.focus-news.net/news/2018/04/26/2515387/obshtina-veliko-tarnovo-zatvarzhdava-finansovata-si-stabilnost.html", "text": "И през 2017 година Община Велико Търново затвърждава финансовата си стабилност, съобщават от пресцентъра на общината. Това стана ясно по време на заседанието на Великотърновски общински съвет, част от което бе приемането на касовото изпълнение на бюджета за миналата година. По време на отчета на дейностите кметът Даниел Панов посочи, че са изпълнени всички показатели по Закона за публичните финанси относно състоянието на финансова стабилност.\r\nЗа поредна година събираемостта на местните данъци и такси расте, а за 2017 година приходите достигат близо 20 милиона лева – те са с 2,3 милиона лева повече от планираните. Повече от 3,3 милиона лева са събраните стари данъчни задължения – недобори. Добрата тенденция позволява запазването на ставките на местните налози поне до 2020 г. \r\nПросрочените задължения на общината намаляват с 47% спрямо 2016 година (с повече от 1,2 милиона лева) и възлизат на едва 2% от годишните разходи.\r\n„Благодаря на колегите в общинската администрация. Резултатите доказват, че разполагаме с много добра експертиза относно планирането, управлението и оптимизирането на приходите и разходите. Това е същността на добрата финансова политика – да залагаме и изпълняваме реалистични приходи, да харчим толкова, колкото изкарваме. Увеличаването на постъпленията ни позволява да влагаме все повече средства в различните сфери, дейности и политики и да подобряваме средата за живот, бизнес, образование, професионална реализация, култура и туризъм“, коментира Даниел Панов.", "date": "2018.04.26", "title": "Община Велико Търново затвърждава финансовата си стабилност"}
{"url": "http://www.focus-news.net/news/2018/04/26/2515391/sport-grigor-dimitrov-specheli-parviya-set-sreshtu-dzhaziri.html", "text": "Григор Димитров спечели със 7:5 първият сет в осминафиналния мач срещу Малик Джазири от Тунис. Българинът допусна пробив в петия сет, но в осмия успя да върне равенството. Това стана след оспорване от страна на Димитров срещу съдийско решение, което разконцентрира играта му, но все пак овладя нервите си, върна пробива и затвори сета при 7:5.\r\nБългаринът изненадващо загуби единствения си мач с Джазири в края на февруари тази година на турнира в Дубай. 34-годишният тунизиец не участва в Монте Карло, но преди това достигна четвъртфинал в Мароко, отпадайки от бъдещия финалист Кайл Едмънд.\r\nПри успех Григор Димитров ще играе с Пабло Кареньо Буста или Андриан Манарино.\r\nВенцислав ДРАГОМАНОВ", "date": "2018.04.26", "title": "Спорт: Григор Димитров спечели първия сет срещу Джазири"}
{"url": "http://www.focus-news.net/news/2018/04/26/2515380/radio-sarajevo-redzhep-tayip-erdogan-shte-poseti-saraevo-za-mashtaben-predizboren-miting.html", "text": "Държавният глава на Турция Реджеп Тайип Ердоган ще посети Босна и Херцеговина през май, за да изнесе реч на предизборен митинг, който ще бъде организиран в Сараево, предава Radio Sarajevo.\r\nСъгласно разпространената информация, Ердоган ще участва в митинг в столицата на Босна и Херцеговина, насрочен за 20 май. Очаква се на него да присъстват около 10 хил. турски граждани, живеещи на територията на западната балканска държава. Предполага се, че събитието ще привлече и турци, живеещи в други държави.\r\nСъобщенията за организирането на предизборния митинг в Сараево бяха разпространени, след като Германия и Австрия забраниха на турския президент да организира политическа срещи на териториите им.Тереза Герова", "date": "2018.04.26", "title": "Radio Sarajevo: Реджеп Тайип Ердоган ще посети Сараево за мащабен предизборен митинг"}
{"url": "http://www.focus-news.net/news/2018/04/26/2515396/dobrich-zapochvat-regulyarnite-obrabotki-sreshtu-karlezhi.html", "text": "Ежегодно дезакаризацията на територията на Община град Добрич стартира в края на месец Април или началото на месец Май. И тази година Община град Добрич има сключен договор за „Дезакаризация, дератизация, дезинфекция и дезинсекция на зелени площи и обекти общинска собственост“. Това съобщиха от пресцентъра на Общината.\r\nВ тази връзка Община град Добрич информира гражданите, че на 30 април и 1 май 2018 г. започват регулярните обработки срещу кърлежи в Централната градска част, около детски площадки и Градски Парк „Свети Георги“. Обработките ще стартират в утринните часове след  530 - 7 00 часа. За да бъдат успешни обработките е необходимо благоприятни климатични условия, т.е. да не вали дъжд, да няма вятър и силно овлажнена растителност, при наличие на тези обстоятелства обработките ще бъдат отложени за дни с подходящи условия.\r\nНа обработените места ще бъдат поставяни указателни табели съдържащи информация за часа на обработката, използвания препарат, карантинния срок и телефон за връзка с изпълнителя.\r\nВъпреки всички мерки предприемани от Община град Добрич е необходимо гражданите също да предприемат превантивни мерки за своята безопасност при разходка сред тревисти и гористи местности. При случай на ухапване, избягвайте отстраняването на кърлежи в домашни условия, незабавно потърсете лекарска помощ от домашен лекар или „Бърза помощ“.", "date": "2018.04.26", "title": "Добрич: Започват регулярните обработки срещу кърлежи"}
{"url": "http://www.focus-news.net/news/2018/04/26/2515397/blagoevgrad-diskusiya-preventsiya-i-opazvane-na-balgarskata-gora-se-provede-v-grada.html", "text": "Дискусия на тема \"Превенция и опазване на българската гора\" се проведе в сградата на Община Благоевград, съобщиха от пресцентъра на Общината. С инициативата се поставя началото на кампания за информиране на обществото по въпроси, свързани с опазването на гората. Срещата бе организирана съвместно от Югозападно държавно предприятие и вестник“ Стандарт“, с подкрепата на Община Благоевград.  \r\nВ дискусията взеха участие областните управители на Благоевград и Перник – Бисер Михайлов и Ирена Соколова, зам.-кметът на Благоевград инж. Емилия Тунева, инж. Дамян Дамянов, директор на Югозападно държавно предприятие-Благоевград, както и представители на Главна дирекция „Пожарна безопасност и защита на населението” и регионалните дирекции в Благоевград, Кюстендил и Перник, на Областните дирекции на МВР. \r\nПо време на срещата бяха обсъдени основните фактори, причиняващи щети. Бяха начертани и мерки за опазване на българската гора. Организаторите и участниците в дискусията бяха категорични, че ще продължат комуникацията, за да може начертаните мерки да се превърнат в реални действия.", "date": "2018.04.26", "title": "Благоевград: Дискусия \"Превенция и опазване на българската гора\" се проведе в града"}
{"url": "http://www.focus-news.net/news/2018/04/26/2515398/sliven-vitseprezidentat-iliyana-yotova-shte-uchastva-v-regionalna-sreshta-na-klubovete-mladi-vazrozhdentsi-na-27-april.html", "text": "На 27 април 2018 г. в Сливен вицепрезидентът Илияна Йотова ще участва в регионална среща на клубовете „Млади възрожденци“ – инициатива на Общобългарския комитет „Васил Левски“. Това съобщиха от прессекретариата на държавния глава.\r\nСъбитието ще започне в 11.00 часа и ще се проведе в спортната зала „Васил Левски“.", "date": "2018.04.26", "title": "Сливен: Вицепрезидентът Илияна Йотова ще участва в регионална среща на клубовете „Млади възрожденци“ на 27 април"}
{"url": "http://www.focus-news.net/news/2018/04/26/2515395/korneliya-ninova-bsp-neobhodim-e-natsionalen-plan-za-vlizane-v-evrozonata.html", "text": "Хубаво е, че се постига съгласие за целта, която си поставяме, да влезем в Еврозоната. Необходим е национален план. Това каза председателят на НС на БСП Корнелия Нинова на форум „България в еврозоната, съобщават от пресцентъра на партията. Икономическата логика срещу митовете.“  Тя заяви , че е нормално различните политически партии да имат различна представа за реформите, които трябва да бъдат направени, за да бъде постигната тази цел. „Нормални са различията в идеите ни и платформите за управление. На равнището на днешния политически живот и дебат, на който всички сме свидетели, няма да можем да намерим онзи минимум съгласие за реформите, които трябва да направим“. Категорична бе Нинова. „Народът решава, как да стане това, като дава мандат на някого да управлява, но при тази ниска избирателна активност, не се управлява от името на целия народ. Необходимо е да се търсят опозицията, непарламентарните партии, НПО и национална енергия, за да се обединим около единен план и да знаем, че ще има последователност в изпълнението му, който и да управлява“, категорична бе Корнелия Нинова.", "date": "2018.04.26", "title": "Корнелия Нинова, БСП: Необходим е национален план за влизане в Еврозоната"}
{"url": "http://www.focus-news.net/news/2018/04/26/2515399/moldpress-v-kishinev-be-organiziran-marsh-za-godishninata-ot-yadrenata-katastrofa-v-chernobil.html", "text": "В Кишинев бе проведен марш за годишнината от ядрената катастрофа в Чернобил и за засегнатите от нея, предава държавната информационна агенция на Молдова - Moldpress.\r\nСъбитието бе организирани от „Чернобилския съюз на Молдова“ по повод 32-годишнина от инцидента. Шествието започна с полагането на цветя пред паметника на Стефан Велики, след което участниците се насочиха към Мемориала на жертвите от Чернобилската авария.\r\nВ 1.23 часа на 26 април 1986 г. в IV реактор на атомната електроцентрала в Чернобил, Украйна, избухва експлозия. Всички жители на близко разположения град Припят са евакуирани заради високите нива на радиация. Впоследствие хиляди хора, включително молдовци, участваха в работата по преодоляване на последствията от щетите, много от които починаха от заболявания, причинени от радиационно замърсяване.Тереза Герова", "date": "2018.04.26", "title": "Moldpress: В Кишинев бе организиран марш за годишнината от ядрената катастрофа в Чернобил"}
{"url": "http://www.focus-news.net/news/2018/04/26/2515376/andrey-plenkovich-harvatiya-e-otvorena-za-satrudnichestvo-sas-sarbiya-no-za-aleksandar-vulin-ostava-zabranata.html", "text": "Хърватия остава отворена за сътрудничество със Сърбия, но тя все още е твърдо ангажирана да защитава достойнството и националните интереси на страната. Това заяви на пресконференцията министър-председателят на Хърватия Андрей Пленкович, съобщава белградското електронно издание Vesti Online.\r\nСъщевременно Пленкович заяви, че забраната за влизане в страната на сръбския министър на отбраната Александър Вулин остава в сила. „Смятахме, че пристигането му няма да допринесе за намаляване на напрежението и за изграждане на добри съседски отношения. Това съобщение беше ясно. Искаме да си сътрудничим, доказахме това“, подчерта хърватският премиер. \r\n„Хърватия остава отворена за по-нататъшно сътрудничество със Сърбия и твърдо защитава своето достойнство и национални интереси“, увери  Пленкович като поясни, че това е позицията на правителството в Загреб.Тереза Герова", "date": "2018.04.26", "title": "Андрей Пленкович: Хърватия е отворена за сътрудничество със Сърбия, но за Александър Вулин остава забраната"}
{"url": "http://www.focus-news.net/news/2018/04/26/2515401/informatsionen-den-po-programa-life-se-provede-v-mosv.html", "text": "Министърът на околната среда и водите Нено Димов откри днес в МОСВ Информационния ден по програма LIFE на ЕС, съобщават от пресцентъра на министерството. „Радвам се на големия интерес към програмата, защото тя е изключително сериозен компонент, подпомагащ политиките на ЕС в областта на околната среда.  България и има все по-сериозно участие с проекти по програмата“, каза министър Димов  при откриването. Той посочи, че допреди година България е участвала в програмата само  с традиционни проекти, но вече страната ни има подадени три големи интегрирани проекта – в областите качество на въздуха, води и кръгова икономика.   \r\nМинистър Димов призова заинтересованите страни да се възползват максимално от програмата, за да може да се използва ефективно представения по нея ресурс. Той подчерта, че  програма LIFE  е един от основните инструменти, който подпомага изпълнението и прилагането на политиките в областта на околната среда и климата.  Доказателство за това са все по-нарастващият интерес към програмата и увеличаването на броя на бенефициентите, както и на проекти с висока добавена стойност за Европейски съюз с цел постигане на високи екологични стандарти и качество на живот на хората. \r\nКато национално координационно звено, министерството подпомага процеса, но без активността на всички, които са заинтересовани, няма как да постигнем сериозно развитие, каза  в заключение Нено Димов. Той се надява да има много кандидати, защото това ще помогне за решаването на екологичните проблеми в страната, а всяко малко решение има не само национално, но и европейско значение.\r\nНа информационния ден присъстваха и представители на ЕК. Те са в страната в рамките на мониторинг по проект LIFE 14 CAP/BG/000013 „Техническа помощ за изграждане на капацитет на българското Министерство на околната среда и водите за прилагане на Програма LIFE“ (CAPTA BG). Евроекспертите бяха на посещение и в Спасителния център за диви животни в Стара Загора, посочен като пример за добър проект, реализиран по програмата. \r\nГостите пуснаха на свобода белошипа ветрушка, размножена в Центъра в рамките на проект, финансиран от програма LIFE  и вечерна ветрушка, излекувана в реанимацията на Центъра.  \r\nПрограма LIFE е финансов инструмент на ЕС, подпомагащ проекти за опазване на околната среда, природата и климата на територията на съюза. Програмата е създадена заради изпълнението, актуализацията и развитието на политиката и законодателството на ЕС в областта на околната среда и климата чрез съфинансиране на проекти с европейска добавена стойност. Тя е структурирана в две подпрограми – „Околна среда“ и „Действия по климата“. Допустими бенефициенти могат да бъдат публични органи и частни организации – търговски (с изключение на ЕТ) и нетърговски (вкл. НПО).", "date": "2018.04.26", "title": "Информационен ден по програма LIFE се проведе в МОСВ"}
{"url": "http://www.focus-news.net/news/2018/04/26/2515400/premierat-boyko-borisov-i-gl-prokuror-sotir-tsatsarov-pravata-na-balgarskite-grazhdani-za-koito-se-iska-ekstraditsiya-shte-badat-zashtiteni.html", "text": "Министър-председателят Бойко Борисов, министърът на правосъдието Цецка Цачева и главният прокурор Сотир Цацаров проведоха среща с Желяз Андреев и другите четирима българи, за които САЩ искат екстрадиция, съобщиха от правителствената информационна служба. Те ги запознаха с действията на българските институции в защита на правата им, а премиерът Борисов ги информира, че ще предложи на Министерския съвет решение държавата да поеме финансовите разходи при евентуален съдебен процес в САЩ.\r\nПо време на разговорите Борисов, Цачева и Цацаров подчертаха, че България не поставя под съмнение Договора за екстрадиция със САЩ, но и че правата на българските граждани ще бъдат защитавани. По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно – наличието на двойна наказуемост.\r\nПремиерът Борисов подчерта, че текат консултации между българските институции и американските власти по казуса. Той каза, че на вчерашната си среща с посланик Ерик Рубин е подчертал, че държавата ще се ангажира с правата на българските граждани. Борисов увери младежите, че към момента и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема.\r\n„Полагаме усилия, каквото е необходимо от страна на държавата ще бъде направено във ваша защита\", каза премиерът и благодари за работа на главния прокурор и правосъдния министър по случая.", "date": "2018.04.26", "title": "Премиерът Бойко Борисов и гл. прокурор Сотир Цацаров: Правата на българските граждани, за които се иска екстрадиция, ще бъдат защитени"}
{"url": "http://www.focus-news.net/news/2018/04/26/2515403/sitel-makedoniya-gratski-anarhisti-napadnaha-sgradata-na-britanskiya-savet-v-atina.html", "text": "Група от около 20 анархисти от „Рубикон“ нападнаха сградата на Британския съвет в столицата Атина в знак на протест срещу войната в Сирия, предава скопският телевизионен канал „Сител“. Местни медии съобщават, че анархистите са хвърляли листовки и са скандирали лозунги. Няма информация за нанесени материални щети. \r\nДо този момент „Рубикон“ е вандализирала множество различни цели, като държавни служби, финансови агенции, посолства, медии и различни компании. \r\nВ публикация, разпространена в интернет, „Рубикон“ заяви, че членовете й са действали в знак на протест срещу участието на Обединеното кралство в неотдавнашните бомбардировки на военни обекти в Сирия.Тереза Герова", "date": "2018.04.26", "title": "„Сител“ (Македония): Гръцки анархисти нападнаха сградата на Британския съвет в Атина"}
{"url": "http://www.focus-news.net/news/2018/04/26/2515402/dots-d-r-andrey-kehayov-e-ofitsialen-gost-i-nablyudavasht-209-ta-sesiya-na-svetovnata-meditsinska-asotsiatsiya-v-riga.html", "text": "По лична покана на главния секретар на Световната медицинска асоциация (СМА) – д-р Отмар Клойбер, доц. д-р Андрей Кехайов – президент на Югоизточноевропейския медицински форум и председател на Сдружение \"Български лекар\", е българският участник в редовната 209–та сесия на Съвета на Световната Медицинска Асоциация, която се открива в Рига, Латвия. Това съобщиха от Сдружение \"Български лекар\".\r\nДневният ред на сесията включва пленарни заседания на Съвета на СМА и работни срещи на Комитета по финанси и планиране, Комитета по социално-медицински въпроси и Комитета по медицинска етика. Всеки един от Комитетите ще представи доклад за извършените дейности през 2017 година. През първия ден на Сесията, Комитета по Финанси и планиране представи финансовият отчет на СМА за 2017 г. и подложиха на гласуване датите и градовете, в които ще бъдат проведени 72-та Генерална Асамблея през Октомври 2021 г. и 218-та и 221-та сесия на Съвета на СМА съответно през април 2021 г. и април 2022 г. ,,Миграцията в здравеопазването“, ,,Здравето и Околната среда“ са още няколко от темите засегнати през първия ден. Представители на Израелската медицинска Асоциация засегнаха въпроса за нуждата от установяване на регулация относно Медицинския Туризъм в световен мащаб и представиха предложението си, което бе прието от делегатите. ,,Равенството между половете в медицината“ се превърна в заглавие на изявление на СМА, което ще бъде направено обществено достояние след края на сесията. През следващите заседания ще бъдат обсъдени въпроси свързани с професионалната автономия на лекарската професия и самоуправлението на лекарите, медицинската етика и морал на медицинската професия, както и причините водещи до терапевтичен аборт.\r\nВ рамките на събитието Доц. Андрей Кехайов ще проведе двустранни срещи с ръководството на Световната Медицинска Асоциация в лицето на Президента – д-р Йококура и Главният Секретар – д-р Отмар Клойбер, с Президента на Постоянния Комитет на Европейските лекари – д-р Жак де Халер, с представители на Европейския Форум на Медицинските Асоциации и с участващите в заседанието ръководители и членове на медицинските асоциации от Европа, САЩ, Русия, Китай и др.", "date": "2018.04.26", "title": "Доц. д-р Андрей Кехайов е официален гост и наблюдаващ 209-та сесия на Световната медицинска асоциация в Рига"}
{"url": "http://www.focus-news.net/news/2018/04/26/2515404/haskovo-parvoto-za-2018-g-zasedanie-na-saveta-na-detsata-shte-se-provede-v-grada.html", "text": "Град Хасково ще е домакин на първото за 2018 г. заседание на националния детски консултативен орган, съобщават от пресцентъра на Община Хасково. От 28 до 30 април членовете на Съвета на децата ще дискутират теми, свързани със закриването на социално-педагогическите интернати и възпитателните училища интернати и адаптацията на децата от тях в новите услуги, детското психично здраве - вътрешен свят на децата с техните емоции (стрес, напрежение, очаквания, страхове и притеснения) и ролята на педaгогическите съветници, психолозите в училище и Националната телефонна линия за деца 116 111.\r\nМладите хора ще планират кампаниите, заложени в годишната им програма: „Седмица за здравословно хранене“, „Здравословно и безопасно лято“, „Толерантност и ненасилие над деца“, „Седмица за правата на детето“, както и изпълнението на целите на Националната програма за закрила на детето за 2018 г.\r\nОфициалното закриване на срещата ще се състои на 30 април, понеделник, от 10.00 часа в залата на Общинския съвет в Община Хасково. На него членовете на Съвета на децата ще запознаят председателя на ДАЗД д-р Елеонора Лилова и кмета г-н Добри Беливанов със своите предложения.", "date": "2018.04.26", "title": "Хасково: Първото за 2018 г. заседание на Съвета на децата ще се проведе в града"}
{"url": "http://www.focus-news.net/news/2018/04/26/2515405/varna-administrativniyat-sad-otlozhi-delo-po-zhalba-na-oblastniya-upravitel-stoyan-pasev-sreshtu-reshenie-na-obs-suvorovo-otnosno-referenduma-sreshtu-izgrazhdane-na-depo-za-otpadatsi.html", "text": "На открито съдебно заседание в Административния съд във Варна по адм. дело №1976/2017 г. по искане на прокурора заседанието по делото се отложи за 7 юни 2018 г. от 15.00 ч. Това съобщиха от пресцентъра на съда. Основанието за отлагане на делото е представянето на заключението по комплексната съдебно-техническа експертиза (СТЕ) със закъснение, след законоустановения 7-дневен срок преди съдебното заседание. Забавянето на СТЕ е поради изключително големия обем от материали, с които е трябвало да се запознае вещото лице и направените от него на място огледи. Делото е образувано по жалба на Стоян Пасев – областен управител на Варна, като с жалбата се оспорва законосъобразността на решението на Общинския съвет (ОбС)-Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен“ АД и рекултивация на ПИ 006167 по КАС на земеделските земи в землището на с. Чернево“. За съвместно разглеждане, в образуваното съдебноадминистративно производство, е приет и протестът на Варненска окръжна прокуратура срещу цитираното по-горе решение на Общински съвет-Суворово.", "date": "2018.04.26", "title": "Варна: Административният съд  отложи дело по жалба на областния управител Стоян Пасев срещу решение на ОбС-Суворово относно референдума срещу изграждане на депо за отпадъци"}
{"url": "http://www.focus-news.net/news/2018/04/26/2515406/focus-v-polskiya-grad-slubitse-e-namereno-tyaloto-na-balgarka-s-mnozhestvo-probodni-rani.html", "text": "В покрайнините на полския град Слубице, разположен на границата с Германия, е намерено женско тяло с множество прободни рани. Според местните медии жертвата е проститутка от България, съобщава германското издание Focus.\r\nУточнява се, че жертвата е намерена на 19 април. По тялото й е имало 16 прободни рани, нанесени от един или повече извършители по изключително брутален начин. По данни на вестник Gazeta Lubuska гърлото на жената е било прерязано. Изданието привежда информация, съгласно които инцидентът се е случил между 17.30-18.30 часа (местно време), т.е. в светлата част на деня. Полицията в града издирва свидетели, които биха могли да помогнат на разследващите органи да разберат какво точно се е случило и кой е извършителят. \r\nОт редакцията на германското издание припомнят, че проституцията процъфтява в покрайнините на Слубице, а основни клиенти на платената любов са шофьори на камиони от Румъния и България. Много от тях след това са били разпитани от полицията. Убитата жена е открита от партньора й, който според властите вероятно е бил неин сводник. \r\nДруга информация не се разкрива с оглед на продължаващото разследване.Тереза Герова", "date": "2018.04.26", "title": "Focus: В полския град Слубице е намерено тялото на българка с множество прободни рани"}
{"url": "http://www.focus-news.net/news/2018/04/26/2515409/predadenite-na-sad-za-propovyadvane-na-natsionalna-etnicheska-i-religiozna-omraza-kam-balgariya-bratya-yuzeirovi-poluchiha-osaditelni-prisadi-globi-i-obshtestveno-poritsanie.html", "text": "Росен и Атанас Йорданови, по-известни като братя Юзеирови, бяха признати днес от състав на Шуменския районен съд за виновни и получиха осъдителни присъди, обществено порицание и глоба за проповядване на национална и етническа омраза към българската нация, българския етнос и омраза на религиозна основа. Присъдите им бяха прочетени в тяхно отсъствие, тъй като процесът срещу тях се гледа при условията на задочното производство. Това съобщиха от пресцентъра на Апелативна прокуратура - Варна.\r\nДвамата братя бяха предадени на съд с обвинителен акт на Районната прокуратура в Шумен по две обвинения, извършени в съучастие и като съизвършители. Делото беше на специален отчет в прокуратурата. \r\nНа 2 април 2010 год. в хотел „Шумен“ в град Шумен двамата братя проповядвали национална и етническа омраза към българския народ чрез слово и носенето на фесове при учредяването на политическа партия с абревиатурата ОТОМАН, като използвали турски военен марш и песента „Джелем, джелем“. Росен и Атанас Йорданови направили заявление за преименуването на град Търговище като Ески Джумая. Заявили също, че градът бил повече от 500 години турски град. \r\nПо време на учредяването на партията си Росен носел фес. Използвали символа полумесец в знамето на партията си и изпълнили мюсюлманска молитва намаз при полагането на венец на паметника на героя от Балканската и Междусъюзническата война полковник Каварналиев, като проповядвали омраза на религиозна основа. Прокуратурата припомня в обвинителния си акт, че това се е случило в деня на Разпети петък, най-тъжния ден за православното християнство. \r\nС присъдата на Шуменския районен съд 52-годишният Росен Йорданов получи общо наказание за двете престъпления 4 месеца лишаване от свобода, чието изтърпяване съдът отложи с 3-годишен изпитателен срок, обществено порицание и глоба в размер на 2500 лева. \r\nАтанас Йорданов, който бе признат за виновен за същите деяния – по член 162, ал. 1 и по член 164, ал. 1 от НК,  получи наказание 3 месеца лишаване от свобода с 3-годишен изпитателен срок, обществено порицание и глоба в размер на 2500 лева. При определяне на наказанията на двамата подсъдими съдът прие, че не са налице смекчаващи обстоятелства при извършване на деянията им. \r\nПредставителят на Районната прокуратура настоява в обвинителната си реч за наказания по 8 месеца лишаване от свобода с 3-годишен изпитателен срок за подсъдимите братя. \r\nЩе припомним, че по делото са били разпитани общо 51 свидетели. Впоследствие са били заличени 12, но показания пред съда дадоха общо 39 души. В съдебната зала бяха изслушани и 11 вещи лица. \r\nВ тежест на братя Юзеирови, които са с постоянен адрес в търговищкото село Славяново, но живеят от години в Белгия, са и направените съдебни разноски за над 2000 лева. \r\nПрисъдата на Шуменския районен съд подлежи на протест и обжалване пред Шуменския окръжен съд в законния срок.", "date": "2018.04.26", "title": "Предадените на съд за проповядване на национална, етническа и религиозна омраза към България братя Юзеирови получиха осъдителни присъди, глоби и обществено порицание"}
{"url": "http://www.focus-news.net/news/2018/04/26/2515411/kyustendil-globi-za-nad-100-000-leva-sa-nalozheni-na-prevozvachi-i-firmi-v-oblastta-zaradi-dopusnati-ot-tyah-narusheniya.html", "text": "Глоби за над 100 000 лева са наложени на превозвачи и фирми заради допуснати от тях нарушения. Това каза пред Радио „Фокус” – Кюстендил Румен Точев, началник на Областен отдел „Автомобилна администрация” – Кюстендил. По думите му за първото тримесечие на годината инспекторите са проверили 691 товарни автомобила, от които 288 са с чужда регистрация. Извършени са проверки на 211 леки таксиметрови автомобила. Направени са и комплексни проверки на всички 23 учебни центрове, извършващи подготовка на водачи на моторни превозни средства. Извършена е проверка и на всички 17 пункта за периодични технически прегледи, проверена е дейността на 69 предприятия за превоз на товари. В хода на тези проверки са съставени 200 акта и са издадени 173 наказателни постановления, а сумата е за над 100 000 лева. „Мога да кажа, че в периода на първото тримесечие на годината, екипите са извършили различни по вид проверки. Те са по спазване на изискванията за превоз на пътници, за превоз на товари, на таксиметров превоз на пътници. Извършена е контролна дейност по отношение на предприятия, извършващи превоз на товари, пунктовете за периодични технически прегледи, учебните форми за обучение на водачи за различните категории моторни превозни средства, психолаборатории. Нашата контролна дейност е разнообразна”, каза Румен Точев.\r\nТой посочи също, че се извършват масови проверки на автобуси и микробуси в областта. „През тази седмица ние извършваме съвместни проверки с органите на „Пътна полиция”. Проверките са по спазване на изискванията за извършване на превоз на пътници. За първите два дни от седмицата нашите служители са проверили девет автобуса. Те са били предимно по маршрутните разписания между отделните общини”, каза Румен Точев. По думите му има проверен и един автобус, извършвал случаен превоз – екскурзия на деца от град Дупница до Рилски манастир. Служителите са установили, че шофьорът е бил с поставен колан, както и всички деца в автобуса са били с поставени предпазни колани. „Това е похвално. На фона на последните събития които се случват около обществения превоз на пътници е добра новина. Надявам се, че това ще продължи и в бъдеще”, каза Румен Точев.\r\nВенцеслав ИЛЧЕВ", "date": "2018.04.26", "title": "Кюстендил: Глоби за над 100 000 лева са наложени на превозвачи и фирми в областта заради допуснати от тях нарушения"}
{"url": "http://www.focus-news.net/news/2018/04/26/2515408/sofiya-mazh-se-e-samoubil-hvarlyayki-se-pred-vlaka-pernik-sofiya.html", "text": "Мъж се е самоубил, хвърляйки се пред влака Перник-София, в участъка между Горна Баня и Захарна фабрика. Това съобщиха от пресцентъра на МВР . Сигналът за инцидента е получен около 14.30 часа. Няма данни за самоличността на загиналия.", "date": "2018.04.26", "title": "София: Мъж се е самоубил, хвърляйки се пред влака Перник- София"}
{"url": "http://www.focus-news.net/news/2018/04/26/2515407/sport-malik-dzhaziri-izravni-rezultata-sreshtu-grigor-dimitrov.html", "text": "Григор Димитров загуби втория сет срещу Малик Джазири с 3:6 в осминафиналния мач на турнира в Барселона. Така тунизиецът изравни резултата - 1:1.\r\nБългаринът загуби единствения си мач с Джазири в края на февруари тази година на турнира в Дубай. 34-годишният тунизиец не участва в Монте Карло, но преди това достигна четвъртфинал в Мароко, отпадайки от бъдещия финалист Кайл Едмънд.\r\nПри успех Григор Димитров ще играе с Пабло Кареньо Буста или Андриан Манарино.", "date": "2018.04.26", "title": "Спорт: Малик Джазири изравни резултата срещу Григор Димитров"}
{"url": "http://www.focus-news.net/news/2018/04/26/2515412/inzh-daniel-panov-kmet-na-veliko-tarnovo-kategorichno-sam-protiv-izgrazhdaneto-na-kariera-za-dobiv-na-varovik-v-zemlishteto-na-selo-balvan.html", "text": "Категорично съм против изграждането на кариера за добив на варовик в землището на село Балван. Това заяви кметът инж. Даниел Панов по време на заседание на Общинския съвет, в отговор на питане от групата общински съветници от БСП, предаде репортер на Радио „Фокус“ – Велико Търново. Той подчерта, че нито кметът на Общината, нито кметът на населеното място, имат правомощия да спират концесия. По думите му кметът на село Балван е свършил перфектно своята работа, след като е пуснал отрицателно становище относно инвестиционното намерение и е събрал подписка от жителите на селото, която е внесъл в РИОСВ. Инж. Панов припомни, че концесията е одобрена преди години от Министерство на енергетиката и Министерство на икономиката. „След като има нежелание от страна на жителите на съответното населено място и от Общината, РИОСВ и РЗИ са длъжни да се съобразят с това условие. Решението за ОВОС е в техните правомощия“, посочи кметът.\r\nИнвестиционното намерение е на благоевградска фирма. В него се посочва, че дейностите ще бъдат извършвани върху земи, които са държавна частна собственост. Добивът ще се осъществява по открит кариерен способ, а предвиденото количество оттам е 40 000 куб.м годишно. Предложеният срок за ек", "date": "2018.04.26", "title": "Инж. Даниел Панов, кмет на Велико Търново: Категорично съм против изграждането на кариера за добив на варовик в землището на село Балван"}
{"url": "http://www.focus-news.net/news/2018/04/26/2515413/kathimerini-visshiyat-administrativen-sad-na-gartsiya-osvobodi-edin-ot-osminata-turski-voennosluzheshti-izbyagali-sled-opita-za-darzhaven-prevrat.html", "text": "Държавният съвет, най-висшия административен съд на Гърция, издаде решение за освобождаването на един от осмината военнослужещи на Анкара, избягали от Турция след неуспешния опит за държавен преврат от лятото на 2016 г., съобщава електронното издание Kathimerini.\r\nРешението за освобождаване на турския военнослужещ, избягал в Гърция заедно със седем свои съграждани след провала на пуча срещу Реджеп Тайип Ердоган, е подписано от ръководителя на Бюрото за чужденци. \r\nТурският офицер е прехвърлен на тайно място и е под строг полицейски контрол от съображения за неговата сигурност, подчертават от редакцията.Агенция „Фокус“ припомня:\r\nСъдбата на осмината турски военнослужещи, които избягаха в Гърция след опита за държавен преврат срещу президента Реджеп Тайип Ердоган станаха една от основните причини за рязкото влошаване на отношенията между Анкара и Атина. След инцидента от месец март, при който двама гръцки военни пресякоха границата на Турция, Ердоган предизвика яростта на Атина, като предложени те да бъдат разменените за осмината войници на Анкара, които поискаха убежище в Гърция в нощта след неуспешния опит за държавен преврат.\r\nСамо няколко дни, след като насрочи предсрочни президентски избори, Ердоган предложи размяна, като според него, Анкара може да върне гръцките войници, ако Атина първо екстрадира осемте турски офицери. В съобщение със строг тон, гръцкият премиер Алексис Ципрас отхвърли категорично предложението, определяйки го като „неприемливо“..Тереза Герова", "date": "2018.04.26", "title": "Kathimerini: Висшият административен съд на Гърция освободи един от осмината турски военнослужещи, избягали след опита за държавен преврат"}
{"url": "http://www.focus-news.net/news/2018/04/26/2515414/bdzh-kam-momenta-dvizhenieto-na-vlakove-v-dvete-posoki-v-otsechkata-sofiya-pernik-se-osashtestvyava-s-avtobusi.html", "text": "Движението на влакове в двете посоки в отсечката пътя София- Перник се осъществява с автобуси към момента. Това съобщиха от пресцентъра на БДЖ за Агенция „Фокус“. Движението е ограничено от 14.30 часа, когато мъж се самоуби, скачайки пред влак в участъка от отсечката Горна Баня и Захарна фабрика. На мястото се извършва оглед. Превозването от София до Горна Баня също се осъществява с автобуси. Международният влак за Гърция е пренасочен към обходен маршрут.", "date": "2018.04.26", "title": "БДЖ: Към момента движението на влакове в двете посоки в отсечката София- Перник се осъществява с автобуси"}
{"url": "http://www.focus-news.net/news/2018/04/26/2515417/blagoevgrad-obshtinata-postavi-nachaloto-na-informatsionna-kampaniya-za-roditelite-na-badeshti-parvoklasnitsi.html", "text": "Община Благоевград постави началото на информационна кампания с превантивен характер за запознаване на родители на бъдещи първокласници с техните основни права и задължения, предвидени в Закона за предучилищното и училищно образование, в Закона за закрила на детето и други нормативни документи. Това съобщиха от пресцентъра на Общината.\r\nОтдел ,,Образование” към Община Благоевград получи подкрепа в начинанието от Районна прокуратура – Благоевград, в лицето на заместник- административния ръководител на РП – Елица Калпачка. \r\nНа първата родителска среща присъстваха родители на деца, посещаващи ДГ № 11 ,,Здравец”, които ще бъдат първокласници през учебната 2018-2019 година. Прокурор Калпачка обърна внимание на родителите, че освен да спазват отговорностите си, най-важното е, да обгрижват деца си с много любов и внимание, за да им подсигурят по-добро бъдеще.\r\nНа срещата бяха разяснени и промените в предстоящата кампания за кандидатстване за първи клас в общинските училища на територията на Община Благоевград. Симона Митова – началник отдел ,,Образование” отговори на въпроси на родителите, във връзка с районирането и сроковете за подаване на документите. Тя прие отправената покана за предстоящото тържество за връчване на удостоверенията за завършена образователна степен от децата, посещаващи ДГ № 11 ,,Здравец”, което ще се проведе на 29.05.2018 година в залата на Историческия музей - Благоевград.", "date": "2018.04.26", "title": "Благоевград: Общината постави началото на информационна кампания за родителите на бъдещи първокласници"}
{"url": "http://www.focus-news.net/news/2018/04/26/2515416/dobrich-uchenitsi-ot-kavarna-demonstriraha-sportni-umeniya-v-shtafetno-sastezanie-barzi-smeli-srachni.html", "text": "С много емоции, усмивки и настроени в спортна зала „Олимпиада“ се проведе традиционното спортно състезание „Бързи, смели, сръчни“, за деца от начален курс. Това съобщиха от пресцентъра на Община Каварна. Децата бяха разпределени в две възрастови групи. В първата възрастова група първи- втори клас победител стана отбора на СУ“Стефан Караджа“ с 50 точки. Второто място се зае от ОУ „Йордан.Йовков“ с 44 точки, а третото място остана за НУ“Братя Миладинови“с 40точки. \r\nВъв втората възрастова група трети-четвърти клас отново победител стана отбора на СУ “Стефан Караджа“ с 49 точки. Второто място се зае от ОУ „Йордан.Йовков“ с 45точки, а на трето място с 42 точки завършиха учениците на НУ“Братя Миладинови“ . \r\nВсички участници бяха наградени лично от кмета на Каварна г-жа Нина Ставрева , която им връчи медали, грамоти и предметни награди осигурени от Община Каварна.", "date": "2018.04.26", "title": "Добрич: Ученици от Каварна демонстрираха спортни умения в щафетно състезание „Бързи, смели, сръчни“"}
{"url": "http://www.focus-news.net/news/2018/04/26/2515419/varna-okrazhniyat-sad-vze-myarka-za-neotklonenie-zadarzhane-pod-strazha-na-18-godishniya-obvinyaem-zadarzhan-s-26-dozi-amfetamini-s-tsel-razprostranenie.html", "text": "18-годишният Валентин М., който е бил привлечен като обвиняем за държане с цел разпространение на високорискови наркотични вещества – престъпление по член 354а, ал. 1 от НК, от днес вече е с постоянна мярка за неотклонение „Задържане под стража“ с определение на Варненския окръжен съд по искане на Окръжната прокуратура. Това съобщиха от пресцентъра на Апелативна прокуратура - Варна.\r\nНа 24 април тази година около 17.30 часа в кв. „Владиславово“ при полицейска проверка в него са намерени 26 пакетчета с кристално вещество. Експертна справка установила, че това е амфетамин с тегло 2,01 гр. \r\nТака срещу младежа, който ще навърши 19 години през май, било образувано досъдебно производство за държане с цел разпространение на наркотици. Въпреки младата си възраст, Валентин вече е осъждан за същото престъпление. На 24 октомври 2017 г. той сключил споразумение с прокуратурата и приел да търпи наказание „Пробация“ за срок от 6 месеца, както и да има задължителна регистрация по настоящ адрес за същия срок. Наказанието му е изтекло на 10 март тази година. \r\n18-годишният обвиняем, който е роден в Атина, може да получи наказание от 2 до 8 години лишаване от свобода, ако бъде признат за виновен от съда. Определението на съда, с което е взета мярка за неотклонение „Задържане под стража“, може да се обжалва пред Апелативния съд.", "date": "2018.04.26", "title": "Варна: Окръжният съд взе мярка за неотклонение „Задържане под стража“ на 18-годишния обвиняем, задържан с 26 дози амфетамини с цел разпространение"}
{"url": "http://www.focus-news.net/news/2018/04/26/2515410/menda-stoyanova-gerb-ima-politicheski-konsensus-za-vlizaneto-ni-v-evrozonata.html", "text": "В момента можем да се похвалим с политически консенсус за влизането ни в Еврозоната. Изпълнили сме всички критерии и приемането ни е въпрос на време. Това заяви председателят на Комисията по бюджет и финанси и народен представител от ГЕРБ Менда Стоянова по време на дискусията „България в еврозоната. Икономическа логика срещу митовете“, съобщават от пресцентъра на  ПП ГЕРБ. Форумът е иницииран от президента на ПЕС и ръководител на Делегацията на българските социалисти в ЕП Сергей Станишев и евродепутата от ГЕРБ/ЕНП и председател на Европейското международно движение Ева Майдел.\r\nВ рамките на дискусията Менда Стоянова отбеляза, че в обществото също има положителни нагласи спрямо бъдещото присъединяване на България към Еврозоната. „Вече въведохме валутния борд и на практика сме изпълнили числовите критерии за влизане във Валутния механизъм. Влизането в Еврозоната е един от най-положителните аспекти от членството в Европейския съюз и се радвам, че вървим в тази посока“, категоричен бе председателят на Комисията по бюджет и финанси.", "date": "2018.04.26", "title": "Менда Стоянова, ГЕРБ: Има политически консенсус за влизането ни в Еврозоната"}
{"url": "http://www.focus-news.net/news/2018/04/26/2515415/varna-okrazhniyat-sad-ostavi-v-aresta-48-godishniya-mazh-obvinen-v-razprostranenie-na-narkotitsi.html", "text": "Искането на Окръжната прокуратура във Варна да бъде взета мярка за неотклонение „Задържане под стража“ спрямо 48-годишния Рафет Б. е било уважено от състав на Варненския окръжен съд. Той е бил привлечен като обвиняем за престъпление по член 354а, ал. 1 от НК, след като при специализирана полицейска операция, проведена на 24 април тази година,  в него е намерена торба с различни по вид наркотични вещества. Това съобщиха от пресцентъра на Апелативна прокуратура-Варна.\r\nПри обиск на лицето са били намерени и иззети 145 пакетчета с хероин с тегло близо 5 грама и 137 пакетчета производни на амфетамина с тегло 8, 225 грама. \r\nСъдебният състав определи най-тежката мярка за процесуална принуда на Рафет, след като прие, че е налице реална опасност той да се укрие предвид характера на извършеното тежко престъпление, което се наказва с лишаване от свобода от 2 до 8 години, както и голямото количество наркотични вещества, които са открити в  него.  \r\nОпределението на Варненския окръжен съд подлежи на обжалване пред Апелативния съд.", "date": "2018.04.26", "title": "Варна: Окръжният съд остави в ареста 48-годишния мъж, обвинен в разпространение на наркотици"}
{"url": "http://www.focus-news.net/news/2018/04/26/2515421/d-r-georgi-elenski-veterinar-v-balgariya-se-sreshtat-osnovno-dva-vida-otrovni-zmii.html", "text": "В България се срещат основно два вида отровни змии – пепелянка и усойница. Това каза за Радио „Фокус“-Пирин Георги Еленски, ветеринарен лекар и собственик на колекция от екзотични животни. „Все още съществува страхът от змии при голяма част от хората и е трудно да бъде изкоренен този страх“, коментира д-р Еленски. По думите му от отровата  се прави змийският серум. „По статистика умират около 150 000 души от отровни змии, като основната смъртност е в Африка, Индия, Индонезия. В Австралия, където са осем от десетте най- отровни змии, се регистрират по три смъртни случая годишно, тъй като е богата страна и има всичко необходимо за намеса при ухапване. Необходимите лекарства ги има и в Индия и Африка, но населението не може да си ги позволи“, каза още д-р Еленски.  По думите му В България се срещат основно два вида отровни змии – пепелянка и усойница. \r\n„Около 10 % от ухапванията могат да бъдат тежки, а ако змията не е много стресирана тя нанася сухо или полусухо ухапване.  При тежко ухапване на втория час се подува целият крайник, а ако е леко се подува малко над мястото на инжектиране на отровата. Змиите на територията на страната са слабо отровни и човек има достатъчно време за реакция, като най-често лечението завършва успешно с противозмийски серум. По –опасно е при малки деца“, каза още д-р Еленски.\r\nЛора КАЛЧЕВА", "date": "2018.04.26", "title": "Д-р Георги Еленски, ветеринар: В България се срещат основно два вида отровни змии"}
{"url": "http://www.focus-news.net/news/2018/04/26/2515422/predsedatelyat-na-ns-tsveta-karayancheva-i-zam-predsedatelyat-na-parlamenta-na-vietnam-uong-chu-liu-obsadiha-vazmozhnostite-za-ukrepvane-i-razvitie-na-parlamentarnoto-satrudnichestvo.html", "text": "Възможностите за укрепване и развитие на парламентарното сътрудничество обсъди председателят на Народното събрание Цвета Караянчева със заместник-председателя на Парламента на Виетнам Уонг Чу Лиу. Делегация, водена от заместник-председателя на Националното събрание на Социалистическа република Виетнам, е на посещение в България. Това съобщиха от пресцентъра на Народното събрание.\r\n\"Отношенията между България и Виетнам са традиционно добри и желанието на страната ни е да продължим да ги развиваме и обогатяваме. Особена роля за това могат да играят законодателните институции на двете страни и най-вече групите за приятелство, които са създадени в двата парламента\", уточни Караянчева. \r\nЗаместник-председателят на Националното събрание на Виетнам Уонг Чу Лиу отбеляза, че връзките между Виетнам и България имат богата история и традиции и добави, че България е сред първите 10 държави, които са установили дипломатически отношения с Виетнам. \r\nУонг Чу Лиу изрази задоволство от развитието на политическите, икономическите, търговските и културните отношения между България и Виетнам. Той отбеляза обаче, че през 2017 г. има спад на търговския стокообмен между двете страни, а България заема едва 59-то място сред чуждестранните инвеститори във Виетнам. По думите на Уонг Чу Лиу има неизползван потенциал за развитие на сътрудничество в областите на земеделието, преработвателната промишленост и фармацията. \r\nПредседателят на Народното събрание информира госта за работата на България като страна-председател на Съвета на ЕС. Това е огромна отговорност за нас и изисква да бъде извършена много работа, подчерта Цвета Караянчева. Като председател на Съвета на ЕС България може да съдейства за подписване на споразумението за свободна търговия между ЕС и Виетнам, отбеляза заместник-председателят на Националното събрание на Виетнам. \r\nНа разговора беше отбелязано, че съществуват перспективи за обмен на опит и ползотворно сътрудничество в областта на законодателството, свързано със стопанското развитие, съдебната и административната реформи, както и в борбата с корупцията. Административната реформа е труден и дълъг процес, подчерта Цвета Караянчева. \r\nПо-рано виетнамските парламентаристи бяха приветствани в пленарната зала на Народното събрание. След това те разговаряха с председателя на Комисията по правни въпроси Данаил Кирилов. \r\nНа 27 април 2018 г. гостите ще имат срещи с председателя на Групата за приятелство България – Виетнам в 44-ото Народно събрание Валери Жаблянов, със заместник-председателя на парламента Емил Христов, с министъра на правосъдието Цецка Цачева и с кмета на София Йорданка Фандъкова.", "date": "2018.04.26", "title": "Председателят на НС Цвета Караянчева и зам.-председателят на Парламента на Виетнам Уонг Чу Лиу обсъдиха възможностите за укрепване и развитие на парламентарното сътрудничество"}
{"url": "http://www.focus-news.net/news/2018/04/26/2515423/balgariya-i-ukrayna-shte-rabotyat-zaedno-za-garantirane-i-razshiryavane-na-vazmozhnostite-na-balgarskoto-maltsinstvo-v-stranata-da-izuchava-svoya-roden-ezik.html", "text": "България и Украйна ще работят заедно за гарантиране и разширяване на възможностите на българското малцинство в страната да изучава своя роден език. Това беше потвърдено на среща на президента Румен Радев и украинския министър на образованието и науката Лилия Гриневич, съобщиха от прессекретариата на държавния глава. В изпълнение на поетия ангажимент от президента на Украйна Петро Порошенко по време на срещата му в ООН през септември 2017 г. с българския държавен глава, министър Лилия Гриневич е на посещение у нас за обсъждане с българските институции на учебните програми и планове на Украйна за изучаване на роден език от българското малцинство в страната. \r\n„Пълноценната интеграция на сънародниците ни в украинското общество изисква осигуряването на обучение както на украински език, така и на достатъчно по обем и качество изучаване на роден език в рамките на средния курс на образование. Признателни сме за отговорното отношение на Украйна към този важен за България въпрос и сме готови за конструктивен диалог“, заяви Румен Радев. Министър Гриневич запозна българския президент с действията на украинската страна за осигуряване и обучение на достатъчно преподаватели по български език в Украйна. \r\nСъхраняването на административната цялост на историческия Болградски регион, в който живеят много наши сънародници в Украйна, също беше потвърдено на срещата. Министър Гриневич посочи и че е взето решение от украинското правителство за отпадане на засиления контрол върху дейността, осъществявана от български компании в страната, поради различните данъчни ставки в България и Украйна, за което също беше поет ангажимент от страна на президента Петро Порошенко по време на разговора му с президента Румен Радев в рамките на 72-ата сесия на Общото събрание на ООН. \r\nПрезидентът Радев потвърди подкрепата на страната ни за задълбочаване на сътрудничеството на Украйна с ЕС, както и желанието на България за свикване в скоро време на заседание на двустранната комисия за икономическо сътрудничество, на което да бъдат набелязани конкретни проекти от взаимен интерес.", "date": "2018.04.26", "title": "България и Украйна ще работят заедно за гарантиране и разширяване на възможностите на българското малцинство в страната да изучава своя роден език"}
{"url": "http://www.focus-news.net/news/2018/04/26/2515424/pernik-remontnite-deynosti-na-dg-minyoche-prodalzhavat-usileno-kato-se-spazvat-srokovete-na-izpalnenie.html", "text": "Продължават усилено ремонтните дейности на ДГ „Миньоче“, като се спазват сроковете на изпълнение. В това лично се убеди и кметът на Община Перник Вяра Церовска, която беше придружена от нейния заместник Владислав Караилиев, секретарят Радослава Манова и ръководителят на проекта Боянка Туджарова, съобщиха от пресцентъра на Общината. \r\nСтроежът на сградата се финансира по Оперативна програма „Региони в растеж” 2014-2020 г., съфинансиран от Европейския съюз чрез Европейския фонд за регионално развитие. С реновирането на материалната база ще се подобри качеството на образованието, като се цели задържане на младото население в града.\r\n„Реализирането на този проект е свързан с енергийна ефективност и вниманието е насочено към децата. Вървим в правилната насока, за да постигнем целите си“, сподели кметът и припомни, че към този проект беше включен и ремонтът на ДГ „Изворче“, чиято лента бе прерязана на празника на Перник - 19 октомври, миналата година. \r\nПроектът включва още въвеждане на енергоспестяващи мерки, цялостна подмяна на техническите инсталации, доставка и монтаж на оборудване и обзавеждане, както и благоустрояване на дворното пространство. Срокът за изпълнение на договора трябва да приключи 24 октомври 2018 г.\r\nОт обновената образователна инфраструктура ще се възползват деца на Перник. Те ще получат своето обучение и възпитание в модерна и комфортна обстановка, съобразена с най-високите стандарти в детското образование.", "date": "2018.04.26", "title": "Перник: Ремонтните дейности на ДГ „Миньоче“ продължават усилено, като се спазват сроковете на изпълнение"}
{"url": "http://www.focus-news.net/news/2018/04/26/2515425/stara-zagora-obshtestvenata-banya-v-kazanlak-shte-bade-rekonstruirana-i-modernizirana.html", "text": "Общинският съвет реши на днешното си 37–о редовно заседание единствената функционираша обществена баня в Казанлък – Баня N2, която се намира в близост до градския пазар, да бъде извадена от активите на общинското дружество „Хигиенни и битови услуги - Казанлък”, предаде кореспондент на Радио „Фокус“. По време на заседанието при обсъждане на въпроса присъстваха работещите в банята. Не присъства управителят  на общинското дружество. \r\nСъветникът от „БСП-Лява България” Пламен Караджов заяви, че има подписка от 800 души, които искат запазването на банята като общинска. Според Караджов изваждането на банята от активите на общинското дружество ще го декапитализира и ще доведе до закриването му. Той  предложи дейността на дружеството да бъде подпомогната, както това е направено за други две общински дружества. \r\n„На прага сме да създадем безпокойство сред хората и най – вероятно някой политически се е опитал да създаде такова“,  каза по повод изказването на общинския съветник, кметът Галина Стоянова. Тя заяви, че търговското дружество е с 200 лева печалба, а управителят дори не присъства на сесията. Той не е съпричастен  и към усилията на Община Казанлък да спаси това дружество. Стоянова се спря на структурата на дружеството „Хигиенни и битови услуги - Казанлък”, както поясни, че то е стопанисвало двете бани в Казанлък. Кметът категорично заяви, че Общинското ръководство не приема стъпки за нарушаване на социалната политика, т.е. за съществуването и работата на баните в лошо състояние. Като пример за това Стоянова цитира банята в село Овощник, която бе извадена с решение на Общинския съвет от активите на това тържовско дружество преди години. След като беше отдадена на конкурс, в нея бяха инвестирани повече от 100 хиляди лева, така както бяха условията на конкурса и на Общината, и тя работи като баня, и се ползва като социална дейност. Няма увеличение на билети, няма препятствия за ползването й. \r\nСтоянова поясни, че до момента търговското дружество не е вложило в градската баня нито стотинка за реконструкция, от нейното създаване през 1962 година, за поддържането и в състояние безопасно за хората, които работят вътре, и които я ползват. Кметът заяви намеренията на Общината да реконструира банята, за да стане удобно и модерно място, така че да се ползва от повече хора: „Минерлната вода, която е изключителна ценност на нашата община да се ползва по предназначение и всички да са доволни от това.“  Стоянова поясни още, че търговското дружество „Хигиенни и битови услуги - Казанлък” не може да извади финансов ресурс за постигането на тази цел. Тя съобщи, че на едно от следващите заседания на Общинския съвет ще бъде поставен за разискване въпросът с декапитализация на дружеството, като  предложението на Общината е дружеството  да бъде прехвърлено като дейност в друго общинско търговско дружество, което да стане приемник на неговата дейност –поддръжка на инфраструктурата, т.е на тръбопроводите, след  като се обяви конкурс и се намери инвеститор, а има такъв, да реконструира банята. Стоянова бе катогерочна, че при провеждането на конкурса, условията които ще се възложат на този конкурс на инвеститора се приемат от общинските съветници: „В конкурса можем да предложим условие новият инвеститор освен да реконструира банята и да я направи съвременна, да запази персонала. Това условие можем да поставим на 100  процента. Поемам този ангажимент, когато правим предложенията за този конкурс, първото условие, освен инвестицията, реконструкцията и поддръжката на базата, да гарантираме запазването на работните места на служителите в банята.“\r\nКметът поясни, че сградата на банята в Казанлък е може би една от последните за които общинското ръководство  иска да се погрижи. Всички публични сгради са реконструирани. „Не може в 21 век в такава сграда да работят хората и тя да се посещава и за услуга. Имаме прекрасна минерална вода, трябва да направим добри условия, така че дори банята да се ползва и за балнеолечение“, каза Стоянова.\r\nРумяна Друмева, общински съветник от БСП предложи точката да бъде отложена до провеждане на Общо събрание на общинското дружество, т.е Общинският съвет, който е Общото събрание на дружеството да разгледа въпросите свързани с него на отделно заседание. Това предложение не бе прието, а председателят на ОбС Николай Златанов поясни, че Общинският съвет съвместно с Общината, които действат като Общо събрание за всички общински дружества,  до този момент не са разглеждали въпросите сварзани с дружествата на отделни заседания и няма основание да бъдат отправяни подобни искания.\r\nСлавяна ГАЙДАРОВА", "date": "2018.04.26", "title": "Стара Загора: Обществената баня в Казанлък ще бъде реконструирана и модернизирана"}
{"url": "http://www.focus-news.net/news/2018/04/26/2515428/gabrovo-blizo-10-000-dolara-sa-otkradnati-ot-tovaren-avtomobil-parkiran-kray-dryanovo.html", "text": "Неизвестно лице е извършило кражба на полиетиленов плик с 9 356 щатски долара, 1 630 турски лири и 1 800 лева. Това съобщиха от пресцентъра на Областна дирекция на МВР – Габрово. Парите са оставени в кабината на товарен автомобил „Волво“, паркиран на пътя Габрово-Велико Търново край с. Донино. След проведени оперативно-издирвателни действия, за извършител на престъплението е уличена 20-годишна жена от Габрово. Парите са намерени и иззети. Жената е задържана за срок до 24 часа. По случая е образувано досъдебно производство.", "date": "2018.04.26", "title": "Габрово: Близо 10 000 долара са откраднати от товарен автомобил, паркиран край Дряново"}
{"url": "http://www.focus-news.net/news/2018/04/26/2515420/veliko-tarnovo-prodalzhavat-remontite-na-stalbishta-v-grada-predstoi-proektirane-na-nova-ulitsa-pokray-skalniya-venets.html", "text": "Продължават ремонтите на стъпала и стълбищни улици във Велико Търново. Строителните дейности вече започнаха по пешеходния участък на улица „Рафаел Михайлов“ /до зелената арка на ул. „Независимост“/. Предстои обновяване и на стълбищната улица „Еделвайс“ – в участъка край Европейския център. Средствата са осигурени по инвестиционната програма на общината. Ремонтните дейности включват както подмяна на тротоарната настилка на стъпалата и площадките, така и реконструкция на парапетите. Това съобщиха от пресцентъра на Община Велико Търново.\r\nЗа 2018 година са планувани ремонтни дейности на пешеходната зона на ул. „Хан Крум“, на стъпалата между улиците „Пейо Яворов“ и „Алеко Константинов“ и на други участъци. \r\n85 000 лева са вложени в ремонтите на стълбища през 2017 година. Обновени бяха улиците „Мургаш“ /в участъка между ул. „Зеленка“ и ул. „Панорамна“/, „Мария Кирова“, пешеходният участък на отсечката „Константин Кисимов“ /над Изложбени зали „Рафаел Михайлов“/ и др. \r\nПредстои проектиране на нова улица покрай Скалния венец. Предварителните разчети сочат, че инвестицията в изграждането на тази пряка връзка от ул. „Козлодуй“ към ул. „Мармарлийска“ и за монтирането на съответните елементи на градското обзавеждане ще бъде за около 890 000 лева.", "date": "2018.04.26", "title": "Велико Търново: Продължават ремонтите на стълбища в града, предстои проектиране на нова улица покрай Скалния венец"}
{"url": "http://www.focus-news.net/news/2018/04/26/2515427/ivitsa-dachich-vanshen-ministar-na-sarbiya-vsyaka-darzhava-sama-tryabva-da-reshi-dali-da-ni-bade-ili-ne-priyatel.html", "text": "Коментирайки медийните съобщения, че Франция ще изрази протест срещу всяка държава, която отмени признаването на независимостта на Косово, министърът на външните работи на Сърбия Ивица Дачич заяви, че страните, които не са съгласни с позицията на Белград трябва сами да решат дали да бъдат нейни приятели и партньори, или да работят срещу нея, предава Tanjug, държавната информационна агенция на западната ни съседка. \r\n„Струва ми се, че е невъзможно да имаш и двете\", подчерта Дачич пред репортери в Севойно, Западна Сърбия.Тереза Герова", "date": "2018.04.26", "title": "Ивица Дачич, външен министър на Сърбия: Всяка държава сама трябва да реши дали да ни бъде или не приятел"}
{"url": "http://www.focus-news.net/news/2018/04/26/2515426/nachalnikat-na-otbranata-general-leytenant-andrey-botsev-v-nastoyashtata-geopoliticheska-obstanovka-izpalnenieto-na-zadachite-na-vaorazhenite-sili-iziskva-poveche-kolektivni-usiliya-i-dostatachno-resursi.html", "text": "За нас колективният подход на развитие и използване на Въоръжените сили е без алтернатива. Съвместно можем да постигнем повече и с по-голям ефект. Към това следва да се стремим в следващите години. В контекста на настоящата геополитическа обстановка, изпълнението на задачите на Въоръжените сили изисква повече колективни усилия и заделяне на достатъчно ресурси, като същевременно се отчитат националните особености и произтичащите правни задължения. Това заяви началникът на отбраната генерал-лейтенант Андрей Боцев при провеждането на демонстрация на военни способности на българските Военновъздушни сили, с участието на военнослужещи от 68-ма бригада Специални сили в Трета авиобаза „Граф Игнатиево“, съобщиха от пресцентъра на Министерството на отбраната. \r\nГенерал-лейтенант Боцев благодари на участниците в демонстрацията за старанието, както и на всички български военнослужещи за техния стремеж да се докажат и да представят достойно страната си, въпреки съществуващите финансови и технически ограничения. \r\nТой посочи, че по отношение на Постоянното структурирано сътрудничество (ПСС) в областта на отбраната, България е изпратила своя Национален план за присъединяване, в който са отразени планираните дейности. Участието ни в ПСС е в рамките на националното ниво на амбиция и наличните ресурси. „Очакваме активно развитие в следващите месеци, което да доведе до практически по-ефективен процес на придобиване на военни способности и тяхното съвместно използване“, заяви той. \r\nГенерал-лейтенант Боцев посочи участието на България в текущите мисии и операции на ЕС. Сред тях той отличи операцията в Босна и Херцеговина „Алтея“, като фактор за поддържане на сигурността в страната и добър пример за практическо сътрудничество между Европейския съюз и НАТО, което има добавена стойност. Началникът на отбраната подчерта необходимостта от задълбочаване на сътрудничеството между двете организации, в изпълнение на Съвместната декларация от Варшава. \r\n„Сътрудничеството и интеграцията са заложени в ДНК-то на Европейския съюз и благодарение на тях вече постигнахме много в различни области. Сегашната обстановка обаче, изисква да потърсим по-задълбочена интеграция, така също и в областта на сигурността и отбраната“. Това заяви председателят на Военния комитет на ЕС генерал Михаил Костаракос. \r\n„България е една от държавите от Европейския съюз, изложена както на предизвикателствата от Изток, така и на тези от Юг, и въз основа на своя опит играе жизненоважна роля по време на своето председателство на Съюза. Както вече споменах при последното ми посещение в страната, сега е от първостепенно значение да запазим набраната скорост, да продължим с изграждането на нашата визия и в областта на сигурността и отбраната“, подчерта генерал Костаракос. \r\n„Искам отново да се възползвам от възможността да изкажа своята висока оценка за трайния ангажимент на българските Въоръжени сили към мисиите и операциите на Европейския съюз в рамките на Общата политика за сигурност и отбрана (ОПСО) и да изтъкна техния професионализъм и успешен принос“, заключи председателят на Военния комитет на ЕС.\r\nВ Трета авиобаза „Граф Игнатиево“ представителите на Военния комитет на ЕС наблюдаваха демонстрация на военни способности, в която военнослужещи от военните формирования 28000 - Граф Игнатиево, 26030 - Безмер, 52090 - Долна Митрополия, 24900 - Враждебна, 32990-Пловдив, 22800 - София, 44510 - София, 54320 - София, както и екипи от Военномедицинска академия, участваха в изпълнението на изключително важни задачи по „Търсене и спасяване на катапултирал се пилот във вражеска територия“ и по охрана на въздушното пространство на Република България в интегрираната система за противовъздушна и противоракетна отбрана на НАТО (Air Policing).", "date": "2018.04.26", "title": "Началникът на отбраната генерал-лейтенант Андрей Боцев: В настоящата геополитическа обстановка изпълнението на задачите на Въоръжените сили изисква повече колективни усилия и достатъчно ресурси"}
{"url": "http://www.focus-news.net/news/2018/04/26/2515431/shumen-politsiyata-izdirva-83-godishniyat-vicho-vichev-ot-s-ivanovo.html", "text": "Полицията издирва по молба на близките му Вичо Христов Вичев на 83 години от село Иваново, съобщиха от пресцентъра на ОДМВР - Шумен. Около 16.00 часа вчера /25 април/ Вичев напуснал дома си, като съобщил на близките си, че отива до магазина. Оттогава е в неизвестност. Мъжът е среден на ръст и със сини очи. Придвижва се трудно, с два бастуна. Бил е облечен със сива блуза тип поло, с дълъг ръкав, обут е бил с кафяво долнище на анцуг, носил е галоши. Молим всички, които имат информация за местонахождението му, да подадат сигнал на телефон 112.", "date": "2018.04.26", "title": "Шумен: Полицията издирва 83-годишният Вичо Вичев от с. Иваново"}
{"url": "http://www.focus-news.net/news/2018/04/26/2515430/premierat-boyko-borisov-shte-bade-gost-na-liderska-sreshta-po-protsesa-bardo-brioni-v-skopie-na-27-april.html", "text": "Министър-председателят Бойко Борисов ще участва в срещата на лидерите на страните от Процеса \"Бърдо-Бриони\", утре, 27 април. Това съобщиха от правителствената информационна служба. На срещата в Скопие домакин е президентът на Република Македония Георге Иванов. Борисов е специален гост на разговорите, заедно с председателя на Европейския съвет Доналд Туск. \r\nИнициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни.\r\nВ рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.", "date": "2018.04.26", "title": "Премиерът Бойко Борисов ще бъде гост на лидерска среща по Процеса „Бърдо-Бриони“ в Скопие на 27 април"}
{"url": "http://www.focus-news.net/news/2018/04/26/2515432/glavniyat-prokuror-sotir-tsatsarov-shte-se-sreshtne-s-uchenitsi-predstavili-eseta-na-temite-ako-sam-prokuror-az-obvinyavam-az-prokurorat-az-sam-prokuror-obvinenie-kam-misalta.html", "text": "По инициатива на главния прокурор Сотир Цацаров и Прокуратурата на Република България, ученици от пет столични гимназии представиха своите есета на теми: „Ако съм прокурор“, „Аз обвинявам“, „Аз – прокурорът“, „Аз съм прокурор“ , „Обвинение към мисълта“. Това съобщиха от пресцентъра на Прокуратурата на Р България.\r\nЕсетата на възпитаниците на Национален учебен комплекс по култура с лицей за изучаване на италиански език и култура, Втора английска  езикова гимназия „Томас Джеферсън“, 91 Немска езикова гимназия „Проф. Константин Гълъбов“, Национална природо-математическа гимназия  „Акад. Любомир Чакалов“ и  Второ средно училище „Емилиян Станев“ са издадени в книга. Училищата и участниците в инициативата ще бъдат отличени. \r\nПредставянето на книгата и среща на учениците с главния прокурор Сотир Цацаров ще се състои на 27 април 2018 г. (петък) от 13.00 ч. в Зала „Тържествена“ на Съдебната палата.", "date": "2018.04.26", "title": "Главният прокурор Сотир Цацаров ще се срещне с ученици, представили есета на темите „Ако съм прокурор“, „Аз обвинявам“, „Аз – прокурорът“, „Аз съм прокурор“ , „Обвинение към мисълта“"}
{"url": "http://www.focus-news.net/news/2018/04/26/2515435/petar-paunov-kmet-na-kyustendil-neobhodima-e-tsyalostna-kampaniya-po-opazvane-na-detskite-ploshtadki.html", "text": "Необходима е цялостна кампания по опазване на детските площадки. Това каза по време на заседание на Общинския съвет в Кюстендил кметът на Община Кюстендил Петър Паунов, предаде репортер на Радио „Фокус“ – Кюстендил. По думите на кмета става въпрос за цялостна кампания в училищата, сред родителите. Кметът информира, че вече работи съвместен център за видеонаблюдение с полицията. Вече са заловени и първите вандали, с помощта на този център. Става въпрос за шестима души, които са нанасяли щети на общинска собственост и частни имоти. „Към момента не е проблем толкова санкционния режим, а по-скоро проблемите със залавянето и безучастното поведение на някои от нашите съграждани. Докато не си дадем сметка, че всичко счупено се заплаща в троен размер от бюджета, проблемът няма да се реши“, каза Петър Паунов. По думите му от друга страна някои от жителите на града вече проявяват инициативност и загриженост по отношение на облагородяването и поддържането на обществените места. Кметът благодари на съветниците за изразената подкрепа по отношение на кампанията за разделно събиране на отпадъците.\r\nНа сесията бе прието и решение в структурата на общинската администрация да бъде обособено ново звено за подпомагане на дейността на Общинския съвет, чрез създаване на временна комисия за промяна на действащия правилник за дейността на местния парламент. Самото звено ще бъде на пряко подчинение на председателя на Общинския съвет, а служителите ще се включат в общата численост на общинската администрация. Звеното ще подпомага дейността на председателя на Общински съвет – Кюстендил при осъществяване на правомощията му по подготовката, свикването и провеждането на заседанията. Самите служители ще се назначават от кмета на Община Кюстендил, но след предложение от страна на председателя на Общинския съвет. Същото важи и за процедурата по тяхното освобождаване. За промяната в правилника беше избрана временна комисия от девет общински съветници, които в рамките на 60 дни трябва да внесат своето предложение.\r\nОбщинският съвет реши още генерал-майор Константин Ламбринов да бъде удостоен със званието „Почетен гражданин на Кюстендил”. Предложението за това беше направено от страна на историка към Регионален исторически музей- Кюстендил доцент Ангел Джонев. Константин Ламбринов е роден на 15 април 1868 година в село Арбанаси, Великотърновско. Той е виден военачалник, в чиито служебен път особено място има Кюстендилският край. От месец април 1916 година до месец септември 1918 година той е начело на 53-ти пехотен резервен полк, формиран от тогавашния Кюстендилски административен окръг. Той предвожда бойната част в Освобождението на Беломорието и Добруджа през втората половина на 1916 година, при защитата на позициите на река Серет през 1917 година на кота 1050 и на Добро поле през 1918 година. Удостояването е по повод 150 години от рождението и 100 години от героичната смърт на генерал-майор Константин Ламбринов.\r\nБе приета и Общинска програма за закрила на детето и мерките за закрила на деца с изявени дарби. Целта на програмата е да изведе на преден план общинските приоритети в областта на закрилата на децата с оглед на отразяването в тях на специфичните местни потребности. Основните дейности са свързани със създаване на условия за социално включване, подобряване здравето на децата, осигуряване на равен достъп качествено предучилищно и училищно образование, правосъдие, повишаване на ефективността на мерките за защита на деца от насилие, злоупотреба и други форми на експлоатация, спорт, култура и развитие на способностите, насърчаване на детското участие, както и информационно общество. Мерките за закрила на деца с изявени дарби включват няколко аспекта. Единият от тях е насърчаване на творческите заложби, следва подпомагане за обучение в курсове. Мерките включват подпомагане за участие в национални конкурси и осигуряване на възможности за постъпване в спортни и училища и училища по изкуства. Включено е и стимулиране на деца с изявени дарби, чрез предоставяне на стипендия за 12 месеца в размер на 135 лева. Устойчивото развитие на туристическия сектор е приоритет за Община Кюстендил през настоящата година. Това стана ясно по време на заседанието на Общински съвет, на което беше приета годишната програма за развитието на туризма. Според приетата програма Община Кюстендил е позиционирана като добре позната и привлекателна туристическа дестинация с ясно разпознаваема идентичност, лековити минерални извори и съхранено културно-историческо наследство и природа. Програмата включва различните инструменти за реализиране на заложените дейности, сред които са мероприятия за изграждане и поддържане на туристическата инфраструктура, маркетинг активности, изграждане и поддържане на туристически обекти,   сътрудничество между отделните институции. Основните цели на приетата програма са задържане на Община Кюстендил като модерен и търсен балнеоложки и СПА център, развитието й като атрактивна културно-историческа дестинация, популяризирането на планинския туризъм и насочване на вниманието към зимните спортове.\r\nРазгледан бе и годишен доклад за дейността на кюстендилската болница, от който стана ясно, че заради отрицателен финансов резултат предстои преструктуриране на някои отделения в лечебното заведение. Преструктурирането на три отделения е с оглед оптимизиране на разходите. Самото преструктуриране предвижда прекратяване на дейността на три отделения и извеждането им в доболничната помощ, както и пребазиране на три отделения с оглед оптимизиране на режийните разходи. Намерението е тези промени да доведат до намаляване на разходите и подобряване на финансовия резултат. Преструктурирането ще бъде извършено така, че да не бъдат засегнати медицинските потребности на населението в региона. През изминалата година болницата е имала 165 хиляди лева надлимитна дейност, която не е била изплатена към края на периода. Общинският съвет определи свой представител, който да участва на насроченото за 22 май общо събрание в лечебното заведение. 41 читалища от Община Кюстендил представиха доклади за извършените дейности и изразходвани средства за изминалата година. Съгласно докладите за голяма част от читалищата основните цели са насочени към запазване на българските традиции, автентичен фолклор, представяне и разпространяване на богатата ритуална обредност, осигуряване на условия за превръщане на материалното и нематериално културно наследство във фактор за регионално развитие. Читалищата поддържат и обновяват библиотеки, към повечето от тях са създадени разнообразни клубове, състави и групи. Съветниците гласуват предложението от страна на общинска администрация, 856 400 лева от целевата субсидия за капиталови разходи на Община Кюстендил да бъдат вложени за изкърпване на уличната мрежа. Предложението е да бъде трансформирана 50% от целевата субсидия за капиталови разходи. Причината са тежките метеорологични условия през зимата на 2017 година, които съществено са влошили състоянието на уличната мрежа в населените места от общината. В част от най- засегнатите участъци са направени текущи ремонти със средства от трансформирана целева субсидия от 2017 година, които с оглед на необходимите ремонти са били крайно недостатъчни за трайно подобряване на състоянието на уличната мрежа в цялата община. Анализ на общината показва, че за възстановяване на всички компрометирани участъци са необходими над 5 млн. лева, каквито средства не са по възможностите на общинския бюджет. 14 400 лева ще бъдат отделени и за изграждане на паркинг на улица „Цар Освободител”.\r\nВенцеслав ИЛЧЕВ", "date": "2018.04.26", "title": "Петър Паунов, кмет на Кюстендил: Необходима е цялостна кампания по опазване на детските площадки"}
{"url": "http://www.focus-news.net/news/2018/04/26/2515429/85-000-leva-sa-vlozheni-v-remonti-na-stalbishtni-ulitsi-v-grada.html", "text": "85 000 лева са вложени в ремонти на стълбищни улици във Велико Търново през 2017 година. Това съобщи кметът инж. Даниел Панов по време на заседание на Общинския съвет, предаде репортер на Радио „Фокус“ – Велико Търново. Той допълни, че за тези дейности са били заложени 30 000 лева в бюджета на общината, но след освобождаване на финансов ресурс за ремонти на стълбища в града са усвоени 85 000 лева. Извършен е ремонт на стълбището на ул. „Мургаш“ – в участъка от ул.“Зеленка“ до ул. „Панорамна“, на стълбището до ул. „Мария Кирова“ – в участъка от ул. „България“ до ул. „Елин Пелин“, и на стълбищата на ул. „Константин“ Кисимов“ – от ул. „Рафаел Михайлов“ до ул. „Христо Караминков“. Ремонтирани са стъпалата и стълбищните площадки, както и парапети. Ремонтните работи са направени в срок, като съществено е подобрено експлоатационното състояние на тези стълбища. Инж. Панов съобщи, че към настоящия момент се извършва ремонт на стълбищния участък на ул. „Рафаил Михайлов“, между ул. „Независимост“ и ул.“Княз Дондуков Корсаков“. Предстои да започне ремонт на стълбища на ул. „Еделвайс“ в участъка от ул. „Сергей Румянцев“ до ул. „Елин Пелин“, към ДГ „Евгения Кисимова“. През 2018 година са планувани ремонтни дейности на стълбищата ул. „Хан Крум“ към ул.“Мир“, на стълбищата между улиците „Пейо Яворов“ и „Алеко Константинов“ към квартал  „Картала“, както и други стълбища при освободен финансов ресурс. „Община Велико Търново има предвид необходимостта от цялостно ремонтиране и подобряване на експлоатационното състояние на останалите стълбищни улици във Велико Търново. Някой не са ремонтирани от 30-40 години. Финансови средства за тази цел, заложени в Инвестиционната програма за 2018 година, са крайно недостатъчните. Общината не спи. Всяка година залагаме ремонти на стълбища, за да имаме по-нормална и достъпна среда. При освобождаване на финансов ресурс ще продължим ремонтните дейности“, посочи инж. Даниел Панов.\r\nНадежда КРЪСТЕВА", "date": "2018.04.26", "title": "85 000 лева са вложени в ремонти на стълбищни улици в града"}
{"url": "http://www.focus-news.net/news/2018/04/26/2515437/zam-ministar-valentin-yovev-dobre-razvitata-transportna-infrastruktura-e-garantsiya-za-evropeyskata-integratsiya-na-zapadnite-balkani.html", "text": "Западните Балкани са не просто понятие, обхващащо нашите държави и народи, а и обединяващо общите ни усилия за по-добър живот и икономическо и социално развитие. Това развитие стъпва основно на транспортните комуникационни връзки между нашите страни, интегрирани в една добре развита инфраструктура. Именно тази инфраструктура е гаранцията за европейската интеграция на Западните Балкани.“ \r\nТова каза заместник-министърът на регионалното развитие и благоустройството инж. Валентин Йовев на конференция на тема „Транспорт и енергетика – свързаност на Западните Балкани с ЕС“. Това съобщиха от пресцентъра на министерството.\r\nФорумът се провежда днес в сръбската столица Белград. Събитието е в рамките на българското председателство на Съвета на ЕС и в него се включиха вицепремиерът и министър на строителството, транспорта и инфраструктурата на Република Сърбия Зорана Михайлович, представители на министерството на енергетиката на Сърбия, членове на транспортни и енергийни компании, представители на Европейската комисия. От българска страна в конференцията участва и инж. Веселин Давидов – член на УС на Агенция „Пътна инфраструктура“. \r\n„България категорично и нееднократно е заявявала позицията си за единни Балкани с модерна инфраструктура. Страната ни подкрепя европейската перспектива за Западните Балкани и смята, че бъдещето на региона е неразделна част от Европейския съюз“, каза още в изказването си инж. Йовев. Той обясни, че усилията на българското правителство в областта на пътната инфраструктура са насочени към реализацията на няколко големи трансгранични проекта, които ще помогнат за икономическия просперитет и стабилността на Балканите. „Добрата транспортна свързаност е предпоставка за развитието на промишлеността, търговията и туризма, които са двигател на икономическия растеж“, подчерта заместник-министърът.  \r\nСред приоритетите, които той очерта в рамките на тази транспортна свързаност на Западните Балкани и по които трябва да се работи, без загуба на време, са именно транспортните коридори и по-специално номер 4, 8, 9 и 10 и коридор №7 - речният маршрут Рейн - Майн – Дунав – също огромна водна артерия, чийто потенциал трябва да се използва максимално и това е една от задачите по време на българското председателство на Дунавската стратегия. \r\n„Тези коридори са „гръбнак“ на превозите в единния европейски пазар и тяхната цялостна реализация ще промени коренно връзките между Изтока и Запада в бъдеще“, допълни Валентин Йовев и изрази увереност, че реализацията на транспортните проекти ще има положително влияние не само върху икономиките на балканските страни, но ще е и мощен фактор за стабилизиране на региона. Ще донесе мир на Балканите и от място на конфликти и етническо противопоставяне, те ще се превърнат в район на сигурност и просперитет. \r\n„Активното използване на Механизма за свързване на Европа, с чиято подкрепа се осъществява проекта „Модернизация на АМ „Калотина“ – (ГКПП Калотина – Софийски околовръстен път) от км 1+000 до км 15+500, ще доведе до намаляване на времето за пътуване, ще допринесе за намаляване на пътно-транспортните произшествия, както и за намаляване на транспортно-експлоатационните разходи на моторните превозни средства и разходите за поддръжка и експлоатация на пътя“, заяви още инж. Йовев. \r\nВ изказването си на форума заместник-регионалният министър подчерта и значението на програмите за Европейско териториално сътрудничество, в рамките на които се предоставя възможност за създаване и надграждане на трайни и добри партньорски отношения с държавите от Западните Балкани. \r\nПрограмата за Трансгранично сътрудничество ИНТЕРРЕГ-ИПП България –Сърбия 2014-2020 е с общ бюджет от близо 30 млн. евро. По три от приоритетните оси  – „Устойчив туризъм“, „Младежи“ и „Околна среда“, се финансират проекти, които ще подпомогнат регионалния туризъм и предприемачеството, управлението на риска и опазването на околната среда. \r\n„Интересът за инвестиции е голям. Доказателство е броят на подадените проекти по първата покана - общо 388“, каза заместник-министърът и съобщи, че са сключени  39 договора за субсидия на стойност почти 18,5 млн. евро. \r\nПрограмата ИНТЕРРЕГ - ИПП България – Македония 2014-2020 е с общ бюджет от близо 20 млн. евро. По първата покана са финансирани 48 проекта в размер на над 10 млн.евро, от които 18 са инвестиционни с общ  бюджет над 7 млн. евро. \r\nКато пример за ползотворно взаимодействие между държавите в региона Валентин Йовев посочи и Стратегията на Европейския съюз за Дунавския регион, т.нар. Дунавска стратегия, от която 3 държави са част от Западните Балкани. \r\n„Изпълнените в рамките на Дунавската стратегия проекти показват, че сътрудничеството, съвместното планиране и координираните дейности водят до мотивация за продължаване по този успешен път за балансиран, устойчив и приобщаващ растеж на Дунавския регион“, подчерта заместник-министърът и допълни, че като ротационен председател на Стратегията България си поставя за цел да търси съвместни решения за общите предизвикателства в региона. \r\nВ заключение инж. Йовев беше категоричен, че предизвикателствата, пред които са изправени държавите от Западните Балкани, пресичат националните и регионалните граници и изискват общи съвместни действия и именно сътрудничеството между държавите ще осигури растеж, стабилност и регионална интеграция.", "date": "2018.04.26", "title": "Зам.-министър Валентин Йовев: Добре развитата транспортна инфраструктура е гаранция за европейската интеграция на Западните Балкани"}
{"url": "http://www.focus-news.net/news/2018/04/26/2515439/aktsenti-v-sutreshniya-blok-na-radio-fokus-dobro-utro-balgariya-na-27-april.html", "text": "До една година България може да кандидатства за членство в Еврозоната. Това мнение изрази премиерът Бойко Борисов. Реалистичните срокове, рисковете и притесненията от тази стъпка ще коментираме в сутрешния блок на Радио „Фокус“ „Добро утро, България“ с финансовия експерт Мика Зайкова. \r\nОтново ще насочим внимание към напрежението между Турция и Гърция, като остава логичният въпрос, чиито отговор пряко касае страната ни - има ли опасност напрежението да прерасне в действителен въоръжен конфликт. На фона на неотстъпчивите позиции на двете страни и категоричният отказ от компромис по проблемните точки, каква е алтернативата и къде трябва да се търси изходът? За надвисналите геополитически опасности, за възможните ходове и рискове ще разговаряме с бригаден генерал от резерва Валентин Цанков, зам.-председател на Асоциацията на сухопътните войски, завършил и Генералщабна академия в Гърция. \r\nЗатоплянето на времето напомня за предстоящите летни почивни, а какви са очакванията от тазгодишния летен сезон в морския курорт „Слънчев бряг“ ще научим от Веселина Николова от Радио „Фокус“ – Бургас. \r\nКъм археологически находки и история ще насочи вниманието ни колегата от Варна Милена Стоева, разказвайки ни повече за предстояща любопитна изложба в Регионалния исторически музей. \r\nНационален фолклорен конкурс „Напеви от Северозапада” стартира в Монтана, а повече информация за него очаквайте от Анна Лозанова от Радио „Фокус“-Видин. \r\nТези и още теми - в сутрешния блок на Радио „Фокус“ „Добро утро, България“ от 6.00 до 10.00 часа на 27 април, с водещ Виктория Месробович.", "date": "2018.04.26", "title": "Акценти в сутрешния блок на Радио „Фокус“ „Добро утро, България“ на 27 април"}
{"url": "http://www.focus-news.net/news/2018/04/26/2515433/inzh-daniel-panov-kmet-na-veliko-tarnovo-obshtinata-e-finansova-stabilna.html", "text": "Община Велико Търново е финансова стабилна. Това заяви по време на заседание на Общинския съвет кметът инж. Даниел Панов, цитирайки данни за касовото изпълнение на бюджета на Общината за 2017 година, предаде репортер на Радио „Фокус“ – Велико Търново. Той посочи, че отчетът на бюджета за миналата година е в размер на  65 115 000 лева. Кметът подчерта, че през 2017 година няма промяна върху нормативната уредба, която да указва пряко влияния върху цените, както на административните услуги, така и на местните данъци и такси. Той допълни, че приходите от местни данъци и такси за периода от 1 януари до 31 декември е размер на 19,9 милиона лева, или с 2,3 млн. повече от планираните за 2017 година 17, 6 млн. лева. \r\nКъм 31 декември на касова основа Община Велико Търново отчита разходвани средства по еврейските проекти на обща стойност 5,3 лева, от които 22 871 лева са собствени бюджетни средства. През 2017 година са погасени заеми за над 4,4 млн. Дългът на Община Велико Търново към 31 декември е в размер на 3 373 000 лева. Наличният преходен остатък по бюджетните сметки към 31 декември е 14,7 млн. лева. Инвестиционната програма на Община Велико Търново за 2017 година е в размер на 7,4 милиона лева. „През годината са завършени в голям обем неотложни аварийно възстановителни работи и укрепителни мероприятия. През изминалата година са вложени 1,8 млн. лева в общинска инфраструктура. От тях 730 000 лева са инвестирани в градска инфраструктура в град Велико Търново. По Инвестиционната програма в населените места са извършени текущи временни ремонтни в 35 населени места. Инвестицията в населените места е за 344 000 лева. По програма „Местни инициативи“ е ремонтирана инфраструктура в още 28 населени места, като вложените средства са над 310 000 лева“, допълни инж. Даниел Панов. Той допълни, че просрочените вземания на Община Велико Търново към 31 декември са в размер на 364 000 лева, а през 2016 година те са били близо 900 000 лева, което означава, че са намалели с 59%. Общият размер на просрочените задължения на Община Велико Търново е 1,4 млн. лева, като през 2016 година същият дълг е бил 2,7 млн. лева, или с 47% по-малко. \r\n„От отчета на касовото изпълнение на бюджета на Община Велико Търново към 31 декември се виждат резултат от провежданата политика за постигане на по-добра събираемост на местните данъци и такси, а също така и за ограничаване на разходите и намаляване на просрочените задължения. Вижда се също така и усилията ни да подобряваме градската среда, условията за живот, инвестиционния климат, популярността и атрактивността на Велико Търново за туристите. Тези факти не могат да бъдат отречени. Искам да благодаря на общинската администрация за добрите характеристика“, допълни инж. Даниел Панов.\r\nНадежда КРЪСТЕВА", "date": "2018.04.26", "title": "Инж. Даниел Панов, кмет на Велико Търново: Общината е финансова стабилна"}
{"url": "http://www.focus-news.net/news/2018/04/26/2515440/razlyato-gorivo-ot-avariral-kamion-sazdava-opasnost-ot-podhlazvane-v-dvete-platna-na-patya-montana-vidin.html", "text": "На пътя Монтана-Видин в посока Видин има аварирал камион, от чийто резервоар е изтекло гориво по двете пътни платна и има опасност от подхлъзване, това съобщи слушател на Радио „Фокус“. \r\n„Фокус“ призовава водачите да шофират с повишено внимание и съобразена скорост в този участък.", "date": "2018.04.26", "title": "Разлято гориво от аварирал камион създава опасност от подхлъзване в двете платна на пътя Монтана-Видин"}
{"url": "http://www.focus-news.net/news/2018/04/26/2515434/sport-grigor-dimitrov-se-klasira-za-chetvartfinalite-v-barselona.html", "text": "Григор Димитров се класира за четвъртфиналите на турнира в Барселона. Това стана след трудно постигната победа срещу Малик Джазири със 7:5, 3:6, 7:6. В тайбрека българинът надделя с 10:8. При 5:4 за Джазири в третия сет, тунизиецът поиска лекарска помощ от физиотерапевт и забави мача с няколко минути. Това изнерви Димитров, който започна гейма с шестата си двойна грешка в мача. Все пак стигна до тайбрек и спечели двубоя. Това е втори мач между двамата, като първият бе спечелен от Джазири в три сета на турнира в Дубай, в края на февруари тази година.\r\nВ следващия кръг Григор Димитров ще играе срещу Пабло Кареньо Буста или Андриан Манарино.", "date": "2018.04.26", "title": "Спорт: Григор Димитров се класира за четвъртфиналите в Барселона"}
{"url": "http://www.focus-news.net/news/2018/04/26/2515445/temata-balgariya-v-chuzhdite-medii-boyko-borisov-shte-bade-spetsialen-gost-na-sreshtata-ot-protsesa-bardo-brioni-ubita-balgarka-v-polsha-agentsiya-fokus.html", "text": "Председателят на Европейския съвет, седем държавни глави и един министър-председател ще бъдат гости на президента на Македония Георги Иванов, който е домакин на среща на лидерите на страните от Процеса „Бърдо-Бриони“, насрочена за петък, 27 април, пише скопското електронно издание МКД. \r\nОфициално присъствието потвърдиха президентите на Хърватия Колинда Грабар-Китарович, на Словения Борут Пахор, на Сърбия Александър Вучич, на Черна гора Филип Вуянович, на Албания Илир Мета, на Косово Хашим Тачи, както и председателят на Председателството на Босна и Херцеговина Бакир Изетбегович. Като специални гости на срещата ще присъстват председателят на Европейския съвет Доналд Туск и премиерът на България Бойко Борисов.\r\nЗаради предстоящата среща на високо равнище в Скопие засилиха мерките за сигурност – както по земя, така и по въздух. Над македонската столица ще патрулират хеликоптери, а на няколко булеварда ще има специален режим на движение.\r\nСрещата на лидерите на страните от Процеса „Бърдо-Бриони“ в Скопие ще проследят общо 156 акредитирани представители на медиите, 116 от Македония и 40 от чужбина.\r\nСлед официалната част от срещата президентът на Македония ще даде вечеря в хотел в Скопие за своите гости. \r\n*** В покрайнините на полския град Слубице, разположен на границата с Германия, е намерено женско тяло с множество прободни рани. Според местните медии жертвата е проститутка от България, съобщава германското издание Focus.\r\nУточнява се, че жертвата е намерена на 19 април. По тялото й е имало 16 прободни рани, нанесени от един или повече извършители по изключително брутален начин. По данни на вестник Gazeta Lubuska гърлото на жената е било прерязано. Изданието привежда информация, съгласно които инцидентът се е случил между 17.30-18.30 часа (местно време), т.е. в светлата част на деня. Полицията в града издирва свидетели, които биха могли да помогнат на разследващите органи да разберат какво точно се е случило и кой е извършителят. \r\nОт редакцията на германското издание припомнят, че проституцията процъфтява в покрайнините на Слубице, а основни клиенти на платената любов са шофьори на камиони от Румъния и България. Много от тях след това са били разпитани от полицията. Убитата жена е открита от партньора й, който според властите вероятно е бил неин сводник. \r\nДруга информация не се разкрива с оглед на продължаващото разследване.\r\n*** Според бившия посланик на Белград в Италия Санда Рашкович-Ивич Брюксел няма да бърза с приемането на Сърбия и други страни в ЕС, тъй като се интересува от Балканите като „паркинг за мигранти“, отбелязва Baltnews.lv.\r\n„ЕС вече не е готов да приема голям брой мигранти и затова се нуждае от „филтър \", който ще спре притока. Турция не е подходяща за тази роля, тъй като може да изнудва Брюксел. Хърватия е гранична територия на ЕС, след нея са Босна и Херцеговина , Сърбия и Черна гора. Тези страни са много по-слаби, така че е възможно да бъдат заплашени, подкупени, да направят нещо, за да ги приемат. На ЕС е необходим паркинг за мигранти. Разбирам, че рискувам да изляза като луда, която говори за теория на конспирацията, но въз основа на опита с чуждестранни дипломати мога да кажа, че сегашната нереформирана Европа наистина не иска точно сега да ни приема. Освен това, членството в ЕС е преди всичко политическо решение“, коментира Рашкович-Ивич.\r\nСръбският дипломат изказа мнение, че България е приета в ЕС по ускорена процедура заради опасенията на Брюксел от ръст на русофилските настроения в страната.\r\n***", "date": "2018.04.26", "title": "Темата България в чуждите медии – Бойко Борисов ще бъде специален гост на срещата от Процеса „Бърдо-Бриони“, убита българка в Полша (Агенция „Фокус“)"}
{"url": "http://www.focus-news.net/news/2018/04/26/2515446/sofiya-stolichnata-politsiya-izdirva-88-godishna-zhena.html", "text": "Столичното 08 Районно управление - СДВР издирва Кръстинка Найденова Митева от с. Лозен. Това съобщиха от пресцентъра на МВР. Възрастната жена е в неизвестност от вчера следобед, когато е напуснала дома си. Тя е висока около 150 см, слаба, с побеляла коса до раменете, кафяви очи. Облечена е била с черна блуза, черна пола на бели цветя и черни обувки.   \r\nГражданите, които разполагат с информация за възрастната жена, могат да съобщят на тел. 112, 02/9825310 и 02/9827339 или в най- близкото поделение на МВР. Анонимността е гарантирана.", "date": "2018.04.26", "title": "София: Столичната полиция издирва 88-годишна жена"}
{"url": "http://www.focus-news.net/news/2018/04/26/2515442/prof-rumen-gechev-bsp-za-balgariya-mit-e-povishenieto-na-tsenite-sled-vlizaneto-v-evrozonata.html", "text": "Мит е повишението на цените след влизането в Еврозоната. Това каза народният представител от ПГ на „БСП за България“ проф. Румен Гечев на форума „България в Еврозоната. Икономическата логика срещу митовете“, съобщиха от пресцентъра на партията. Той обясни, че преглеждайки фактите от страните, приели еврото преди нас, виждаме, че няма нищо притеснително. „Ако евентуалното приемане на България стане по установената практика - от паричен съвет в Еврозоната, както беше с прибалтийските страни, наистина няма да има притеснения за промени в ценовите равнища“, каза още народният представител. Румен Гечев каза още, че  2-3 години след края на кризата страните от Еврозоната са съумели да излязат от кризисното състояние, което е показателно. „Ние трябва да упълномощим българските политици да искат ясна позиция и отговор от Брюксел, че България ще бъде приета в паричния съвет като другите страни и по правилата, по които те са приети“, категоричен бе проф. Румен Гечев.", "date": "2018.04.26", "title": "Проф. Румен Гечев, „БСП за България“: Мит е повишението на цените след влизането в Еврозоната"}
{"url": "http://www.focus-news.net/news/2018/04/26/2515447/vitseprezidentat-iliyana-yotova-se-sreshtna-sas-zamestnik-predsedatelya-na-natsionalnoto-sabranie-na-vietnam.html", "text": "Възможностите за задълбочаване на двустранните отношения между България и Виетнам обсъдиха на „Дондуков“ 2 вицепрезидентът Илияна Йотова, заместник-председателят на Националното събрание на социалистическата република Уонг Чу Лиу и водената от него парламентарна делегация. Участниците в срещата се обединиха около тезата, че все още има неизползван потенциал за сътрудничество в сферите на туризма, селското стопанство, развитието на малкия и средния бизнес. Това съобщиха от прессекретариата на държавния глава.\r\nСпоред вицепрезидента българският и виетнамският бизнес не са достатъчно информирани за възможностите за инвестиции и липсват непосредствени връзки между компаниите. Илияна Йотова предложи по-често да се провеждат съвместни бизнес форуми. \r\nВ разговора бяха подчертани добрите традиции между двете страни в областта на образованието. Уонг Чу Лиу отбеляза, че много негови сънародници, завършили в България висшето си образование, днес заемат високопоставени постове във Виетнам. Зам.-председателят на Националното събрание на Виетнам поиска България да предостави по-голяма квота за студенти от неговата страна. \r\nОт своя страна, вицепрезидентът Илияна Йотова заяви, че в областта на образованието и културата двете държави са длъжници на своите граждани. Вицепрезидентът предложи създаването на пилотен проект за изучаване на виетнамски език в българското средно училище. Според Илияна Йотова различни културни инициативи и форуми за традиционно изкуство биха допринесли за опознаването на двата народа. \r\n„Уверявам Ви, че в лицето на моята страна имате не само съюзници, но и добри лобисти за развитие на стратегическото партньорство между Европейския съюз и Асоциацията на страните от Югоизточна Азия“, отбеляза вицепрезидентът. Зам.-председателят на Националното събрание на Виетнам заяви, че очаква подкрепа от страна на България в качеството й на председател на Съвета на Европейския съюз за ускоряване подписването на Споразумението за свободна търговия между ЕС и Виетнам. \r\nИлияна Йотова отправи покана към вицепрезидента на Виетнам за посещение в България.", "date": "2018.04.26", "title": "Вицепрезидентът Илияна Йотова се срещна със заместник-председателя на Националното събрание на Виетнам"}
{"url": "http://www.focus-news.net/news/2018/04/26/2515418/afp-donald-tramp-predlozhi-nyakolko-vazmozhni-dati-za-pregovori-sas-severnokoreyskiya-lider.html", "text": "Държавният глава на САЩ Доналд Тръмп заяви, че се обмислят три или четири възможни дати за провеждането на срещата на високо равнище с лидера на Северна Корея Ким Чен-ун, предава AFP.\r\n„Трябва да вземем решение. Имаме три или четири дати и пет локации, които ще бъдат стеснени\", разкри Тръмп пред Fox News.\r\nВече е ясно, че разговорът между Тръмп и лидера на режима в Пхенян ще се състои през май или в началото на юни – само няколко седмици след историческата среща между двете Кореи.Тереза Герова", "date": "2018.04.26", "title": "AFP: Доналд Тръмп предложи няколко възможни дати за преговори със севернокорейския лидер"}
{"url": "http://www.focus-news.net/news/2018/04/26/2515448/pregled-na-mezhdunarodnite-novini-do-18-chasa-agentsiya-fokus.html", "text": "В покрайнините на полския град Слубице, разположен на границата с Германия, е намерено женско тяло с множество прободни рани. Според местните медии жертвата е проститутка от България, съобщава германското издание Focus.\r\nУточнява се, че жертвата е намерена на 19 април. По тялото й е имало 16 прободни рани, нанесени от един или повече извършители по изключително брутален начин. По данни на вестник Gazeta Lubuska гърлото на жената е било прерязано. Изданието привежда информация, съгласно които инцидентът се е случил между 17.30-18.30 часа (местно време), т.е. в светлата част на деня. Полицията в града издирва свидетели, които биха могли да помогнат на разследващите органи да разберат какво точно се е случило и кой е извършителят. \r\nОт редакцията на германското издание припомнят, че проституцията процъфтява в покрайнините на Слубице, а основни клиенти на платената любов са шофьори на камиони от Румъния и България. Много от тях след това са били разпитани от полицията. Убитата жена е открита от партньора й, който според властите вероятно е бил неин сводник. \r\nДруга информация не се разкрива с оглед на продължаващото разследване.\r\n*** Председателят на Европейския съвет, седем държавни глави и един министър-председател ще бъдат гости на президента на Македония Георги Иванов, който е домакин на среща на лидерите на страните от Процеса „Бърдо-Бриони“, насрочена за петък, 27 април, пише скопското електронно издание МКД. \r\nОфициално присъствието потвърдиха президентите на Хърватия Колинда Грабар-Китарович, на Словения Борут Пахор, на Сърбия Александър Вучич, на Черна гора Филип Вуянович, на Албания Илир Мета, на Косово Хашим Тачи, както и председателят на Председателството на Босна и Херцеговина Бакир Изетбегович. Като специални гости на срещата ще присъстват председателят на Европейския съвет Доналд Туск и премиерът на България Бойко Борисов.\r\nЗаради предстоящата среща на високо равнище в Скопие засилиха мерките за сигурност – както по земя, така и по въздух. Над македонската столица ще патрулират хеликоптери, а на няколко булеварда ще има специален режим на движение.\r\nСрещата на лидерите на страните от Процеса „Бърдо-Бриони“ в Скопие ще проследят общо 156 акредитирани представители на медиите, 116 от Македония и 40 от чужбина.\r\nСлед официалната част от срещата президентът на Македония ще даде вечеря в хотел в Скопие за своите гости. \r\n*** В рамките на заседание, което ще се проведе в четвъртък, правителството на Сърбия ще приеме решение за забрана за влизане в страната на хърватския министър на отбраната Дамир Кръстичевич.\r\nТова ще бъде реципрочната мярка, която официален Белград ще наложи заради инцидента с Александър Вулин от миналата седмица, когато Загреб обяви, че сръбският министър на отбраната не е добре дошъл в страната.\r\n*** Ако Хърватия отзове посланика си от Белград, Сърбия също ще направи същото. Това заяви министърът на външните работи на западната ни съседка – Ивица Дачич.\r\nПо-рано в четвъртък хърватските медии, позовавайки се на източници от правителството, съобщиха, че ако Сърбия наложи забрана за влизане в страната на военния министър на Загреб Дамир Кръстичевич, то правителството на Андрей Пленкович ще привика за консултации дипломатическия си представител в Белград. \r\n„При подобен случай щяхме да бъдем принудени да реагираме реципрочно. Трябва да преминем изцяло към положителен дневен ред, защото отношенията между сърбите и хърватите са от решаващо значение за стабилността на региона“, заяви Дачич.\r\n*** САЩ ще продължат да правят отстъпки за икономики, включително и на Европейския съюз, за тарифите за стомана и алуминий, ако те направят „отстъпки“ за търговията с Вашингтон. Това заяви старши съветник на Белия дом.\r\n„Много е важно някои от нашите приятели да направят известни отстъпки по отношение на търговските практики, тарифите и данъците\", заяви директорът на Националния икономически съвет Лари Кудлов пред CNBC, като посочи като пример „равното третиране на автомобили\" в ЕС.\r\n*** Държавният глава на САЩ Доналд Тръмп заяви, че се обмислят три или четири възможни дати за провеждането на срещата на високо равнище с лидера на Северна Корея Ким Чен-ун.\r\n„Трябва да вземем решение. Имаме три или четири дати и пет локации, които ще бъдат стеснени\", разкри Тръмп пред Fox News.\r\nВече е ясно, че разговорът между Тръмп и лидера на режима в Пхенян ще се състои през май или в началото на юни – само няколко седмици след историческата среща между двете Кореи.\r\n*** Държавният съвет, най-висшия административен съд на Гърция, издаде решение за освобождаването на един от осмината военнослужещи на Анкара, избягали от Турция след неуспешния опит за държавен преврат от лятото на 2016 г.\r\nРешението за освобождаване на турския военнослужещ, избягал в Гърция заедно със седем свои съграждани след провала на пуча срещу Реджеп Тайип Ердоган, е подписано от ръководителя на Бюрото за чужденци. \r\nТурският офицер е прехвърлен на тайно място и е под строг полицейски контрол от съображения за неговата сигурност.\r\n*** Президентът на Франция Еманюел Макрон сподели убежденията си, че държавният глава на САЩ Доналд Тръмп ще оттегли страната от историческото споразумение за ядрената програма на Иран, постигнато през лятото на 2015 г.\r\n„Не знам какво ще бъде американското решение, но рационалният анализ на изявленията на президента Тръм не ме кара да вярвам, че ще направи всичко, за да остане в ядрената сделка с Иран\", заяви Макрон на пресконференция в края на тридневното си държавно посещение в САЩ.\r\nЗапитан дали такова решение би означавало личен неуспех, Макрон каза, че ролята му не е да убеди Тръмп да „се отдръпне от поетите ангажименти, а да докаже, че споразумението има смисъл“.\r\n***", "date": "2018.04.26", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/04/26/2515449/sofiya-vavezhda-se-vremenna-organizatsiya-na-dvizhenieto-zaradi-provezhdane-na-futbolna-sreshta-na-natsionalniya-stadion-na-27-april.html", "text": "Въвежда се временна организация на движението заради провеждане на футболна среща на Националния стадион \"Васил Левски\" на 27 април, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 до 20.00 часа на 27.04.2018 г. при сектор „Г” на Националния стадион „Васил Левски” от вход 20 до вход 26. \r\n- от 12.30 до 19.30 часа на 27.04.2018 г. на моста пред Национален стадион „Васил Левски”. \r\nОт 16.30 часа на 27.04.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.04.26", "title": "София: Въвежда се временна организация на движението заради провеждане на футболна среща на Националния стадион на 27 април"}
{"url": "http://www.focus-news.net/news/2018/04/26/2515441/mkd-makedoniya-v-skopie-vavezhdat-strogi-merki-za-sigurnost-zaradi-sreshta-po-protsesa-bardo-brioni.html", "text": "Председателят на Европейския съвет, седем държавни глави и един министър-председател ще бъдат гости на президента на Македония Георги Иванов, който е домакин на среща на лидерите на страните от Процеса „Бърдо-Бриони“, насрочена за петък, 27 април, пише скопското електронно издание МКД. \r\nОфициално присъствието потвърдиха президентите на Хърватия Колинда Грабар-Китарович, на Словения Борут Пахор, на Сърбия Александър Вучич, на Черна гора Филип Вуянович, на Албания Илир Мета, на Косово Хашим Тачи, както и председателят на Председателството на Босна и Херцеговина Бакир Изетбегович. Като специални гости на срещата ще присъстват председателят на Европейския съвет Доналд Туск и премиерът на България Бойко Борисов.\r\nЗаради предстоящата среща на високо равнище в Скопие засилиха мерките за сигурност – както по земя, така и по въздух. Над македонската столица ще патрулират хеликоптери, а на няколко булеварда ще има специален режим на движение.\r\nСрещата на лидерите на страните от Процеса „Бърдо-Бриони“ в Скопие ще проследят общо 156 акредитирани представители на медиите, 116 от Македония и 40 от чужбина.\r\nСлед официалната част от срещата президентът на Македония ще даде вечеря в хотел в Скопие за своите гости. Тереза Герова", "date": "2018.04.26", "title": "МКД (Македония): В Скопие въвеждат строги мерки за сигурност заради среща по Процеса „Бърдо-Бриони“"}
{"url": "http://www.focus-news.net/news/2018/04/26/2515451/ivan-totev-kmet-na-plovdiv-izklyuchitelno-sam-blagodaren-za-tova-che-gradat-e-predpocheten-za-domakin-na-golyam-ikonomicheski-forum.html", "text": "Изключително съм благодарен за това, че Пловдив е предпочетен за град, в който може да бъде проведен такъв Икономически форум. Това каза по време на откриващата пресконференция на събитието кметът Иван Тотев във връзка с предстоящо събитие през юни, на което се очаква да вземат участие като говорители министър-председателят на България Бойко Борисов, министърът на Българското председателство на Съвета на ЕС Лиляна Павлова, министърът на енергетиката Теменужка Петкова, Иван Кръстев, председател на Центъра за либерални стратегии и Лариса Манастирли, директор за България на Европейската банка за възстановяване и развитие, предаде репортер на Радио „Фокус“–Пловдив. „Инициативата за това да бъде проведен този форум в Пловдив не идва от община Пловдив, идва от мен в частност. Това показва, че Пловдив е вече много видим град, Пловдив се развива и се превръща в център на българската икономика“, каза Иван Тотев. По думите му когато тази оценка идва от вън, от хора, които нямат нищо общо с развитието на Пловдив, които наблюдават процесите на развитие на съответните региони и взимат решение за тяхната работа на базата на техните усещания, за това къде и как може да бъде проведен в случая такъв икономически форум от регионално значение. „Това означава, че Пловдив е икономически център с вече над местно значение и от регионално значение, за което съм изключително благодарен“, каза Иван Тотев. По думите му Икономически форум е събитие, което надминава границите на Пловдив и региона. Тотев коментира, форумът ще бъде част от политиката на България за регионално лидерство на Балканите . Събитието ще даде възможност на града като икономически център на едно регионално ниво да покаже успехите и компаниите, които ще присъстват ще имат възможност да контактуват, да видят и да научат тенденциите на Европа в едно или друго направление, ще могат да се срещнат с хора, които заемат ключови събития в различни сектори на политическия и икономическия обществен живот.  „Ние ще направим възможно това да бъде наистина един успешен форум, който да продължи и през следващите години и да стане емблема за целия регион“, каза Иван Тотев.\r\nВесела КРЪСТЕВА", "date": "2018.04.26", "title": "Иван Тотев, кмет на Пловдив: Изключително съм благодарен за това, че градът е предпочетен за домакин на голям Икономически форум"}
{"url": "http://www.focus-news.net/news/2018/04/26/2515444/expert-online-gratsko-turskata-kriza-se-razpalva-i-ot-dvete-strani.html", "text": "Исторически непростите отношения между Турция и Гърция днес преживяват нов кръг на конфронтация. Към какво ще доведе ескалацията на стария конфликт и какво може да се очаква от властите на съседните страни, коментира руското онлайн издание,  Expert Online. \r\nНастоящият етап на ръста на напрежението в акваторията на Егейско море започна на 17 януари 2018 г., когато близо до оспорваните от Турция необитаеми острови Имиа (от гледна точка на Гърция, намиращ се в нейни териториални води) по време на опасно маневриране турска корвета се сблъсква с гръцки патрулен кораб. \r\nПограничните инциденти се съпровождат от взаимни нападки на турските и гръцките политици. На предложенията на президента на Турция Реджеп Тайип Ердоган да обмени задържаните гръцки военни срещу осмината турски военнослужещи, които са намерили убежище в Гърция, след неуспешния опит за военен преврат през юли 2016 г., канцеларията на гръцкия министър-председател Алексис Ципрас отговори с категоричен отказ, заявявайки, че „Гърция е правова държава, в нея има министър-председател, който знае и уважава законите на Гърция, а не султан, който се намесва в съдебните решения“. \r\nВ Гърция като основен „ястреб“ в отношенията с Турция действа министърът на отбраната Панос Каменос, който оглавява малка дяснопопулистка партия „Независими гърци“, която е част от управляващата коалиция като младши партньор. Рейтингът на тази партия постоянно намалява и в случай на предсрочни избори рискува да не влезе в парламента. В тази ситуация Каменос, използвайки поста си на министър отбраната, все по-често говори открито по външнополитически въпроси, апелирайки към патриотично настроената част от гръцкото общество и често изказва по-радикални позиции от останалите членове на правителството. Въпреки това, министър-председателят Ципрас не реагира на острите изявления на подчинения си от страх да не загубят подкрепата на „Независими гърци“, а в резултат на това и парламентарното мнозинство. \r\nОсвен това нарастващото напрежение в отношенията с Турция е най-добрият начин да се отклони вниманието на населението от другия външнополитически проблем, който сега е по-неотложен за гръцкото правителство. Става дума за гръцко-македонския спор за името, чието решение съвсем наскоро се премести от мъртва точка.  Но от гледна точка на мнозинството гърци, които смятат, че думата „Македония“ е част от тяхното историческо и културно наследство, решение с включена тази дума е категорично неприемливо. При тези обстоятелства, правителството се интересува от една страна  да демонстрира своята решимост в отстояването на националните интереси, а от друга - да покаже на гражданите, че основната заплаха за Гърция не идва от Македония, а от друг, много по-стар и непредсказуем съперник. \r\nВ Турция, очевидно, конфликтната ситуация с Гърция също играе в полза на местните политици. Ердоган, който наскоро обяви предсрочни избори, най-вероятно ще се опита да използва външнополитическата карта в предизборната си кампания с максимална ефективност, особено след като представителите на кемалистката опозиция многократно го упрекнаха, че е твърде мек спрямо Гърция.   Виктор Турмаков", "date": "2018.04.26", "title": "Expert Online: Гръцко-турската криза се разпалва и от двете страни"}
{"url": "http://www.focus-news.net/news/2018/04/26/2515438/vashington-sasht-se-nuzhdayat-ot-otstapki-ot-strana-na-es-za-da-go-ostavyat-sred-izklyucheniyata-za-tarifite-za-stomana-i-aluminiy.html", "text": "САЩ ще продължат да правят отстъпки за икономики, включително и на Европейския съюз, за тарифите за стомана и алуминий, ако те направят „отстъпки“ за търговията с Вашингтон. Това заяви старши съветник на Белия дом, предава AFP.\r\n„Много е важно някои от нашите приятели да направят известни отстъпки по отношение на търговските практики, тарифите и данъците\", заяви директорът на Националния икономически съвет Лари Кудлов пред CNBC, като посочи като пример „равното третиране на автомобили\" в ЕС.Тереза Герова", "date": "2018.04.26", "title": "Вашингтон: САЩ се нуждаят от отстъпки от страна на ЕС, за да го оставят сред изключенията за тарифите за стомана и алуминий"}
{"url": "http://www.focus-news.net/news/2018/04/26/2515454/sofiya-vavezhda-se-organizatsiya-na-dvizhenieto-za-provezhdane-na-sabitie-v-posolstvoto-na-republika-yuzhna-afrika-v-sofiya-na-4-may.html", "text": "Въвежда се организация на движението за провеждане на събитие в посолството на Република Южна Африка в София на 4 май, съобщиха от пресцентъра на Столична община. От 14.00 часа до приключване на приема на 4 май 2018 г. се забраняват престоят и паркирането на пътни превозни средства, с изключение на автомобилите на гостите поканени на приема на бул. „Джеймс Баучър“ между бул. „Черни връх” и ул. „Златен рог”.", "date": "2018.04.26", "title": "София: Въвежда се организация на движението за провеждане на събитие в посолството на Република Южна Африка в София на 4 май"}
{"url": "http://www.focus-news.net/news/2018/04/26/2515452/sofiya-vavezhda-se-organizatsiya-na-dvizhenieto-za-sabitie-na-spisanie-bbc-top-gear.html", "text": "Въвежда се организация на движението за събитие на списание BBC Top Gear на 26.04.2018 г., съобщиха от пресцентъра на Столична община. От 14.00 до 18.30 часа на 26.04.2018 г. се забраняват престоят и паркирането на пътни превозни средства, с изключение на автомобилите на участниците в мероприятието на бул. „Петко Каравелов” между ул. „Забърде” и ул. „Янко Забунов”.", "date": "2018.04.26", "title": "София: Въвежда се организация на движението за събитие на списание BBC Top Gear"}
{"url": "http://www.focus-news.net/news/2018/04/26/2515458/burgas-gradat-se-vklyuchva-v-globalnoto-sabitie-v-podkrepa-na-horata-s-grabnachni-uvrezhdaniya.html", "text": "Бургас се включва в глобалното събитие в подкрепа на хората с гръбначни увреждания – Wings for Life World Run. Това съобщиха от пресцентъра на Община Бургас. Всяка година десетки хиляди по целия свят излизат за бягане в един и същи ден и час, а на 6 май към тях ще могат да се присъединят и хората в Бургас. В морския град Wings for Life World Run ще се случи благодарение на Васил Динев, който се занимава с екстремен триатлон и бягане на ултра дълги разстояния.\r\nСтартът на бургаското бягане ще бъде разположен при Пантеона в Морската градина. Трасето ще бъде с дължина от 5 км. То е известно на включващите се в редовните бягания 5kmrun.\r\nБягането в Бургас, както и навсякъде по света, започва в 14:00 часа (11:00 UTC). За да се включат в него, желаещите трябва да свалят приложението Wings for Life World Run App, което ще отчете колко километра е успял да избяга всеки участник преди да бъде настигнат от виртуалния финал. Регистрацията в приложението изисква заплащане на такса от минимум 8 евро, 100% от които отиват в полза на фондация Wings for Life, подпомагаща различни клинични проучвания и медицински изследвания, които целят да открият лек срещу травмите и увреждания на гръбначния стълб.", "date": "2018.04.26", "title": "Бургас: Градът се включва в глобалното събитие в подкрепа на хората с гръбначни увреждания"}
{"url": "http://www.focus-news.net/news/2018/04/26/2515457/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се временна организация на движението във връзка със заснемане на рекламен клип, съобщиха от пресцентъра на Столична община. От 18.00 часа на 26 април 2018 г. до 06.00 часа на 27 април 2018 г. се забранява престоят и паркирането на пътни превозни средства, с изключение на автомобилите на снимачния екип на ул. „Буная” между бул. „Русалка” и ул. „Оборище“.", "date": "2018.04.26", "title": "София: Въвежда се временна организация на движението във връзка със заснемане на рекламен клип"}
{"url": "http://www.focus-news.net/news/2018/04/26/2515455/predstoyashti-sabitiya-v-stranata-za-27-april-agentsiya-fokus.html", "text": "***\r\nВ 11.00 часа в спортна зала „Васил Левски“ вицепрезидентът Илияна Йотова ще участва в регионална среща на клубовете „Млади възрожденци“ – инициатива на Общобългарския комитет „Васил Левски“.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.00 часа министърът на околната среда и водите Нено Димов ще се срещне с представители на „Монтюпе“ ЕООД в Информационния център на РИОСВ – Русе, за да  обсъди изпълнението на краткосрочните и средносрочните мерки от инвестиционната програма на дружеството  за ограничаване разпространението на атмосферни замърсители и изграждането на пункт за собствен мониторинг. От 10.15 часа министърът ще даде пресконференция в сградата на екоинспекцията.\r\nОт 11.00 часа във фоайето на ректората на Русенския университет „Ангел Кънчев“ министър Димов ще присъства на откриването на документалната изложба „Зараждане на гражданското общество в България (1987-1989)“, на която МОСВ е съорганизатор. Тя е част от тематичен научен семинар в две части: свидетелства – „Съвременниците разказват“ и „Медиите като огледало на историята“ и част втора – 30 години по-късно. \r\n***\r\nОт 10.00 часа министърът на отбраната Красимир Каракачанов ще посети завод „ТЕРЕМ – Хан Крум“. По време на посещението ще бъдат представени технологичните възможности на завода за ремонт на бронетанкова техника.\r\n***\r\nОт 12.00 часа министърът на регионалното развитие и благоустройството Николай Нанков и македонският министър на местното самоуправление Сухейл Фазлиу ще направят изявление в зала Пресцентър на МРРБ след проведената помежду им среща.\r\n***\r\nОт 12.00 часа министърът на земеделието, храните и горите Румен Порожанов ще присъства на първа копка на разширението на производствените мощности на предприятието за преработка на царевица „Амилум България“ в Северната индустриална зона на града и отбелязване на 25 години от приватизацията му. На събитието е поканен премиерът Бойко Борисов.\r\n*** \r\nОт 09.30 часа българският комисар по цифровата икономика и общество Мария Габриел я ще открие пролетната конференция на АФСЕА секция София на тема „Електронното управление – национален приоритет\", която се провежда в Централния военен клуб в София. Също така ще участва в откриването на Coursedot център за обучение на специалисти за Cloud технологии от 11.30 часа в София Тех Парк. \r\n***\r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група. \r\n***\r\nОт 09.30 часа с поднасяне на венци и цветя на паметната плоча пред сградата на КНСБ  синдикатите ще отбележат световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополукa или професионалнa болест. От 10.00 часа в залата на 11 етаж ще се проведе пресконференция и връчване на награди „Прометея“ за постижения и добри практики в безопасността и здравето на работниците. \r\n***\r\nОт 09.30 часа 9-и състав на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за образуване и ръководене на организирана престъпна група.\r\n***\r\nОт 09.45 часа 2-ри състав на Специализирания наказателен съд ще заседава по делото срещу Таньо Т., Огнян М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу  Мелиад Фарах и Хасан ел Хадж Хасан, на които са повдигнати обвинения за тероризъм.\r\n***\r\nОт 10.00 часа 1-ви състав на Специализирания наказателен съд ще заседава по делото срещу Иван С., Янко К. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Централния военен клуб ще се проведе среща-разговор с евродепутатите Ангел Джамбазки и Ашли Фокс – най-довереният човек на премиера на Великобритания Тереза Мей. На събитието ще се проведе дискусия на тема родолюбие, патриотизъм и консерватизъм. В основата на разговора ще бъде и дебатът за посоката на ЕС и на Обединеното кралство след Брекзит.\r\n***\r\nОт 10.30 часа в Заседателна зала 1 в Ректората на Софийския университет „Св. Климент Охридски“ ще се състои обсъждане на новата критериална система на Националната агенция за оценяване и акредитация в съответствие със стандартите и насоките за осигуряване на качеството в европейското пространство за висше образование, прилагана от месец януари 2 0 17 г.\r\n***\r\nОт 11.00 часа по повод навършването на 200 години от рождението на император\r\nАлександър II, Посолството на Русия в България организират тържествена церемония с\r\nполагане на венци и цветя пред паметника на Цар-Освободител в центъра на\r\nСофия. В мероприятието ще вземат участие дипломати на Посолството начело с Посланика на Русия в България Анатолий Макаров, сътрудници от апарата на Аташето по отбрана начело с полк. Виктор Авдеев, сътрудници на Руския културно-\r\nинформационен център начело с ръководителя на Центъра Павел Журавльов,\r\nбългарски народни представители, обществени дейци и неравнодушни\r\nграждани.\r\n***\r\nОт 11.00 часа в Националния пресклуб на БТА, Фондация „Българско танцово изкуство“ ще даде пресконференция във връзка с началото на проекта „Фолклорна танцова панорама” 2018 и стартиране на дарителската кампания „За българските танци“.\r\n***\r\nОт 11.00 часа в Музея на спорта на Националния стадион „Васил Левски“ ще бъде представена книгата  „Олимпийски каталог/Olympic catalogue“, която представя плакати, наградни и възпоменателни медали, монети, банкноти, марки, значки, талисмани и факли за пренасяне на олимпийския огън, издадени от организаторите на летните и зимните олимпийски игри в продължение на 122 години - от „Атина-1896“  до „Рио де Жанейро-2016“  и „Пьонгчанг-2018“ .\r\n***\r\nОт 11.00 часа 15-и състав на Специализирания наказателен съд ще заседава по делото срещу Петър Т., Ивайло С. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в сградата на СРЗИ ще се проведе пресконференция по повод Европейска имунизационна седмица. Ще бъдат изнесени данни относно ваксинопрофилактиката в София-град както и за територията на цялата страна.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за образуване и ръководене на организирана престъпна група.\r\n***\r\nОт 11.30 часа в Заседателната зала на Ректората на НСА в кв. „Студентски град“ ще се състои церемонията по удостояване на президента на Световната конфедерация по бейзбол и софтбол (WBSC)  Рикардо Фракари (Италия) със званието Почетен професор на Национална спортна академия „Васил Левски“ (НСА).  След връчването на почетните символи – медал и диплом, Фракари ще изнесе публична лекция на тема „Предизвикателствата пред Международната федерация“.\r\n***\r\nОт 13.00 часа в зала „Тържествена“ на Съдебната палата, главният прокурор Сотир Цацаров ще се срещне с ученици от пет столични гимназии. По инициатива на главния прокурор и Прокуратурата на Република България, учениците представиха своите есета на теми: „Ако съм прокурор“, „Аз обвинявам“, „Аз – прокурорът“, „Аз съм прокурор“ , „Обвинение към мисълта“. Есетата са събрани в книга, която ще бъде представена на срещата. \r\n***\r\nОт 19.30 часа в Концертна зала „България“ ще бъде представен проектът на Оркестъра за народна музика на БНР „Ритъмът на Балканите“.\r\n***\r\nОт 09.30 часа  в зала „22-ри септември” ще се проведе редовно заседание на Общински съвет  Благоевград.   \r\n***\r\nОт 11.00 часа в зала „Изток“ на Бургаския свободен университет ще се проведе Национален младежки дебат „Накъде отива Европа“, организиран от представителството на Европейския парламент в София.\r\n***\r\nОт 12.00 часа кметът на Бургас Димитър Николов ще посрещне и поздрави в Заседателната зала на Общината голяма част от отбора на волейболния \"Нефтохимик 2010\", който в рамките на един сезон триумфира със суперкупата, купата и шампионската титла.\r\n***\r\n От 13.00 часа в Конферентна зала на Регионална здравна инспекция ще се проведе пресконференция във връзка с Европейската имунизационна седмица.\r\n***\r\nОт 19.00 часа в салона на Драматичен театър „Адриана Будевска“  ще прозвучат най-новите стихотворения  на поета Недялко Йорданов, заедно с изпети нови и предишни авторски песни. \r\n*** \r\nОт 10.00 часа в Юнашкия салон ще бъде открита Панорама на професиите и профилите в средното образование.\r\n***\r\nОт 13.30 часа във Военноморския музей ще се проведе церемония за обявяване и награждаване на победителите от конкурса за историческо есе, посветено на капитан І ранг Димитър Добрев и капитан-лейтенант Кирил Минков – герои от войните за национално обединение.\r\n***\r\nОт 14.00 часа общинският съветник от ПП ГЕРБ Борислав Нанков ще се срещне с граждани в офиса на партията на ул. „Георги Бенковски” №1.\r\n***\r\nОт 18.00 часа в храм  „Св. Атанасий” ще се проведе лекция на тема „От Пасха до Петдесетница - Осмия ден в годината” с лектор доц. д-р Мариян Стоядинов от Богословски факултет при ВТУ „ Св. св. Кирил и Методий”.\r\n*** \r\nОт 09.00 часа в ПМГ „Васил Друмев“ ще се проведе отбелязване на патронния празник на ПМГ „Васил Друмев“ и Ден на отворените врати.\r\n***\r\nОт 09.30 часа в Музикално-драматичен театър „Константин Кисимов“ – Велико Търново ще бъде открито XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище  „Извор – 1873” с. Самоводене.  \r\n*** \r\nОт 10.00 часа в конферентната зала на хотел „Алегро“ще се проведе  кръгла маса по повод Световния ден за безопасност на труда организира Регионалният съвет на КНСБ Велико Търново.  Очаква се да присъстват вицепрезидента на КНСБ Пламен Нанков, инж. Даниел Панов- кмет на Община Велико Търново. \r\n*** \r\nОт 10.00 часа в РЗИ ще се проведе пресконференция по повод Европейската имунизационна седмица.\r\n*** \r\nОт 10.30 часа в НВУ „Васил Левски“ ще се проведе курс „Начална военна подготовка”. В курса участват 13 български граждани, 7 мъже и 6 жени на възраст от 20 до 36 години, без военна подготовка, които не са студенти.\r\n*** \r\nОт 11.00 часа в магазин „Метро“ ще бъдат отбелязани  10 години магазин „Метро“ във Велико Търново.\r\n***\r\nОт 19.00 часа ще бъде представена книгата на Красимир Узунов „Каймакъ-Чаланъ“.\r\n***\r\nОт 08.30 часа кметът на Община Видин Огнян Ценков ще проведе среща с екипа специалисти от Университетската многопрофилна болница за активно лечение и спешна медицина „Пирогов“, които ще преглеждат безплатно деца в МБАЛ „Света Петка” – Видин в рамките на кампанията „Национална програма Детско здраве – Пирогов“.    Срещата ще се състои в кабинета на кмета (административна сграда на Община Видин, 6 ет.).\r\n***  \r\nОт 09.00 часа в залата на Общинския съвет-Видин ще се проведе заседание на общинските съветници. \r\n***  \r\nОт 10.30 часа в сградата на Дирекция „Бюро по труда“ ще се проведе прескофренция на Инспекцията по труда, РД „Социално подпомагане“ и Дирекция „Бюро  по труда“. \r\n***\r\nОт 18.30 часа в концертната зала на  Младежки център – Добрич ще се проведе Годишен концерт на Клуб Пиано с ръководител Детелина Захариева и Студио за поп- рок певци „Сарандев“ с вокален педагог Елена Карабельова.\r\n*** \r\nОт 11.00 часа в Заседателна зала на Общинска администрация ще се състои пресконференция по проект “Реконструкция и рехабилитация на улична мрежа в гр. Долни чифлик и с. Старо Оряхово, общ. Долни чифлик“.\r\n***\r\nОт 10.00 часа в Заседателната зала на Община Каварна ще се състои пресконференция във връзка с обявяването на кандидатурата на Каварна за Европейски град на спорта през 2019 година. Кандидатурата ще обяви кметът на града Нина Ставрева, заедно със световни и европейски звезди на спорта като Тервел Пулев, Женя Янева, Ерже Демирова и Елена Янева.\r\n***\r\nОт 10.30 часа с откриването на Дните на възрожденската и патриотична песен „Топчето пукна“ ще бъде открита тържествената програма, с която Клисура ще отбележи  142 години от Априлската епопея.\r\n***\r\nОт 09.30 часа на стадион „Осогово” ще се проведе състезанието „Млад огнеборец”.\r\n***\r\nОт 09.00 часа в Актовата зала на СУ „Св. Седмочисленици“ в район „Тракия“ ще бъде открит ученически фестивал за театрално изкуство „Театър-Игра-Живот“.\r\n***\r\nОт 10.00 часа в Общински детски комплекс – Пловдив ще бъде открит шахматен турнир под надслов „Мечтай, планирай, реализирай – живей истински!”.\r\n***\r\nВ 10.30 часа кметът на Пловдив инж. Иван Тотев и кметът на район \"Източен\" Николай Чунчуков ще посетят новия паркинг в пространството между улиците „Братя Свещарови“, „Марин Дринов“ и булевард „Източен“.\r\n***\r\nОт 13.00 часа в спортната зала на Пловдивския университет „Паисий Хилендарски“ ще бъде открито Европейско първенство по сумо за мъже и жени.\r\n***\r\nОт 18.00 часа в Градската художествена галерия – Пловдив ще бъде представен проектът „Абсурд – но не точно“ на четирима художници от Австрия - Хайде Ауфгевект, Йозеф Данер, Хюсеин Ишик и Георг Лебцелтер.\r\n***\r\nОт 09.30 часа в Генералното консулство на Руската федерация в Русе ще се проведе среща за връчване портрет на Александър II. От 10.00 часа ще бъдат посетени места, свързани с Освободителната война: с. Мечка, с. Тръстеник, Ивановски манастир.\r\n***\r\nОт 14.00 часа в Конферентната зала на хотел „Арена“ в Самоков ще се проведе представяне на спечелилия в международния архитектурен конкурс за Нов център на Боровец проект от авторите му William Matthews Associates и Stephen George International Bulgaria. В рамките на представянето ще се проведе и официалното награждаване на първите пет класирани проекта.\r\n*** \r\nОт  17.00 часа в зала №1 на Общината ще се проведе представяне на книгата – сборник  „Свищовските духови оркестри“от съставителя ѝ доц. д-р Юлия Николова и някои от хората, споделили своите спомени в нея. За първи път пред публика най-новият духов оркестър на град Свищов с диригент Деян Йорданов. (Вход свободен.).\r\n***\r\nОт 10.30 часа в хотел „Национал Палас“ ще бъде открита международна научно-приложна конференция на тема: „Животновъдство – традиции, биологично разнообразие и споделен опит“.\r\n***\r\nОт 14.30 часа в 210 зала на РУО-Сливен ще бъдат наградени ученически формации от град Сливен, отличили се със своята активна и успешна театрална дейност.\r\n***\r\nОт 18.00 часа в Клубът на дейците на културата ще се проведе паметна вечер, посветена на известни творци от Смолян, сред които Станислав Сивриев, Усин Керим, Георги Пашев, Никола Гигов и Ганчо Керечев.\r\n*** \r\nОт 11.00 часа, в конферентна зала „Диоген Вичев” Регионална библиотека „Партений Павлович” ще представи проекта „Е-портал на паметта и знанието - маршрути на европейската памет, живото културно наследство и европейските знания”.\r\n***\r\nОт 18.00 часа в Регионална библиотека „Захарий Княжески“ ще бъде представена книгата Втора кожа“ и ще се проведе среща с авторката Катя Стойкова.\r\n***\r\nОт 13.00 часа в Информационно-културния център ще се проведе среща – разговор с българския евродепутат Момчил Неков за възможността за въвеждане на термин за качество „планински продукт“ в България.\r\n*** \r\nОт 11.30 часа в зала 2 на Областна администрация Шумен ще се проведе заседание на Областния съвет по условия на труд.", "date": "2018.04.26", "title": "Предстоящи събития в страната за 27 април (Агенция „Фокус“)"}
{"url": "http://www.focus-news.net/news/2018/04/26/2515459/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-reklamen-klip-na-27-i-28-april.html", "text": "Въвежда се временна организация на движението във връзка със заснемане на рекламен клип, съобщиха от пресцентъра на Столична община.\r\n Забранява се престоят и паркирането на пътни превозни средства, с изключение на автомобилите на снимачния екип, както следва: \r\n- от 22.00 часа на 27.04.2018 г. до 08.00 часа на 28.04.2018 г. на ул. „Буная” между бул. „Русалка” и ул. „Оборище”. \r\n- от 05.00 до 08.00 часа на 27.04.2018 г. и от 05.00 до 08.00 часа на 28.04.2018 г. на ул. „Калиманци” между ул. „Иларион Драгостинов” и ул. „Георги Обретенов”.", "date": "2018.04.26", "title": "София: Въвежда се временна организация на движението във връзка със заснемане на рекламен клип нa 27 и 28 април"}
{"url": "http://www.focus-news.net/news/2018/04/26/2515462/petar-dermendzhiev-direktor-na-transportna-firma-tehnicheskata-izpravnost-na-avtobusite-se-proveryava-vseki-den-ot-mehanitsite-vav-firmata.html", "text": "Техническата изправност на автобусите се проверява всеки ден от механиците във фирмата, а два пъти в годината се извършва технически преглед в пунктовете за техническа диагностика. Това каза за Радио „Фокус“-Пирин Петър Дерменджиев, директор на транспортна фирма. Фирмата обслужва градският транспорт в Благоевград, цялата общинска транспортна схема и в републиканската има обслужвани линии. „При нас системата е такава, че водачът преди да излезе на работа, автобусът минава на технически преглед.  Получава от механикът бележка , която е с подпис и печат, че автобусът е годен за работа. След това водачът отива при фелдшера, който сме назначили, за да премине медицински преглед. Прави се преглед на неговото здравословно състояние и дава проба за алкохол. След като медицинското лице се убеди, че автобусният водач е годен за работа се подпечатва пътният лист и се подписва, че курсът може да бъде осъществен. Това се прави се всеки ден“, каза още Дерменджиев. По думите му водачите на автобуси във фирмата са поне с десетгодишен стаж, като имат доста професионален опит“, каза още Дерменджиев.\r\n„Предпазни колани има само на първите седалки в автобусите ни, които са произведени 2003 и 2004 година“, посочи той. „Голяма част от автобусите нямат, а само малка част имат, но само на предните седалки- за шофьора и за пътниците на предните седалки. Автобусите, които са произведени през 2007 година заводски са оборудвани с колани. Ние нямаме автобуси след 2007 година, а най- новите ни са от 2003 и 2004 години, в които има колани на предните седалки“, каза още Петър Дерменджиев. На въпрос дали има случаи когато пътуват правостоящи граждани на дълги разстояния и кой осъществява контрол. Дерменджиев каза, че от дълго години не е видял препълнен автобус и в него да има правостоящи. „Това се случва само по празници, когато ръководител движение не е разчел броя на автобусите. Изпратил е 20- местен автобус, а не изпратил с 35 места или 50. Тогава има малък брой правостоящи, но  има регламент колко правостоящи могат да пътуват. Препълнен автобус с правостоящи е много рядко явление“, каза Дерменджиев. Той коментира още, че от 1986 година се занимавам с тази дейност, но такова безумие по пътищата никога не е било. „Българите не ценят живота си и този на останалите участници в движението“, каза още Дерменджиев.\r\nЛора КАЛЧЕВА", "date": "2018.04.26", "title": "Петър Дерменджиев, директор на транспортна фирма: Техническата изправност на автобусите се проверява всеки ден от механиците във фирмата"}
{"url": "http://www.focus-news.net/news/2018/04/26/2515460/mrrb-pravi-vik-fond-s-50-mln-lv-godishno-za-malkite-naseleni-mesta-tova-nyama-da-oskapi-taksata-za-potrebitelite.html", "text": "От следващата година се очаква да заработи ВиК фонд, чрез който да се финансират проекти в малки населени места без достъп до европейско финансиране. Това каза пред членовете на парламентарната Комисия по регионална политика, местно самоуправление и благоустройство днес министърът на регионалното развитие и благоустройството Николай Нанков, събшиха от пресцентъра на Министерството на регионалното развитие и благоустройството (МРРБ). \r\nФондът ще бъде генериран от т.нар. „такса солидарност“. Тя ще бъде в размер на 8-10 ст./куб.м вода, като се очаква по този начин да бъдат генерирани между 50-55 млн. лв. на годишна база. Това няма да доведе до оскъпяване на заплащаната от потребителите такса, а ще се прави чрез отчисления, обясни министърът. Преди да заработи фондът, обаче, трябва да бъдат направени изменения в Закона за водите и да бъде приет подготвяният в момента нов Закон за ВиК, каза още той. \r\nМинистър Нанков обърна внимание, че европейските средства не трябва да са панацея, а разполагаемият ресурс по линия на Оперативна програма „Околна среда 2014-2020 г.“ трудно може да реши проблемите в отрасъла. Затова средствата в бюджета на Министерството на регионалното развитие и благоустройството през тази година са увеличени от 12 млн. лв. на 18 млн. лв. Увеличение се предвижда и в бюджета за следващата година, съобщи още той. Според него средства трябва да бъдат насочвани там, където има добре обоснован анализ разходи/ползи, както и прогнози за демографската картина. Трябва да съчетаваме подобни проекти с други, които се финансират с публичен ресурс – преди да модернизираме републикански път или градска среда, първо трябва да се обнови ВиК инфраструктурата, заяви още министърът. \r\nПред народните представители Николай Нанков съобщи още, че до края на годината се очаква да бъде създадена проектна компания за изграждане на нови мостове по р. Дунав. Той уточни, че идеята е съвместна с министъра на транспорта, информационните технологии и съобщенията Ивайло Московски. През месец май ще проведем среща с посланика на Румъния и до месец след това ще бъде структурирана работна група, която да работи по подготовката на проектите, коментира регионалният министър. \r\nПри проявен инвестиционен интерес, на концесия могат да бъдат предложени съоръженията при Русе, Силистра и Никопол, съобщи още министър Нанков. Към втория мост при Русе, който ще бъде само с шосейна част, има най-голям интерес, а проектът за бъдещо съоръжение край Силистра е в най-напреднал етап, допълни той. \r\nВ отговор на въпрос дали прерайонирането на страната е дискутирано с европейската комисия министър Нанков посочи, че България трябва да изпълни всички предварителни условия на ЕС за бъдещия програмен период, едно от които е статистическите райони на отговарят на изискванията на Евростат. Затова ще бъде направена промяна и в Закона за регионалното развитие. \r\nНиколай Нанков информира народните представители и че предсрочно – до месец август или септември т.г. ще приключи рехабилитацията и разширяването на пътя между Пловдив и Асеновград. \r\nПрез месец май трябва да започне рехабилитация на трасето от пътя между Княжево и п.в. „Даскалово“ на територията на област Перник. В момента Агенция „Пътна инфраструктура“ съгласува с КАТ временната организация на движение. В участъка ще бъде изградена система за реверсивно движение. Светофарни уредби ще регулират движението според натовареността. За да не се затруднява допълнително трафика в района, ще се работи основно в тъмната част на денонощието, коментира регионалният министър.", "date": "2018.04.26", "title": "МРРБ прави ВиК фонд с 50 млн. лв. годишно за малките населени места, това няма да оскъпи таксата за потребителите"}
{"url": "http://www.focus-news.net/news/2018/04/26/2515443/sadat-ostavi-v-aresta-kmeta-na-mladost-desislava-ivancheva.html", "text": "Апелативният специализиран наказателен съд остави за постоянно в ареста кмета на столичния район „Младост“ Десислава Иванчева, нейния заместник Биляна Христова – Петрова и Петко Дюлгеров, предаде репортер на Агенция \"Фокус\". Тримата са обвинени във вземане на подкуп в особено големи размери. Според съда за взетото решение има достатъчно доказателства, СРС-та и свидетелски показания, че тримата са изнудвали и са поискали подкуп от бизнесмена Александър Ваклин.", "date": "2018.04.26", "title": "Съдът остави в ареста кмета на \"Младост\" Десислава Иванчева"}
{"url": "http://www.focus-news.net/news/2018/04/26/2515456/the-washington-post-dzheyms-matis-saobshti-che-administratsiyata-na-sasht-vse-oshte-preteglya-iranskoto-yadreno-sporazumenie.html", "text": "Министърът на отбраната на САЩ Джеймс Матин съобщи, че администрацията все още преценява дали Иранското ядрено споразумение може да бъде подобрено достатъчно, че президентът Доналд Тръмп да бъде убеден да остане в него, пише  The Washington Post.\r\nПо време на изслушване пред комисията в Сената по въоръжените сили Матис бе питан дали администрацията иска споразумението от 2015 г. да продължи да действа. Самият Тръмп нарича договора „лудост“ и заяви, че ще реши окончателно до 12 май дали да се изтегли от него.\r\nМатис заяви, че вярва, че САЩ ще се придържат към споразумението. Той не изрази личното си мнение по въпроса, но заяви, че дискусиите с европейските сили относно подобряването на споразумението се водят и в момента. По-рано иранският президент Хасан Роухани отхвърли възможността за промени или допълнения към договора.  Виктор Турмаков", "date": "2018.04.26", "title": "The Washington Post: Джеймс Матис съобщи, че администрацията на САЩ все още „претегля“ Иранското ядрено споразумение"}
{"url": "http://www.focus-news.net/news/2018/04/26/2515461/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. \r\nЗабраняват се престоят и паркирането на пътни превозни средства, с изключение на автомобилите на снимачния екип, както следва: \r\n- от 19.00 до 23.00 часа на 26.04.2018 г. и от 09.00 до 18.00 часа на 27.04.2018 г. на ул. „Васил Стефанов” между бул. „България” и ул. „Спас Соколов”. \r\n- от 19.00 часа на 27.04.2018 г. до 06.00 часа на 28.04.2018 г. на кръстовището на бул. „Александър Малинов” и южната алея на Бизнес парк София. \r\nОт 07.00 до 19.00 часа 28.04.2018 г. и от 07.00 до 19.00 часа на 29.04.2018 г. се забранява влизането на пътни превозни средства по южната алея на Бизнес парк София. \r\nОт 07.00 до 19.00 часа 28.04.2018 г. и от 07.00 до 19.00 часа на 29.04.2018 г. се забранява влизането на пътни превозни средства за максимум от 3 /три/ минути за заснема на кадър по бул. „Александър Малинов” при вход 4 на Бизнес парк София, с пропускане на градския транспорт. \r\nОт 07.00 до 19.00 часа на 29.04.2018 г. се забранява влизането на пътни превозни средства по локалното пътно платно пред Бенч център на бул. „Цариградско шосе” №159.", "date": "2018.04.26", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/04/26/2515465/vitsepremierat-valeri-simeonov-na-sreshtata-s-liliya-grinevich-beshe-deklarirana-pozitsiyata-na-pravitelstvoto-v-zashtita-na-teritorialnata-tsyalost-na-ukrayna.html", "text": "На срещата с Лилия Гриневич беше декларирана категоричната позиция на правителството на България в защита на териториалната цялост на Украйна и в оценка на неприемане на агресивната намеса на Русия, агресивното завземане на Крим и на райони от Източна Украйна, където и в момента се води война, в която падат невинни жертви. Това заяви на брифинг в Министерски съвет вицепремиерът Валери Симеонов след срещата си с украинския министър на образованието и науката Лилия Гриневич, предаде репортер на Агенция „Фокус”.\r\n„Считаме това за един недопустим и ретрограден политически акт на Русия и заставаме изцяло в подкрепа на справедливата борба за независимост на украинската държава”, коментира Симеонов. Вицепремиерът обясни, че на срещата е констатиран напредък в отношенията между двете страни. \r\n„Оценихме  един чувствителен и забележим напредък след тежката криза 2008 година. Ръст в стокообмена, ръст на туристите от Украйна. Определихме програмата за бъдещото развитие на отношенията между двете страни. Това, което предстои – заседанието на междуправителствената комисия между България и Украйна, която не е заседавала от доста години. Това заседание се насрочва във втората половина на тази година, веднага след приключването на председателството на България”, обясни Симеонов. Той поясни, че на срещата са обсъждани и перспективите пред развитието на транспортните връзки между двете страни, а за пример вицепремиерът даде високата оценка на новооткритата директна самолетна връзка София – Одеса. \r\nВицепремиерът коментира още, че енергийната свързаност между двете страни функционират добре, но се предвижда усъвършенстване на връзките. \r\n„Коментирахме и връзките в областта на образованието и в частност възможността за изучаване на български език и преподаване на предмети на български език в училищата в Украйна, основно в Бесарабия”, коментира още вицепремиерът Симеонов. \r\nИван ЛАЗАРОВ", "date": "2018.04.26", "title": "Вицепремиерът Валери Симеонов: На срещата с Лилия Гриневич беше декларирана позицията на правителството в защита на териториалната цялост на Украйна"}
{"url": "http://www.focus-news.net/news/2018/04/26/2515464/aktualna-patna-obstanovka.html", "text": "На 27 април 2018 г. ще бъде предимно слънчево, но около и след обяд отново ще се развива купеста и купесто-дъждовна облачност. Това съобщиха от пресцентъра на Агенция „Пътна инфраструктура”. На места в планинските райони и в източната половина на страната ще има краткотрайни валежи и гръмотевици, има условия и за градушки. Вятърът от северозапад временно ще се усили, по-късно през деня в източните райони ще се ориентира от север-североизток. Минималните температури ще са между предимно между 10° и 15°, максималните - между 24° и 29°.\r\nВ планините преди обяд ще е слънчево, на след пладне ще се развива купеста и купесто-дъждовна облачност и до вечерта на много места ще превали и прегърми. Ще духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19°, на 2000 метра – около 12°.\r\nНад Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи, с гръмотевици. Има условия и за градушки. Максималните температури ще са 20-25°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- \tВсички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: Движение в една лента на АМ \"Тракия\" от км 92+300 до км 92+500, посока София, поради частични ремонтни дейности на пътната настилка. Затворени за движение са активната и аварийната ленти. Движението се извършва в изпреварващата лента. Срок до 27.04.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04.05.2018 г.\r\nАМ „Струма“: \r\nОбласти Перник и Кюстендил\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nАМ „Марица“: \r\nОбласт Хасково: Движението в участъка Любимец – Харманли от км 73+000 до км км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание. Да се съблюдават указанията на временната сигнализация. Срок до 17:00 часа на 27.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\n- Движение в една лента по път Монтана – Враца в района на с. Сумер от км 120+920 до км 125+450 поради машинно подравняване на банкети и почистване на земни окопи над. Движението се регулира от сигналисти. Срок до 30.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 27.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nОбласт Кюстендил: Движението в участъка Блатино – Дупница от км 325+000 до км 328+000 се осъществява с повишено внимание поради почистващо-ремонтни дейности по пътното платно и банкета. Участъкът е сигнализиран с пътни знаци. Срок до 27.04.2018 г.;\r\nОбласт Благоевград: Движението по път I-1 /E-79/ София – Кулата в участъка от отклонение за с. Ощава до с. Ново Делчево от км 392+500 до км 426+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Русе: Дунав мост Русе от км 0+000 до км 1+057 ремонтни дейности  на асфалтовата настилка на мостовото съоръжение. Движението се регулира от сигналисти. Срок до 28.04.2018 г. \r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nДвижението по път с. Каменар – граница с област Шумен от км 83+000 до км 93+500 се осъществява в една лента поради частични ремонтни дейности по асфалтовата настилка. Срок до 27.04.2018 г.\r\nОбласт Варна: Движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по асфалтовата настилка. Срок до 27.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Плевен: Движението в участъка от км 111+300 до км 129+000 в района на Горни Дъбник и местност „Хумата“ се осъществява в една лента поради ремонтни дейности по асфалтовата настилка. Срок до 28.04.2018 г.\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 27.04.2018 г.\r\nОбласт Стара Загора: \r\n- Движението в участъка от км 170+000 до км 183+100 се осъществява с повишено внимание поради почистване на пътната настилка от инертни материали. Срок до 27.04.2018 г.\r\n- Движение с повишено внимание по път I-5 пр. Шипка от км 170 до км 183+100 поради почистване на асфалтова настилка от инертни материали. Срок до 27.04.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\n- Движението по път І-6 Кюстендил – Перник в участъка Ябълково – Драгомирово от км 29+000 до км 40+860 се осъществява с повишено внимание поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.\r\n- Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Сливен: \r\n- Движението по път І-6 София-Бургас в участъка от с.Оризари до гр.Шивачево от км 355+500 до км 364+800 се осъществява с повишено внимание поради частични ремонтни дейности на асфалтовата настилка. Срок до 30. 04.18 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: \r\nДвижението по път I-7 в участъка Могила – Елхово от км 257+000 до км 272+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: \r\n- На път І-8 между разклона на с. Брягово и разклона за с. Поляново в посока Харманли от км 321+000 до км 323+700 се извършва почистване на растителност и ремонт на банкети. Движението се осъществява с повишено внимание. Да се спазват ограниченията на временната сигнализация. Срок до 01.05.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 27.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- Движението по път I-9 Варна-Сл.бряг-Бургас участък на Обход на Ахелой от км 207+726,37 до км 212+233,06 се осъществява с повишено внимание и ограничение на скоростта на движение до 50км/ч. Движението се регулира от пътни знаци. Срока до 29.04.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-99: Движението по път II-99 от км 49+000 до км 58+000 в участъка Караагач - Царево се осъществява в една лента на определени участъци поради частични ремонтни дейности на асфалтовата настилка, почистване на окопи и попълване на банкети. Организацията на движение е сигнализирана с пътни знаци.Срок до 02.05.2018 г.\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-12: Движението по път II-12 Видин – Брегово от км 0+000 до 10+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 27.04.2018 г.\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 27.04.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 28.04.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nПът  III-1104: Движението по път III-1104 Кладоруб – Раяновци в района на с. Рабиша от км 6+000 до км 8+000 се осъществява с повишено внимание поради кастрене на дървета. Движението в района се регулира от сигналисти. Срок до 27.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница Велико Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-71: Движението по път II-71 Бранище – Славеево в участъка от км 81+950 до км 90+880 се осъществява с повишено внимание поради ремонтни дейности на асфалтовата настилка. Движението се регулира с пътни знаци . Срок до 27.04.2018 г.;\r\nПът II-71: Движението по път II-71 Славеево – Одърци в участъка от км 91+700 до км 95+440 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 28.04.2018г.;\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nПът III-296: Движението по път III-296 Вранино – Каварна от км 31+000 до км 42+000 се осъществява с повишено внимание поради ремонтни дейности на асфалтовата настилка. Организацията на движението е сигнализирано с пътни знаци. Срок 28.04.2018 г. \r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 27.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-103: Движението по път III-103 Роман – Златна Панега в участъка от км 35+065 до км 58+919 се осъществява с повишено внимание поради частичен ремонт на асфалтовата настилка. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 30.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nПът III-162: Движение в една лента по път III-162 Горна Бела речка – Долно Озирово от км 11+900 до км 28+000 поради машинно подравняване на банкети и почистване на окопи. Движението се регулира от сигналисти. Срок до 30.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІІ-842: Движението по път III-842 Юндола-Белово от км 22+000 до км 25+000 се осъществява поетапно в свободната лента поради аварийно запълване на появили се деформации на пътната настилка с асфалтова смес. Срок до 27.04.2018 ч.;\r\nПът ІІІ-843: Движението по път ІІІ-843 Велинград – Сърница от км 03+000 до км 04+000 се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 27.04.2018 г.;\r\nПът III-3703: Движението по път III-3703 Пазарджик – Пищигово от км 2+000 до км 10+300 се осъществява поетапно в свободната лента поради частични ремонтни дейности на асфалтовата настилка. Срок до 27.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 104+000 се осъществява в една лента поради машинно полагане на плътна асфалтова смес. Срок до 27.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІI-301: Движението по път ІI-301 Козар Белене – Летница в района на Асеново-Левски от км 0+000 до км 11+000 се осъществява в една лента поради ремонтни дейности по асфалтовата настилка. Срок до 27.04.2018 г.\r\nПът ІІІ-1031: Движението по път ІІІ-1031 Роман – Червен бряг в района на с. Реселец от км 15+000 до км 20+000 се осъществява в едната лента поради ремонтни дейности на асфалтовата настилка. Срок до 02.05.2018 г.;\r\nПът ІІІ-1307: Движението по път ІІІ-1307 Искър – Ставерци в района на Искър – Староселци от км 0+000 до км 13+ се осъществява в едната лента поради ремонтни дейности на асфалтовата настилка. Срок: до 27.04.2018 г.;\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 28.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49:Движението по път II-49 Разград – Кубрат  в участъка между гр. Разград и с. Топчии от км 37+663 до км 50+221 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 27.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: \r\nПът ІІ-23: Движението по път II-23 Русе – Червена вода от км 0+000 до км 12+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-52: Движението по път II-52 Беляново – Нов град от км 30+000 до км 34+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-202: Движението по път III-202 Щръклево – Нисово от км 0+000 до км 15+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-501: Движението по път III-501 Басарбово – Иваново от км 3+700 до км 22+100 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-2102: Движението по път III-2102 Борисово – Черешово от км 3+000 до км 11+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-5201: Движението по път III-5201 Джулюница – Нов град от км 0+000 до км 4+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-662: Движението по път ІІІ-662 Нова Загора – Елена в участъка от с. Баня до гр. Твърдица от км 15+000 до км 26+000 се осъществява с повишено внимание поради полагане на хоризонтална маркировка. Срок до 27.04.18 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 122+237 до км 129+000 се осъществява с повишено внимание в свободната лента, съобразно създадената организация на движение, поради почистване на окопи. Срок до 27.04.2018 г.\r\nПът ІІ-86: Движението по път II-86 Соколовци – к.в. „Устово“ от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 27.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 27.04.2018 г.\r\nПът ІІІ-868: Движението по път ІІІ-868 Рудозем – Фатово от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново от км 0+000 до км 7+720 се осъществява с повишено внимание в свободната лента, съобразно създадената организация на движение поради частични ремонтни дейности по асфалтовата настилка. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево от км 24+000 до км 26+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-81: Движението по път II-81 Самоков – София от км 63+500 до км 80+100 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nПът III-5504: Движение в една лента по път – Мъдрец – Обручище от км 0+000 до км 15+700 поради извършване на частични ремонтни действия на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Здравец от км 30+000 до км 35+000 се осъществява с повишено внимание поради сечене на клони и храсти. Срок до 28.04.2018 г.\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-73: Движението по път II-73 Шумен – Карнобат в района на Смядово от км 18+000 до км 24+000 се осъществява в една лента поради ремонтни дейности по асфалтовата настилка. Срок до 27.04.2018 г.;\r\nПът III-7003: Движението по път III-7003 Пристое – Каолиново от км 1+500 до км 4+800 се осъществява в една лента поради ремонтни дейности по асфалтовата настилка. Срок до 27.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5304: Движението по път III-5304 в участъка Ямбол – Окоп от км 0+000 до км 6+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.;\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.26", "title": "Актуална пътна обстановка"}
{"url": "http://www.focus-news.net/news/2018/04/26/2515453/plovdiv-okrazhniyat-sad-namali-na-5000-leva-parichnata-garantsiya-na-momicheto-koeto-blasna-10-avtomobila-na-parking-sled-upotreba-na-alkohol-i-narkotitsi.html", "text": "Окръжният съд в Пловдив намали размера на паричната гаранция на Габриела Медарова, която блъсна 10 автомобила на паркинг, след употреба на алкохол и наркотици, предаде репортер на Радио „Фокус”-Пловдив. Първоначално съдът поиска гаранция от 20000 лева. Решението бе обжалвано в размера му. Прокуратурата също протестира тази мярка за неотклонение, като я смята за неадекватна. Адвокатът на Габриела Орлин Търновалийски представи уверение, че тя е студентка по маркетинг в Техническия университет в Пловдив, както и документ за платено лечение, тъй като момичето е в нервен срив.\r\nСъдът днес прецени и прие за процесуално допустими приложените доказателства и с оглед на възрастта на момичето и чистото му съдебно минало намали гаранцията на 5000 лева.\r\nПреди десетина дни Габриела Медарова, на 21 години, след употреба на алкохол и наркотик, се блъсна с джипа на приятеля си в десет автомобила, паркирани в жилищен комплекс в Пловдив, малко след 6.00 часа сутринта. Сред автомобилите е била и нейната лична кола. Причинените щети са в размер на 40000 лева.\r\nЦветана ТОНЧЕВА", "date": "2018.04.26", "title": "Пловдив: Окръжният съд намали на 5000 лева паричната гаранция на момичето, което блъсна 10 автомобила на паркинг, след употреба на алкохол и наркотици"}
{"url": "http://www.focus-news.net/news/2018/04/26/2515436/ivitsa-dachich-vanshen-ministar-na-sarbiya-ako-harvatiya-otzove-poslanika-si-nie-shte-otgovorim-sas-sashtoto.html", "text": "Ако Хърватия отзове посланика си от Белград, Сърбия също ще направи същото. Това заяви министърът на външните работи на западната ни съседка – Ивица Дачич, съобщава скопското електронно издание „Курир“.\r\nПо-рано в четвъртък хърватските медии, позовавайки се на източници от правителството, съобщиха, че ако Сърбия наложи забрана за влизане в страната на военния министър на Загреб Дамир Кръстичевич, то правителството на Андрей Пленкович ще привика за консултации дипломатическия си представител в Белград. \r\n„При подобен случай щяхме да бъдем принудени да реагираме реципрочно. Трябва да преминем изцяло към положителен дневен ред, защото отношенията между сърбите и хърватите са от решаващо значение за стабилността на региона“, заяви Дачич. Тереза Герова", "date": "2018.04.26", "title": "Ивица Дачич, външен министър на Сърбия: Ако Хърватия отзове посланика си, ние ще отговорим със същото"}
{"url": "http://www.focus-news.net/news/2018/04/26/2515467/dots-d-r-zdravko-dimitrov-arheolog-ne-se-nalaga-izmestvane-na-traseto-na-avtomagistrala-struma-predvid-arheologicheskite-prouchvaniya-koito-se-pravyat-v-rayona.html", "text": "Не се налага изместване на трасето на автомагистрала „Струма“ предвид археологическите проучвания, които се правят в района. Това каза за Агенция „Фокус“ археологът доц. д-р Здравко Димитров от Националния археологически институт с музей при БАН, който ръководи разкопките на древното селище \"Скаптопара\" край благоевградското село Покровник. „На този етап изместване на трасето не се налага, тъй като тази част от структурите, които откриваме, е доста лабилна. Доста пари ще отидат за реставрирането. Освен това, тези трайни структури, които открихме като гробницата, която през последните дни проучихме, в нея имаше много хубави находки. Това е много голямо откритие, което не се случва във всеки археологически сезон. Находките постъпват в музея в Благоевград. По-трайните места могат да бъдат премествани“, коментира доц. Димитров. По думите му трябва да се гледат и двете неща – хем да се запази археологията, хем да си върви и проектът на магистралата. „Ние спазваме сроковете на АПИ и магистралата ще си премине в срок. Смятам, че няма да има проблем за това. Другото важно нещо е, че по-ценните неща могат да се пренесат и находките да отидат в музея в Благоевград“, уточни той. \r\nДоц. Димитров поясни, че като цяло има над 1500 находки, като около 1000 от тях са монети. „Имаме няколко доста интересни стъклени съдове, които бяха открити в гробницата, лампичка и тъкани, с които е бил завит починалият по време на гробната церемония. Имаме 12-13 пещи за всякакви видове производствени дейности – керамика, стъкло, метал. Много е вероятно да има и пещи, в които са били изпичани тежести за станове. Още от времето, когато той е известен, са откривани най-много тежести за тъкачни станове“, обясни той и добави, че това са доста интересни находки, които ще обогатят изключително много фонда на Регионалния исторически музей в Благоевград и ще могат да бъдат показвани на хората. „Много изложби могат да се направят. Даже с директората на музея сме обсъдили да организираме една изложба за нощта на музеите. Възможностите, които се получават от проучването на този проект на базата на договора, който имаме с АПИ, са много добри“, подчерта археологът. \r\nСпоред него основният въпрос, с който всички започват, дали се изисква промяна на трасето, е безсмислен. „Естествено, че магистралата е първостепенен проект не само за България, но и за Европа. По-важният въпрос е какво става с останалата част на обекта. Той е огромен и продължава много назад извън трасето. С община Благоевград вече сме в контакт и можем да сътворим неща, които да продължат в бъдеще и този проект да се проучва извън трасето. Тогава всички тези въпроси дали нещо ще се запазва или унищожава, ще са напълно излишни“, посочи доц. Димитров и подчерта, че целта е след тези спасителни разкопки, които ще приключат през месец юли, ако може да продължат с проучванията в региона. „За това нещо обаче ни е необходима помощта на общината“, каза още доц. Здравко Димитров. \r\nЛюба АЛЕКСИЕВА", "date": "2018.04.26", "title": "Доц. д-р Здравко Димитров, археолог: Не се налага изместване на трасето на автомагистрала „Струма“ предвид археологическите проучвания, които се правят в района"}
{"url": "http://www.focus-news.net/news/2018/04/26/2515463/reuters-donald-tusk-prizova-kosovo-da-podobri-otnosheniyata-si-sas-sarbiya.html", "text": "Председателят на Европейския съвет Доналд Туск призова Косово да подобри отношенията си със Сърбия за да напредне към членството си в ЕС, предава  Reuters.\r\n„Без всеобхватна нормализация на отношенията със Сърбия и пълното прилагане на споразумението, не виждам как може да се постигне пробив в отношенията с ЕС“, заяви Туск по време на съвместна пресконференция с президента на Косово Хашим Тачи.“Знам, че ще е трудно, но все още съм оптимист, че след срещата ми вчера с президента на Сърбия Александър Вучич и с Тачи ще стана още по оптимистичен“, допълни той. Виктор Турмаков", "date": "2018.04.26", "title": "Reuters: Доналд Туск призова Косово да подобри отношенията си със Сърбия"}
{"url": "http://www.focus-news.net/news/2018/04/26/2515468/reuters-bosna-i-hertsegovina-izpravena-pred-pritok-na-migranti-saobshti-che-zasilva-granichniya-kontrol.html", "text": "Правителството на Босна и Херцеговина съобщи, че ще засили граничния контрол, за да предотврати по-нататъшен приток на мигранти и ще се опита да настани тези, които вече са достигнали до нея, предава  Reuters.\r\nСтотици мъже, жени и деца спят по парковете в Сараево и в граничещите с Хърватия градове. Местните власти призовават централното правителство на действа, защото туристическият сезон приближава и предупреждават, че нямат капацитет да настанят мигрантите.\r\nДве години след закриването на т.нар. „Балкански бежански маршрут“, Босна и Херцеговина се е превърнала в алтернативен маршрут, започващ от Турция, през Гърция, Албания и Черна гора. \r\nЦентралното правителство в Сараево е натоварило агенцията за координация на мигрантските въпроси да предприеме мерки за спирането на достъпа на мигрантите.  Властите изчисляват, че близо 1200 мигранти от Сирия, Пакистан, Либия и Афганистан са навлезли в страната от началото на годината и приблизително толкова са прехванати на границата. \r\n„Мигрантите, навлезли в Босна и Херцеговина ще бъдат подпомагани от властите, които в момента търсят места да ги настанят по човешки и достоен начин“, пише в заявление на босненското правителство.  Виктор Турмаков", "date": "2018.04.26", "title": "Reuters: Босна и Херцеговина, изправена пред приток на мигранти, съобщи, че засилва граничния контрол"}
{"url": "http://www.focus-news.net/news/2018/04/26/2515469/stara-zagora-obshtinskiyat-savet-v-kazanlak-otkri-protsedura-po-izbor-na-obshtestven-posrednik.html", "text": "На редовното 37-мо заседание на Общинския съвет в Казанлък съветниците дадоха съгласието си за откриване на процедура по избор на Обществен посредник, предаде кореспондент на Радио „Фокус“. Председателят на Общинския съвет Николай Златанов каза, че правилникът за този избор е приет преди 12 години и той включва една изключително усложнена процедура. Той поясни, че на практика, за да се стигне до гласуване на избора Общинският съвет трябва да премине през три последователни решения на три свои сесии. Т.е. трябва три месеца да се занимава с този въпрос.  \r\nПроцедурата бе открита на днешното заседание, на 26 април и в 14 – дневен срок се предоставя възможност за номиниране на членове на временна комисия, която ще „изпитва“ кандидатите за Обществен посредник. Комисията включва петима общински съветници, двама журналисти, двама представители на сдружения с нестопанска цел. „В този смисъл комисията ще бъде наистина независима, неутрална и необвързана с всякаква партийна принадлежност. Оттук нататък обаче се влиза в една процедура, в която кандидатите се изслушват, избират се двамата най – добри, според комисията, и едва на третото заседания се подлагат на гласуване“, поясни Златанов.\r\nУспоредно с откриване на процедура по избор на Обществен посредник на Казанлък председателят на ОбС Николай Златанов внесе предложение за изменение и допълнение на Правилника за избор на Обществен посредник, което обаче, не бе прието от част от съветниците. „Предложението касаеше козметична промяна, като разчитах, че общинските съветници ще се ангажират със сериозна поправка на правилника. Моите очаквания не бяха оправдани. Може би отлагането на промяната ще ни даде донякъде възможност да направим повече предложения. Несъвършенствата в Правилника сме ги коментирали дори с настоящия Обществен посредник“, каза Златанов и поясни, че смисълът на неговото предложение е, че когато един Обществен посредник се избира, той трябва да събере 2/3 от гласовете на общинските съветници. Според Правилника, ако не бъде избран нов, старият обществен посредник остава да изпълнява функциите си до избора на нов. Преди пет години са проведени три последователни процедури, по три месеца, преди да бъде избран новият Обществен посредник.„На практика се заобикаля изискването на Закона за местното самоуправление и местната администрация местният омбудсман да бъде избран с 2/3 от гласовете на съветниците. Ако 1/3 от общинските съветници блокират избора на новия посредник, настоящият може да изкара целия нов мандат от пет години, което е заобикаляне на закона. Друго, което ще предложа е тази процедура ,когато се завърти и не бъде избран Обществен посредник, тя да стартира след три месеца. Смятам, че би било по – добре за самия избор, за да може хората, които гласуват в залата да са наясно, че не може да се злоупотребява в продължение на цяла година и да се занимава Общинският съвет с този въпрос, а трябва да се вземе отговорно решение. Политическите партии да си съберат групите в Общинския съвет и да стигнат до предварително съгласие, кой от двамата предложени от комисията ще бъде избран за омбудсман“, поясни председателят на Общинския съвет.\r\nСлавяна ГАЙДАРОВА", "date": "2018.04.26", "title": "Стара Загора: Общинският съвет в Казанлък откри процедура по избор на Обществен посредник"}
{"url": "http://www.focus-news.net/news/2018/04/26/2515473/vidin-intenziven-e-trafikat-na-vhodno-izhodnite-arterii-na-grada.html", "text": "Интензивен е трафикът на входно изходните артерии на Видин, предаде за Радио „Фокус“ – Видин дежурният служител в Областно пътно управление-Видин. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“.  Натоварено е движението в участъка Видин – Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nВъв Видин трафикът е оживен на кръговото кръстовище на ж.п.гарата  и по бул. „Панония“. В централната градска част пред някои от светофарите се образуват задръствания. \r\nАнна ЛОЗАНОВА", "date": "2018.04.26", "title": "Видин: Интензивен е трафикът на входно изходните артерии на града"}
{"url": "http://www.focus-news.net/news/2018/04/26/2515471/pazardzhik-natovareno-e-dvizhenieto-na-vhodno-izhodnite-arterii-na-grada.html", "text": "Натоварено е движението на входно-изходните артерии на Пазарджик, както и по околовръстния път, предаде репортер на Радио „Фокус“ – Пазарджик. В края на работния ден интензивен трафик има по всички главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. Патрул на „Пътна полиция“ е разположен на изхода на града в посока Пловдив.\r\nАлбена ЖИЛЕКОВА", "date": "2018.04.26", "title": "Пазарджик: Натоварено е движението на входно-изходните артерии на града"}
{"url": "http://www.focus-news.net/news/2018/04/26/2515474/faktor-makedoniya-zhan-klod-yunker-zayavi-che-sporat-za-imeto-tryabva-da-bade-speshno-reshen.html", "text": "Председателят на Европейската комисия Жан-Клод Юнкер в своя реч пред гръцкия парламент заяви, че въпросът с името трябва да бъде решен между самите Гърция и Македония, а той не е компетентен да дава идеи и насоки, но трябва да се подчертае спешността, характеризира решаването на проблема, предава македонското електронно издание   „Фактор“.\r\n„Пред вашия парламент ще кажа нещо, което казах, когато бях наскоро в Скопие, където беше поставен въпросът за името на тази страна. Не съм компетентен да ви давам никаква насока, идеи или указания по въпроса, който във всеки случай трябва да решите между вас. Но нека да подчертая неотложността, която характеризира разрешаването на проблема, предвид сложния регион. Имам предвид думите на Чърчил: тук произведената история не може да се консумира, тя е толкова голяма“, заяви Юнкер.\r\nВ обръщение към депутатите, в присъствието на гръцкия президент Прокопис Павлополус Юнкер говори и за страните от региона и тяхното европейско бъдеще. Виктор Турмаков", "date": "2018.04.26", "title": "„Фактор“ (Македония): Жан-Клод Юнкер заяви, че спорът за името трябва да бъде спешно решен"}
{"url": "http://www.focus-news.net/news/2018/04/26/2515475/smolyan-padnali-kamani-zatrudnyavat-dvizhenieto-po-patya-smilyan-rudozem.html", "text": "Мокри, но нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно. През деня не са получавани сигнали за инциденти по пътищата в областта. Малко преди 17.00 часа е получен сигнал за паднали камъни по пътя Смилян – Рудозем. Водачите трябва да шофират с повишено внимание и съобразена скорост по това направление.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ град Смолян пътните настилки по улиците са мокри. Автомобилният трафик е с обичайната си натовареност за края на работния ден. По-интензивно е движението по централните улици, кръстовищата и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра.\r\nНели ГЕРГЬОВСКА", "date": "2018.04.26", "title": "Смолян: Паднали камъни затрудняват движението по пътя Смилян – Рудозем"}
{"url": "http://www.focus-news.net/news/2018/04/26/2515466/sitel-makedoniya-prezidentat-na-harvatiya-e-optimist-che-shte-se-nameri-reshenie-za-spora-za-imeto-mezhdu-gartsiya-i-makedoniya.html", "text": "Хърватският президент Колинда Грабар-Китарович заяви, че е оптимистична относно скорошното приключване на преговорите между Македония и Гърция за името и поканата за членство в ЕС. Според нея двустранният спор с Гърция не трябва да блокира преговорите за евроатлантическата интеграция на Македония и като успешен пример посочи преговорите между Хърватия и Словения, предава скопският телевизионен канал  „Сител“.\r\nПосещението на Грабар-Китарович в Македония продължава и утре с участието в  Процеса „Бърдо-Бриони“, където ще присъстват и лидерите на страните от Западните Балкани. Ще присъстват и българският министър-председател Бойко Борисов, както и председателят на Европейския Съвет Доналд Туск. Според македонския президент Георге Иванов утрешното събитие е добра възможност да се изпрати послание, че страните от региона са готови да следват пътя на европейската интеграция. Виктор Турмаков", "date": "2018.04.26", "title": "„Сител“ (Македония): Президентът на Хърватия е оптимист, че ще се намери решение за спора за името между Гърция и Македония"}
{"url": "http://www.focus-news.net/news/2018/04/26/2515450/chosun-ilbo-dvete-koreyski-darzhavi-shte-obsadyat-razorazhavaneto-na-voynitsite-po-demilitariziranata-zona.html", "text": "Северна и Южна Корея ще обсъдят премахването на стражевите постове в демилитаризираната зона, която ги разделя, както и разоръжаването на войниците, които са разположени на пропускателен пункт „Пханмунджом“, пише „Чосун Илбо“.\r\nИдеята е част от усилията на Южна Корея да превърне демилитаризираната зона от символ на разделение в символ на мира, според правителствени източници. Според примирието след Корейската война през 1953 г. войниците от двете корейски държави в зоната могат да носят пистолети и неавтоматични пушки.\r\nПрезидентът на Южна Корея Мун Джей-ин  и севернокорейският лидер Ким Чен-ун, които ще се срещнат в петък ще обсъдят и откриването на пункт за връзка в „Пханмужджом“ със служители и от двете страни, които да обсъждат трансгранични въпроси. \r\nМун Джей-ин ще предложи и постепенно изтегляне на тежкото оръжие и войските от Демилитаризираната зона. Двете страни също така обмислят установяване на гореща линия между въоръжените сили на двете войски. Виктор Турмаков", "date": "2018.04.26", "title": "„Чосун Илбо“ : Двете корейски държави ще обсъдят разоръжаването на войниците по Демилитаризираната зона"}
{"url": "http://www.focus-news.net/news/2018/04/26/2515479/shumen-izplashtaneto-na-zaplati-v-mbal-v-grada-be-obsadeno-na-sreshta-pri-oblastniya-upravitel.html", "text": "Областният управител на Шумен проф. Стефан Желев проведе среща с изпълнителния директор на МБАЛ-Шумен д-р Атанас Атанасов, с  временно изпълняващия длъжността директор на РЗОК Мирослав Мутафчийски и заместник-кмета по здравеопазване и социални дейности на Шумен д-р Светлана Маркова относно проблема с изплащането на трудовите възнаграждения на работещите в здравното заведение. Това съобщиха от пресцентъра на Областната администрация. По време на разговорите д-р Атанасов съобщи, че няма месец, през който да не е извършвано плащане към работещите в болницата. \r\n„На 15 април бяха изплатени заплатите за месец март. Плащане на аванс на 30 април няма да има, като тази сума ще бъде изплатена заедно със заплатите, след като бъде сключен договора със здравната каса“, каза д-р Атанасов. Той уточни, че документите на МБАЛ  за сключването на този договор ще бъдат подадени в касата на 30 април. „3аконовият срок за сключване на договора е 30 дни след подаване на документите“, каза Мирослав Мутафчийски и уточни, че РЗОК приема и обработва документи на договорните си партньори от началото на месец април.„На 23 април на МБАЛ Шумен е преведена сумата от 1 300 242 лв.“, каза още г-н Мутафчийски. „Ако документите за сключването на договора със здравната каса бяха подадени в началото на април, до сега МБАЛ щеше да има сключен договор с НЗОК и проблема нямаше да съществува. Недоумявам защо ръководството на болницата не са взели необходимите мерки своевременно, за да няма проблем с трудовите възнаграждения на работещите в болницата“, коментира областният управител проф. Стефан Желев.", "date": "2018.04.26", "title": "Шумен: Изплащането на заплати в МБАЛ в града бе обсъдено на среща при областния управител"}
{"url": "http://www.focus-news.net/news/2018/04/26/2515478/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Натоварен е трафикът по автомагистрала „Струма“ и главен път Е-79 в Благоевградска област, пътните настилки са частично мокри. Това съобщи за Радио „Фокус“ – Пирин дежурният служител в Областно пътно управление – Благоевград. В региона няма затворени пътища. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти. Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Въведеното ограничение е в сила до 27 април.\r\nС нормална интензивност е трафикът в областния център. Пътните настилки са сухи, на места мокри. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. \r\nГрадският транспорт се движи по разписание без закъснение.\r\nКристина МИТКОВА", "date": "2018.04.26", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/04/26/2515472/ministar-liliya-grinevich-detsata-ot-balgarski-proizhod-imat-palna-vazmozhnost-da-izuchavat-balgarski-ezik-v-ukrainskite-uchilishta.html", "text": "Децата от български произход имат пълна възможност да изучават български език в украинските училища. Това заяви министърът на образованието и науката Лилия Гриневич след срещата си в Министерски съвет с вицепремиерът на България по икономическата и демографската политика Валери Симеонов, предаде репортер на Агенция „Фокус”. „Освен това, ние сме готови да разширяваме тези възможности, за да могат децата да се обучават на родния език”, подчерта Гриневич. „Имаме нужда от преподаватели, които да могат да преподават на български език. Днес обсъждахме въпроса за подготовката на такива специалисти в нашите висши училища”, допълни още тя.\r\nПо думите ѝ и за двете страни е важно да увеличат стокообмена помежду си, а с подобрението на транспортните връзка да увеличат и количеството на туристите.\r\n„Украйна има какво да предложи на България, а ние виждаме, че и България има какво да предложи на Украйна”, коментира Гриневич.  \r\n„Бих искала да потвърдя колко е важна за нас позицията на България относно териториалната цялост на Украйна”, подчерта в изказването украинският министър.\r\nИван ЛАЗАРОВ", "date": "2018.04.26", "title": "Министър Лилия Гриневич: Децата от български произход имат пълна възможност да изучават български език в украинските училища"}
{"url": "http://www.focus-news.net/news/2018/04/26/2515477/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nДвижението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.26", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2018/04/26/2515476/gabrovo-dvizhenieto-v-uchastak-ot-pat-sevlievo-yantra-se-osashtestvyava-v-ednata-lenta-poradi-izvarshvane-na-chastichni-remontni-deynosti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 29°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км. 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м. е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км. 22 до км. 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Богатово – Севлиево се осъществява с повишено внимание поради изсичане на храсти, оформяне на окопи и подравняване на банкети.\r\nДвижението в участък от път Севлиево –  Янтра се осъществява в едната лента поради извършване на частични ремонтни дейности по асфалтовата настилка.\r\nНадежда КРЪСТЕВА", "date": "2018.04.26", "title": "Габрово: Движението в участък от път Севлиево –  Янтра се осъществява в едната лента поради извършване на частични ремонтни дейности"}
{"url": "http://www.focus-news.net/news/2018/04/26/2515480/reuters-germaniya-i-frantsiya-podpisaha-protokol-za-savmestno-razvitie-na-orazheyni-sistemi.html", "text": "Германският и френският министри на отбраната Урсула Фон дер Лайен и Флоренс Парли подписаха четири документа, според които двете страни започват съвместно развитие на нови оръжейни системи, включително и нов изтребител, предава  Reuters.\r\nМинистрите описаха решението като историческо. Фон дер Лайен подчерта, че и други страни от ЕС ще могат да се присъединят проектите за развитие на оръжейни системи.  Виктор Турмаков", "date": "2018.04.26", "title": "Reuters: Германия и Франция подписаха протокол за съвместно развитие на оръжейни системи"}
{"url": "http://www.focus-news.net/news/2018/04/26/2515481/granichna-politsiya-normalno-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от „Гранична полиция“. Без проблеми се преминавана през ГКПП „Кулата“, „Илинден“, „Златарево“ и „Логодаж“.\r\nКристина МИТКОВА", "date": "2018.04.26", "title": "„Гранична полиция“: Нормално се извършва преминаването през граничните пунктове на територията на Югозападна България"}
{"url": "http://www.focus-news.net/news/2018/04/26/2515485/ministar-krasen-kralev-pokaza-na-uchenitsi-ot-valchi-dol-svetovnata-kupa-po-voleybol.html", "text": "Ученици от Oбщина Вълчи дол се докоснаха до световната купа по волейбол, която ще бъде връчена на шампиона в първенството на планетата за мъже, организирано съвместно от България и Италия (10-30 септември). Това съобщиха от пресцентъра на Министерството на малдежта и спорта. Възпитаници на СУ „Васил Левски“ (гр. Вълчи дол), ОУ „Васил Левски“ (с. Михалич), ОУ „Св. Иван Рилски“ (с. Червенци) и ОУ „Св. Климент Охридски“ (с. Стефан Караджа) гостуваха на министъра на младежта и спорта Красен Кралев в присъствието на народния представител от ГЕРБ Павел Христов и Димитър Тодоров, зам.-кмет на Вълчи дол. В сградата на ММС учениците и техните преподаватели имаха възможност да разговарят със звездата на националния отбор по волейбол Теодор Салпаров и да разгледат кабинета на министъра.\r\n„Радвам се, че сте ми дошли на гости да видите как работя. Вашата община е много спортна. Знам, че имате много силен отбор по баскетбол за кадетки, а от Вълчи дол е и бащата Наско Сираков, който днес има рожден ден – Петко Сираков“, обърна се министър Кралев към децата. Той ги посъветва да спортуват редовно, да си учат уроците и им обеща през лятото да ги посети, за да види на място с какви условия за спорт разполагат.\r\nТеодор Салпаров покани децата да подкрепят националния отбор по волейбол в мачовете от Световното първенство, които ще се играят в Двореца на културата и спорта във Варна.\r\n„Не всички деца имат този уникален шанс да докоснат купата, която ние мечтаем да спечелим. Аз също я виждам за първи път сега и много се вълнувам“, каза Салпаров.\r\nУчениците от Вълчи дол получиха от министър Кралев топки за футбол, баскетбол и волейбол, както и подаръци #BeActive. След посещението в ММС децата разгледаха Музея на спорта на националния стадион „Васил Левски“. Главният уредник на музея Катя Иванова ги запозна с изложените експонати и с най-големите успехи в историята на българския спорт. След това децата разгледаха трибуните, терена и съблекалните на стадиона.", "date": "2018.04.26", "title": "Министър Красен Кралев показа на ученици от Вълчи дол световната купа по волейбол"}
{"url": "http://www.focus-news.net/news/2018/04/26/2515482/plovdiv-do-20-may-se-udalzhava-ogranichenieto-na-dvizhenieto-po-patya-shishmantsi-belozem.html", "text": "До 20 май се удължава ограничението на движението по пътя Шишманци-Белозем, в района на пътния възел при АМ „Тракия“. Това съобщи за Радио „Фокус“-Пловдив дежурен служител в Областно пътно управление-Пловдив. Движението там се осъществява в една лента поради ремонтни дейности на надлез.\r\nДо 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, също поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонт. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци заради намален габарит на пътното платно на мост в село Поповица.\r\nНатоварено е движението по изходните артерии в Пловдив. Трафикът на територията на града също е интензивен в края на работния ден.\r\nЦветана ТОНЧЕВА", "date": "2018.04.26", "title": "Пловдив: До 20 май се удължава ограничението на движението по пътя Шишманци-Белозем"}
{"url": "http://www.focus-news.net/news/2018/04/26/2515483/afp-donald-tramp-shte-poseti-velikobritaniya-na-13-yuli.html", "text": "Президентът на САЩ Доналд Тръмп ще направи първото си посещение във Великобритания на 13 юли, предава  AFP.\r\n„Президентът на САЩ Доналд Тръмп ще посети Великобритания на 13 юли“, съобщи говорител на британското правителство. Това ще е първото посещение на президента в страната, откакто встъпи в длъжност миналия януари, след като пътуването му на няколко пъти бе отлагано. Виктор Турмаков", "date": "2018.04.26", "title": "AFP: Доналд Тръмп ще посети Великобритания на 13 юли"}
{"url": "http://www.focus-news.net/news/2018/04/26/2515484/d-r-petko-marinov-vma-varna-okolo-10-15-patsienti-godishno-postapvat-za-lechenie-sled-uhapvane-ot-zmiya.html", "text": "Около 10-15 пациенти годишно постъпват за лечение в Клиниката по токсикология към ВМА – МБАЛ Варна след ухапване от змия. Това каза за Радио „Фокус“ – Варна д-р Петко Маринов, токсиколог в Клиниката по токсикология към ВМА – МБАЛ Варна. „Времето на първите ухапвания наближава. Периодът, в който лекуваме пациенти след змийски ухапвания, е от около втората половина на май, след затопляне на времето, до към октомври. В нашия регион ухапванията са от пепелянка, другата отровна змия -усойница, не се среща в региона. Ухапванията не са с голяма честота“, отбеляза д-р Петко Маринов. Той коментира, че са опасни районите, които са запуснати и изоставени. „Змиите избягват местата, където има голямо движение на хора“, добави д-р Маринов. По думите му най-често ухапванията са провокирани от самия пациент – ако е забелязал змията –  при опит да я хване, или когато не я е забелязал и върши нещо в близост до местонахождението й, може да провокира ухапване. Това би могло да се случи при бране на грозде или при работа в градината. „Змията напада тогава, когато се чувства застрашена. Нашите змии нямат агресивно поведение, каквото поведени е характерно за някои от тропическите или северноамериканските змии. Първата помощ за ухапания от змия може да бъде налагане на стягаща превръзка над мястото на ухапване. Най-често ухапванията са  в  областта на дланите и стъпалата, стягащата превръзка не е под лакътя и под коляното, а на нивото на бедрото или мишницата. След това да се потърси незабавно медицинска помощ. Змиите в България не са смъртоносни, но е добре човек да потърси медицинска помощ след ухапването“, подчерта д-р Петко Маринов.\r\nПо думите му убождания от рибата морски дракон се регистрират обикновено през лятото и есента. Д-р Маринов отбеляза, че убожданията не са чести. „Трябва да се потърси медицинска помощ след контакт с отровни животни, за да се избегнат усложнения“, отбеляза д-р Маринов. Забелязва се, че случаите на убождане от рибата морски дракон намаляват, тъй като повечето рибари са предупредени и знаят да се пазят. Пациенти са обикновено рибари-любители, които не познават рибата, която е дънна, зарива се в пясъка, само очите и част от муцуната са навън. Така напада от засада дребните рибки. Опасността е да се сгреши с попче и прибързано да се хване с ръка.\r\nМорският дракон е една от отровните риби в Черно море. По наши води се среща в песъчливото дъно на Черноморското крайбрежие. Тялото има клиновидна форма, а размерите му достигат тези на морско попче. В основата на първата гръбна перка има трилъчев шип с отровни жлези, които функционират дори тогава, когато рибата е мъртва. Отровата ѝ не е смъртоносна, но създава болезнено усещане при убождане.\r\nМарияна ВАЛЕНТИНОВА", "date": "2018.04.26", "title": "Д-р Петко Маринов, ВМА – Варна: Около 10-15 пациенти годишно постъпват за лечение след ухапване от змия"}
{"url": "http://www.focus-news.net/news/2018/04/26/2515488/inzh-tonka-atanasova-riosv-burgas-na-plazh-irakli-ne-se-stroi-nishto-po-razlichno-ot-stroitelstvoto-koeto-zapochna-minalata-godina.html", "text": "На плаж „Иракли“ не се строи нищо по-различно от строителството, което започна миналата година от възложителя „Емона 2000“ и е с проведена процедура по оценка въздействие върху околната среда от 2011 г. Това каза за Радио „Фокус“-Бургас инж. Тонка Атанасова, директор на Регионалната инспекция по околната среда и водите (РИОСВ) - Бургас, във връзка  медийните публикации за незаконно строителство на плаж „Иракли“. По думите й през 2013г. директорът на РИОСВ – Бургас налага предварителна административна мярка за спиране на строителството, тъй като има отклонение в строителните параметри.  Те са намалени от одобрените през 2011г. Собственикът на имота обжалва тази административна наказателна мярка и Върховният административен съд се изнася в полза на инвеститора. След произнасянето от страна на съда, РИОСВ-Бургас няма правно или законово основание за спиране на строителството на този обект.\r\n„Категорично завяваме, че към днешна дата никакво друго строителство не се извършва на плаж „Иракли“. Още повече за сега нямаме заявени инвестиционни намерения, които да започнат изграждане на плажа. Това което е входирано в РИОСВ-Бургас и търпи процедури по екологичното законодателство е единствено за плаж „Вая“.\r\nДеница ДИМИТРОВА", "date": "2018.04.26", "title": "Инж. Тонка Атанасова, РИОСВ-Бургас: На плаж „Иракли“ не се строи нищо по-различно от строителството, което започна миналата година"}
{"url": "http://www.focus-news.net/news/2018/04/26/2515490/nimh-utre-shte-bade-predimno-slanchevo-no-okolo-i-sled-obyad-otnovo-shte-se-razviva-kupesta-i-kupesto-dazhdovna-oblachnost.html", "text": "Атмосферното налягане е и ще остане около средното за април. До полунощ превалянията ще спрат и навсякъде ще се изясни. Утре ще бъде предимно слънчево, но около и след обяд отново ще се развива купеста и купесто-дъждовна облачност. На места в планинските райони и в източната половина на страната ще има краткотрайни валежи и гръмотевици, има условия и за градушки. Вятърът от северозапад временно ще се усили, по-късно през деня в източните райони ще се ориентира от север-североизток. Минималните температури ще са между предимно между 10° и 15°, максималните - между 24° и 29°. Това съобщи а Агенция „Фокус“ дежурният синоптик от НИМХ Евгения Егова.\r\nНад Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи, с гръмотевици. Има условия и за градушки. Максималните температури ще са 20-25°. Температурата на морската вода е 14-15°. Вълнението на морето ще бъде 1-2 бала.\r\nВ планините преди обяд ще е слънчево, на след пладне ще се развива купеста и купесто-дъждовна облачност и до вечерта на много места ще превали и прегърми. Ще духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19°, на 2000 метра – около 12°.\r\nИ през следващите дни ще се задържи топло и предимно слънчево. В следобедните часове ще се развива купеста облачност, значителна над планините и планинските райони в Западна и Централна България. На отделни места ще има и краткотрайни валежи с гръмотевици. Към неделя-понеделник, с временно усилване на източния вятър, температурите ще се понижат, повече в източните райони.", "date": "2018.04.26", "title": "НИМХ: Утре ще бъде предимно слънчево, но около и след обяд отново ще се развива купеста и купесто-дъждовна облачност"}
{"url": "http://www.focus-news.net/news/2018/04/26/2515486/api-shofyorite-da-se-dvizhat-s-povisheno-vnimanie-po-obhodniya-pat-na-montana-poradi-razlyato-gorivo.html", "text": "Шофьорите да се движат с повишено внимание по обходния път на Монтана поради разлято гориво. Това съобщиха от пресцентъра на Агенция \"Пътна инфраструктура\" (АПИ). В момента екип на пътноподдържата фирма опесъчава участъка.", "date": "2018.04.26", "title": "АПИ: Шофьорите да се движат с повишено внимание по обходния път на Монтана поради разлято гориво"}
{"url": "http://www.focus-news.net/news/2018/04/26/2515491/iliyan-yanchev-kmet-na-obshtina-malko-tarnovo-nyama-signali-za-poyavata-na-zmii.html", "text": "Все още няма сигнали за появата на змии, каза за Радио „Фокус“ – Бургас Илиян Янчев кмет на Община Малко Търново. „Ние сме в гората и в парка, нормално е да има змии, но в града никога е нямало сигнали. Няма сигнали и през тази година, все още никой не е видял змия“, каза още Янчев.  В момента се извършва пръскане против кърлежи, комари и бълхи. По думите му те също не били типични за Малко Търново, но в близост имало блато и се взимат навременни мерки.\r\nВеселина НИКОЛОВА", "date": "2018.04.26", "title": "Илиян Янчев, кмет на Община Малко Търново:  Няма сигнали за появата на змии"}
{"url": "http://www.focus-news.net/news/2018/04/26/2515493/plovdiv-v-istoricheskiya-muzey-v-perushtitsa-se-pazyat-orazhiyata-na-uchastnitsite-v-aprilskoto-vastanie-krasta-i-bibliyata-v-koito-sa-polagali-kletva.html", "text": "В Историческия музей в Перущица се пазят оръжията на участниците в Априлското въстание, кръста и библията, в които са полагали клетва. Това съобщи за Радио „Фокус”-Пловдив Михаела Божилова, сътрудник към Историческия музей в града. Пази се и копие на знамето на въстаниците, тъй като оригиналното е било изгорено по време на въстанието. Централно място в експозицията заема картината на проф. Добри Добрев, на която е изобразен  последният ден от въстанието. На нея са изобразени лицата на историческите личности Спас Гинов и Кочо Честименски.\r\n„Последното убежище на перущенци е църквата „Свети Архангел и Михаил”, където населението е намерило спасение и упование в Бог”, разказа Божилова. В нея 3 дни, без вода и храна прекарват 600 души. Църквата е била оградена от всички страни и обстрелвана с модерно за времето си оръжие, което разрушава куполната конструкция. Чуват се възгласи: „дали пък да не се предадем“. Но в този решаващ момент те предпочитат да умрат като свободни хора. „Първи посяга на своето семейство Спас Гинов, член на революционния комитет. Той убива 5 от шестте си родени деца и бременната си съпруга. Неговият пример следва и Кочо Честименски, който убива дъщеря си Райна и жена си Теохана, а след това и себе си“, разказа Михаела Божилова. Общо 123 са убитите в църквата. 37 от тях са предпочели да отнемат живота си, вместо да попаднат в турските ръце. „Техният подвиг е достоен за преклонение пред свободния български дух. Тяхната саможертва е показателен пример за това, че за тях свободата е висша цел. Техните имена остават завинаги в българската история“, добави Божилова.\r\nНачалото на революционния комитет в Перущица поставя Васил Левски, още по време на първата си обиколка в България през 1869 година. По думите на Божилова, по всяка вероятност изборът на Левски да изгради именно в Перущица революционен комитет се дължи от една страна на факта, че там населението е изцяло българско и от друга страна на личното му познанството с ръководителя на революционния комитет Петър Бонев. Двамата се познават още от времето, когато са участвали в първата българска легия в Сърбия.\r\nВъстанието в Перущица избухва на 23 април 1876 година, когато е донесена кървавата прокламация. Боят на Перущица продължава 9 дни. В разгрома на селото, наред с башибозуците участват и редовни турски войски.\r\nЦветана ТОНЧЕВА", "date": "2018.04.26", "title": "Пловдив: В Историческия музей в Перущица се пазят оръжията на участниците в Априлското въстание, кръста и библията, в които са полагали клетва"}
{"url": "http://www.focus-news.net/news/2018/04/26/2515489/dzheyms-matis-frenski-spetsialni-chasti-shte-badat-izprateni-v-siriya-za-da-podkrepyat-operatsiyata-na-sasht.html", "text": "Министърът на отбраната на САЩ Джеймс Матис съобщи, че френски специални части ще пристигнат след две седмици в Сирия, за да помогнат на силите на страната му в борбата срещу „Ислямска държава“, предава  AFP.\r\n„Французите ще ни подкрепят след две седмици в Сирия със специални части“, заяви Матис. Той допълни, че по този начин на борбата срещу „Ислямска държава“ ще бъде вдъхната нова енергия. Виктор Турмаков", "date": "2018.04.26", "title": "Джеймс Матис: Френски специални части ще бъдат изпратени в Сирия, за да подкрепят операцията на САЩ"}
{"url": "http://www.focus-news.net/news/2018/04/26/2515498/burgas-sastezatelyat-na-klub-chernomorets-todor-todorov-stana-chast-ot-natsionalniya-otbor-na-balgariya.html", "text": "Състезателят на бургаския клуб „Черноморец“ Тодор Тодоров стана част от националния отбор на България, който тази година ще участва в европейско първенство на 13-15 юли в Малта, както и в световно в Ейлат (Израел) на 6-8 септември. Това съобщиха от пресцентъра на Община Бургас. За целта той успешно покри необходимите нормативи за дисциплината плуване в открити води /5 км./ на басейна „Дианабад“ в София.\r\nПрез изминалата година бургаският състезател се представи добре на европейски младежки олимпийски фестивал с националния отбор в град Гьор – Унгария, както и в турнира Мултинейшън в град Пирея – Атина.\r\nЗа участието си в предстоящите големи спортни форуми Тодор Тодоров ще се готви в новия покрит басейн в к-с „Славейков“, чието официално откриване предстои през месец май, но вече е напълно функционален.", "date": "2018.04.26", "title": "Бургас: Състезателят на клуб „Черноморец“ Тодор Тодоров стана част от националния отбор на България"}
{"url": "http://www.focus-news.net/news/2018/04/26/2515495/reuters-rusiya-predstavi-siriytsi-pred-ozho-zapadnite-strani-nyama-da-prisastvat-na-zasedanieto.html", "text": "Русия и Сирия представиха няколко невредими жители от Източна Гута в централата на Организацията за забрана на химическото оръжие, за да подкрепят тезата си, че не е имало химически атаки в град Дума по-рано този месец, предаде  Reuters.\r\nВеликобритания смята, че решението е опит за създаване на сензация и съобщи, че тя, заедно с Франция и САЩ ще бойкотират заседанието на затворени врати в ОЗХО. „Организацията не е театър“, заяви британският пратеник в ОЗХО Питър Уилсън. „Решението на Русия е поредният опит да подкопае работата на мисията за установяването на фактите, разследваща употребата на химическо оръжие в Сирия“, допълни той.\r\nРусия и Сирия възнамеряват да проведат пресконференция  в Хага по-късно. В поканата на събитието пише, че ще участват „свидетели от Сирия, които са били снимани в постановъчния видеоклип на „химическото нападение“ в Дума“. \r\nНа свой ред представителят на Франция в ОЗХО Филип Лалио нарече представянето на сирийците „пошло“. „Това не е изненада от сирийското правителство, което е клало и обгазявало собствения си народ седем години“, заяви той.  Виктор Турмаков", "date": "2018.04.26", "title": "Reuters: Русия представи сирийци пред ОЗХО, западните страни няма да присъстват на заседанието"}
{"url": "http://www.focus-news.net/news/2018/04/26/2515500/alsat-m-makedoniya-zoran-zaev-shte-se-sreshtne-na-27-april-s-donald-tusk.html", "text": "Министър-председателят на Македония Зоран Заем ще проведе лична среща с председателя на Европейския съвет Доналд Туск, който ще пристигне в страната като специален гост на срещата на страните от Процеса „Бърдо-Бриони“, предава македонската медия „Алсат-М“.\r\nТуск ще бъде посрещнат от официална правителствена делегация сутринта. След срещата на четири очи ще последва среща между делегациите на македонското правителство и на Европейския съвет.\r\nСлед срещата ще последва пресконференция. Виктор Турмаков", "date": "2018.04.26", "title": "„Алсат-М“ (Македония): Зоран Заев ще се срещне на 27 април с Доналд Туск"}
{"url": "http://www.focus-news.net/news/2018/04/26/2515494/blagoevgrad-mladiyat-talant-lachezar-katsarski-poluchi-nagrada-za-debyut-ot-49-toto-izdanie-na-konkursa-za-nova-rok-i-pop-pesen-prolet-2018.html", "text": "Младият благоевградски талант Лъчезар Кацарски бе награден в 49-тото издание на конкурса за нова рок и поп песен „Пролет 2018“. Това съобщиха от пресцентъра на Община Благоевград. Наградата за дебют бе отредена за младия талант и неговата блус банда „The Cool Cats“.  Даровитият музикант, който освен вълшебен глас е  мултиинструменталист, подари на публиката парчето „Mr Blues“.\r\nКонкурсът „Пролет“ е създаден през 1970 г в Българското национално радио с цел да се стимулира издаването на нови български поп и рок песни. Идеята е, след предварителна селекция, одобрените песни да се запишат и продуцират от БНР, а след излъчване наградите се определят от професионално жури и слушателски писма.\r\nВ продължение на десетилетия конкурсът създава и популяризира творчеството на композитори, поети, текстописци, аранжори, изпълнители и групи.", "date": "2018.04.26", "title": "Благоевград: Младият талант Лъчезар Кацарски получи награда за дебют от  49-тото издание на конкурса за нова рок и поп песен „Пролет 2018“"}
{"url": "http://www.focus-news.net/news/2018/04/26/2515496/bdzh-vazstanoveno-e-dvizhenieto-na-vlakove-v-dvete-posoki-v-uchastaka-sofiya-pernik.html", "text": "Възстановено е движението на влакове в двете посоки в участъка София-Перник. Това съобщиха за Агенция „Фокус“ от пресцентъра на БДЖ . Движението е възстановено към 16:40 часа.  \r\nАгенция „Фокус“ припомня: В 14.30 часа в МВР е получен сигнал за мъж, скочил пред влака, движещ се по направление Перник-София, в участъка от отсечката Горна баня – Захарна фабрика. Мъжът е починал на място. Докато течаха огледите в отсечката движението в двете посоки в участъка София- Перник, както и движението от София до Горна Баня, бе преустановено. Пътниците се превозваха с автобуси.", "date": "2018.04.26", "title": "БДЖ: Възстановено е движението на влакове в двете посоки в участъка София-Перник"}
{"url": "http://www.focus-news.net/news/2018/04/26/2515501/ministar-lilyana-pavlova-shte-predstavi-rezultatite-ot-balgarskoto-predsedatelstvo-na-saveta-na-es-na-mezhdunaroden-mladezhki-seminar-na-27-april.html", "text": "Министър Лиляна Павлова ще представи резултатите от Българското председателство на Съвета на ЕС до момента пред участниците в международния младежки семинар на тема “Европа: Презареждане” на 27 април в Националния студентски дом, пл. Народно събрание 10.00 от 13.00 часа. Това съобщиха от пресцентъра на Министерството на Българското председателство на Съвета на ЕС. Семинарът се организира от Националната студентска конфедерация по програма “Еразъм+” на ЕС от 22 до 29 април 2018 г. с подкрепата на Съюза на европейските федералисти и Европейското движение в България. Проектът има за цел да се информира новото европейско поколение как работят европейските институции и правата и задълженията, които носи европейското гражданство.Младежки лидери от 14 европейски държави  се обучават как да комуникират ЕС към младите граждани и да организират информационни събития за насърчаване на активно европейско гражданство. Идеите и знанията, получени по време на семинара ще бъдат използвани от всеки един участник на местно равнище и така ще се постигне мултипликационен ефект.Политици, служители на европейските институции, дипломати и журналисти помагат на младите хора да изградят умения за европейска комуникация.Освен с министър Павлова, участниците ще се срещнат и с членовете на ЕП Андрей Ковачев и Петър Курумбашев, с които ще дискутират общата външна политика на ЕС и заплаха ли са социалните медии за европейската демокрация.", "date": "2018.04.26", "title": "Министър Лиляна Павлова ще представи резултатите от Българското председателство на Съвета на ЕС на международен младежки семинар на 27 април"}
{"url": "http://www.focus-news.net/news/2018/04/26/2515470/mkd-makedoniya-pravitelstvoto-na-sarbiya-saobshti-che-harvatskiyat-ministar-na-otbranata-ne-e-dobre-doshal.html", "text": "Правителството на Сърбия взе решение за забрана на влизането в страната на министъра на отбраната на Хърватия Дамир Кръстичевич. Тази мярка следва като отговор на решението на Хърватия да забрани влизането на своя територия на сръбския министър на отбраната Александър Вулин, предава македонското електронно издание „МКД“.\r\n„Министър Кръстичевич не е добре дошъл в Сърбия до по-нататъшно известие“, пише в официално заявление на сръбското правителство. Правителството на Сърбия вярва, че действията на Хърватия противоречат на духа на добросъседското сътрудничество и зачитането на основните европейски ценности, които включват свободата на движение на хората. \r\nВ изявлението се добавя, че сръбското правителство продължава да се ангажира да поддържа мира и стабилността в региона и да зачита европейските принципи и ценности в интерес на всички граждани на Сърбия и региона. Виктор Турмаков", "date": "2018.04.26", "title": "„МКД“ (Македония): Правителството на Сърбия съобщи, че хърватският министър на отбраната не е добре дошъл"}
{"url": "http://www.focus-news.net/news/2018/04/26/2515487/yeni-safak-spored-sotsiologicheskite-prouchvaniya-redzhep-tayip-erdogan-shte-specheli-izborite-v-turtsiya.html", "text": "Според социологическите проучвания „публичният съюз“ между управляващата Партия на справедливостта и развитието на президента на Турция Реджеп Тайип Ердоган и опозиционната Партия на националното движение ще получат мнозинството в парламента, а Ердоган ще бъде преизбран на поста, предава  Yeni Safak.\r\nСъщевременно според проучванията фронтът , изграден от опозиционната Републиканска народна партия и новосформираната „Добра“ е „разпилян“ и неподготвен и няма достатъчно добър кандидат-президент.\r\n Според проучването на консултационния център ГЕНАР ПСР ще получи около 49% от гласовете, а в съюз с ПНД ще получи 60%, докато опозицията ще получи около 40%. Според проучването на изследователски център „Денге“ съюзът ПСР-ПНД ще получат 57% от гласовете на парламентарните избори, а Ердоган ще спечели още на първи тур на президентските избори с 60% от гласовете.\r\n„Независимо кой ще бъде срещу него Ердоган ще бъде избран още първи тур. Публичният съюз е много силен, докато опозицията е слаба и разпръсната. Едва ли толкова разпръснат, неподготвен и спонтанен форт ще се стегне и ще даде на обществото необходимото послание“, смята председателят на „Денге“ Басри Йълдъз. \r\nПарламентарните и президентските избори в Турция ще се проведат в един ден -  на 24 юни 2018 година.  Виктор Турмаков", "date": "2018.04.26", "title": "Yeni Safak: Според социологическите проучвания Реджеп Тайип Ердоган ще спечели изборите в Турция"}
{"url": "http://www.focus-news.net/news/2018/04/26/2515505/plovdiv-kmetat-na-perushtitsa-radi-minchev-e-pravnuk-na-otselyal-v-tsarkvata-po-vreme-na-aprilskoto-vastanie.html", "text": "Кметът на Перущица, Ради Минчев е правнук на оцелял в църквата „Свети Архангел и Михаил” по време на Априлското въстание. Това разказа за Радио „Фокус”- Пловдив Михаела Божилова, сътрудник към Историческия музей в града. Родът му произхожда от братята Тилеви. Това са братята Атанас, Георги, Иван, Павел и Тодор Тилеви. Те имат и две сестри. Внуци са на Хаджи Тильо Стоилков. „Те не са били богати, но трудолюбиви и предприемчиви хора. Всичките те са били белязани от съдбата и живеят мъченически живот”, разказа Божилова. Всичките братя участват в Априлско въстание в Перущица през 1876 г. Тилевата къща става свърталище на бунтовници. В едно семейно писмо, след Освобождението, вторият брат Георги си спомня за тази къща, като казва за нея „в този дом намираше скривалището си от гонене великият Левски, с когото заедно сме кроили планове”.\r\nАтанас и Павел са убити в боевете при защитата на Перущица, а Иван и Тодор до края на земните си дни носят жестоките белези от сраженията. Георги Тилев – Архимандрит Теофилакт лежи месеци наред в турските затвори, обвинен в подстрекателство към бунт.\r\nЦветана ТОНЧЕВА", "date": "2018.04.26", "title": "Пловдив: Кметът на Перущица Ради Минчев е правнук на оцелял в църквата по време на Априлското въстание"}
{"url": "http://www.focus-news.net/news/2018/04/26/2515507/pazardzhik-gradat-e-domakin-na-mezhdunaroden-turnir-po-badminton-za-detsa-i-yunoshi.html", "text": "Пазарджик е домакин на Международен турнир по бадминтон за деца и юноши. Това съобщиха за Радио „Фокус“ – Пазарджик  организаторите на турнира. В него участват деца под 13 г, юноши и девойки под 15 г. и юноши и девойки под 17 г. В престижното състезание ще се състезават  и 110 състезатели от 7 държави – България, Гърция, Великобритания, Сърбия, Турция, Унгария и Германия. Организатори са Международната фондация Бадминтон спорт, Община Пазарджик и Бадминтон-скуош клуб Пазарджик. Днес и утре играят най-малките – децата под 13 години. На 28 и 29.04 са юноши и девойки под 15 г., на 30.04-02.05 е представянето на юноши и девойки под 17г.", "date": "2018.04.26", "title": "Пазарджик: Градът е домакин на Международен турнир по бадминтон за деца и юноши"}
{"url": "http://www.focus-news.net/news/2018/04/26/2515524/plovdiv-ochakva-se-broyat-na-uchastnitsite-v-3-te-starta-na-maraton-v-grada-da-nadhvarli-1000.html", "text": "Най-многобройното участие на състезатели от страната и чужбина се очаква на тазгодишното издание на Маратон Пловдив, съобщиха за Радио „Фокус“- Пловдив от Сдружение „Маратон Пловдив”. Квотата за полумаратонската дистанция вече е успешно запълнена.\r\nВ неделя, в 8.00 часа на старта на Площад „Централен“ ще застанат състезатели от 24 държави, сред които победителят в предните две издания на Маратон Пловдив и шампион на Италия Ахмед Насеф, претендентът за почетната стълбица – кениецът Бенард Матека, за когото това ще бъде първото участие на маратон. Той има в актива си победа на полумаратона в люксембургския град Ремиш с време 1:02:21.\r\nОрганизаторите очакват броят на участниците в 3-те старта в програмата на Маратон Пловдив да надхвърлят 1000. Статистиката на бегачите до сега показва, че ще стартират: 46 участника носещи име Иван, Иванка, Иво, Ивайло и Ива; 39 на име Димитър или Димитрина; 35 на име Георги и 24 с името Александър. Уикендът на Маратон Пловдив ще започне в събота, 28 април в 10.30 часа с Амбелино кидс рън, бягане за деца на 3 километрова дистанция, което ще се проведе в Цар Симеоновата градина. Очакват ги много награди и лакомства след края на бягането. Голямата награда – велосипед ще бъде изтеглена на томбола, 5 деца ще спечелят стипендии за летни езикови курсове, осигурени от училища Европа, а деца от танцовата школа Ненси денс ще допълнят церемонията по награждаването на най-малките участници. До края на деня в събота, отново на Площад Централен, ще тече и специализираното изложение за спортни стоки, екипировка и хранителни добавки, което ще е отворено за посетители и гости на града. Стартът на Маратон и Полумаратон Пловдив е в неделя, точно в 8.00 часа сутринта, а награждаването на победителите ще бъде на сцената на събитието точно в 13.00 ч.", "date": "2018.04.26", "title": "Пловдив: Очаква се броят на участниците в 3-те старта на Маратон в града да надхвърли 1000"}
{"url": "http://www.focus-news.net/news/2018/04/26/2515499/zhan-klod-yunker-turtsiya-tryabva-da-osvobodi-zadarzhanite-v-odrin-gratski-voynitsi.html", "text": "Председателят на Европейската комисия Жан-Клод Юнкер призова Турция да освободи двамата гръцки войници, задържани в затвор в Одрин, предава Protothema.\r\n„Турция продължава да прави незаконни неща в Егейско море. По време на последната ми среща с турския президент Реджеп Тайип Ердоган във Варна ние му напомнихме задължението да уважава добросъседските отношения и международното право“, заяви Юнкер по време на реч пред гръцкия парламент.\r\n„Нека не забравяме двамата гръцки войници. Не могат да ми казват, че присъствието на двама гръцки войници на турска територия е било заплаха за страната им. Те трябва да бъдат освободени“, заяви Юнкер.  Виктор Турмаков", "date": "2018.04.26", "title": "Жан Клод-Юнкер: Турция трябва да освободи задържаните в Одрин гръцки войници"}
{"url": "http://www.focus-news.net/news/2018/04/26/2515523/tass-siriyskoto-pravitelstvo-e-otkrilo-u-opozitsiyata-himikali-proizvezhdani-v-germaniya-i-velikobritaniya.html", "text": "Постоянният представител на Сирия в Организацията за забрана на химическо оръжие Хасан Обаид съобщи, че правителствените сили на страната му са открили складове на опозицията с химикали, произвеждани в Германия и във Великобритания, предава ТАСС.\r\nДипломатът изрази надежда, че групата експерти от ОЗХО, намираща се в момента в Сирия, „ще посети складовете, където са открити химикалите, оставени от терористичните групировки в град Дума“. Той допълни, че сирийската армия е „открила там химикали от Германия и Великобритания, включително от лабораторията „Портън Даун“ в Солсбъри“.  Виктор Турмаков", "date": "2018.04.26", "title": "ТАСС: Сирийското правителство е открило у опозицията химикали, произвеждани в Германия и Великобритания"}
{"url": "http://www.focus-news.net/news/2018/04/26/2515527/rzi-plovdiv-lekarite-da-obrashtat-vnimanie-pri-pregledi-i-izsledvane-na-rabotnitsi-sas-samnenie-za-gripna-infektsiya-obsluzhvashti-zhivotnovadni-obekti.html", "text": "Медицинските специалисти трябва да обръщат внимание при постъпване за прегледи и изследване на работници със съмнение за грипна инфекция, обслужващи животновъдни обекти, както и на всички контактни лица. Това съобщиха за Радио „Фокус“ – Пловдив от Регионалната здравна инспекция в Пловдив относно възникнало потвърдено огнище на високо патогенна инфлуенца по птиците, яребици и кеклици, в Държавно ловно стопанство „Чекерица” в Раковски.\r\nВъв връзка с птичия грип,  всички съмнителни за грипна инфекция пациенти трябва да бъдат насочвани за консултация със специалист по инфекциозни болести, призоваха още от Регионалната здравна инспекция. От институцията посочиха още, че Българската агенция по безопасност на храните незабавно е разпоредила предприемане на мерки за профилактика, ограничаване и ликвидиране на болестта по птицитe.", "date": "2018.04.26", "title": "РЗИ-Пловдив: Лекарите да обръщат внимание при прегледи и изследване на работници със съмнение за грипна инфекция, обслужващи животновъдни обекти"}
{"url": "http://www.focus-news.net/news/2018/04/26/2515528/oon-izrael-i-palestina-sa-blizo-do-nova-voyna.html", "text": "ООН призова Израел и Палестина да „отстъпят зад линията“ на възможния военен конфликт заради сблъсъците в Ивицата Газа, предава ООН.\r\nСпециалният посланик на ООН по близкоизточното урегулиране Николай Младенов по време на специално заседание на Съвета за сигурност на ООН призова и двете страни да способстват за „деескалацията“ на конфликта в Ивицата Газа. \r\nСпоред Младенов конфликтът може да постави кръст на разрешаването на близкоизточния конфликт и да прерасне в „нова война“ между Израел и Палестина. \r\n„Трябва да се направи всичко възможно, за да се предотврати нова война“, призова пратеникът на ООН.\r\nМладенов също така отбеляза, че „израелско-палестинският конфликт остава постоянен източник на кислород за терористи и радикали“ и „барутно буре“ за целия Близък изток. \r\nСпоред ООН жертви на сблъсъците между протестиращите палестинци и военните на Израел на границата на Ивицата Газа от 30 март са станали най-малко 35 души, стотици палестинци са ранени.  Виктор Турмаков", "date": "2018.04.26", "title": "ООН: Израел и Палестина са близо до нова война"}
{"url": "http://www.focus-news.net/news/2018/04/26/2515529/d-r-stefan-chepenkov-pri-uhapvane-ot-zmiya-se-izvarshvat-opredeleni-meditsinski-deynosti.html", "text": "При ухапване от змия се извършват определени медицински дейности. Това каза пред Радио „Фокус” – Кюстендил д-р Стефан Чепенков, лекар в „Спешен център” – Кюстендил. По думите му при подобно спешно състояние трябва да се реагира по възможно най-бърз начин. „Има специална противоотрова, правят се реанимационни мероприятия”, каза д-р Стефан Чепенков. По думите му спешният център разполага с подобни серуми, които се поставят след ухапване от змия. „Всяка година има ухапани от змия, но те не са много и не са фатални. Хората трябва да си имат едно наум когато са в планината или други местности. Животното по принцип бяга, но когато го настъпиш или уплашиш – може и да ухапе”, допълни д-р Чепенков.\r\nВенцеслав ИЛЧЕВ", "date": "2018.04.26", "title": "Д-р Стефан Чепенков: При ухапване от змия се извършват определени медицински дейности"}
{"url": "http://www.focus-news.net/news/2018/04/26/2515504/the-hill-senatat-na-sasht-odobri-mayk-pompeo-za-nov-darzhaven-sekretar.html", "text": "Сенатът на САЩ одобри бившия директор на ЦРУ Майк Помпео на поста държавен секретар на САЩ. Сенаторите гласуваха с 57 срещу 42 гласа за неговата номинация, пише   The Hill.\r\n„След като призовавах в течение на седмици Помпео да подкрепи мнението на президента Доналд Тръмп, че войната в Ирак бе грешка и че е време да напуснем Афганистан, днес получих потвърждение, че той подкрепя президента“, заяви сенатор Ранд Пол (Републиканска партия, Кентъки), чийто глас бе необходим, за да може кандидатурата на Помпео да бъде одобрена по-рано от сенатската комисия по международните въпроси. \r\nНоминацията на Помпео бе одобрена от сенаторите от управляващата Републиканска партия, но и от някои демократи като Хайди Хейткамп (Северна Дакота), Джо Манчин (Западна Вирджиния) и  Джо Донъли (Индиана).\r\n„В ролята си на директор на ЦРУ Помпео демонстрира способността си да бъде ефективен управител и оператор на световната сцена“, заяви Джоунс в заявлението си, с което мотивира своето решение, различно от партийните позиции. Виктор Турмаков", "date": "2018.04.26", "title": "The Hill: Сенатът на САЩ одобри Майк Помпео за нов държавен секретар"}
{"url": "http://www.focus-news.net/news/2018/04/26/2515530/varna-severoiztochno-darzhavno-predpriyatie-vnedri-novo-oborudvane-za-borba-s-gorskite-pozhari.html", "text": "В началото на пожароопасния сезон Североизточно държавно предприятие внедри нова специализирана техника за борба с горските пожари. Два високо проходими автомобила бяха преоборудвани в противопожарни. Това съобщиха от пресцентъра на Североизточно държавно предприятие (СИДП).\r\n„Внедрената преносима противопожарна система е лесна за монтаж и демонтаж. Специалната конструкция се закрепва в товарния отсек на автомобила. Вместимостта на резервоара за вода е 300 литра. При оптимално високо налягане разпръснатата водно-пенна струя има не само охлаждащ, а и изтласкващ ефект, т.е. тя не просто гаси огъня, а и измества кислорода от зоната на горене, така че да се предотврати допълнително изгаряне”, обясни инж. Стоян Саров, началник на отдела по опазване и защита на горите към СИДП.\r\nЕкипите, които ще работят със специализираните автомобили, преминаха обучение в Шумен. Едната от оборудваните коли ще се ползва от дежурните горски стражари на територията на ДГС „Суворово”, а другата – в ДГС „Шумен”.\r\nПо думите на инж. Саров въведената технология гарантира бързо и адекватно противодействие на огъня в гората. „Ръководството на СИДП работи последователно в тази посока, като полага усилия всички 13 горски и 5 ловни стопанства в обхвата на предприятието непрекъснато да повишават готовността си за борба с пожарите. Предприетите мерки дават резултат и това личи и от статистиката за инцидентите в горите”, отчете инж. Стоян Саров. Той допълни, че осигурената нова модерна техника допълва наличните седем автомобила, оборудвани за гасене. „Безопасността на колегите също е сред приоритетите ни, затова периодично провеждаме обучения на екипите. Те са снабдени с ранецеви пръскачки и ръчни инструменти, необходими за овладяване на огнените инциденти”, обясни още експертът по опазване и защита на горите.\r\nВъв вторник във варненската местност „Прибой” бе регистриран първият за годината пожар от началото на пожароопасния сезон. Огънят, обхванал частна гора, е причинен от човешка небрежност. От СИДП призовават гражданите да спазват всички правила за безопасност, а в случай на пожар да сигнализират на тел. 112.\r\n„Създали сме организация за незабавна реакция. Много разчитаме, разбира се, и на доброто взаимодействие със служителите на Районната служба за пожарна безопасност и защита на населението, които са изключително важно звено в опазването на горите от пожари”, изтъкна  в заключение инж. Саров и пожела на колегите си в сектора по-спокойно лято с по-малко инциденти.", "date": "2018.04.26", "title": "Варна: Североизточно държавно предприятие внедри ново оборудване за борба с горските пожари"}
{"url": "http://www.focus-news.net/news/2018/04/26/2515502/1-mlrd-evropeyski-sredstva-sa-investirani-v-sofiyskoto-metro-prez-poslednite-14-godini-obzor.html", "text": "1 млрд. европейски средства са инвестирани за 14 години в софийското метро. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъква софийското метро. „Спомням си, когато за първи път се срещнах с българския министър-председател Бойко Борисов в началото на първия му мандат. От кабинета му излязохме на балкона и той ми показа строеж на най-първата линия на софийското метро. За 14 години са инвестирани 1 млрд. европейски средства в името на солидарността. Това не са само думи, а факти“, каза той. Според него метрото е граждански проект, икономически и екологичен. Барние отбеляза, че София и българското правителство са заложили този толкова важен проект за гражданите в приоритетите си. По думите му солидарността на британците се упражнява в период от 7 години – точно докато приключва строежът на третата линия на метрото – от 2014 г. до 2020 г. Барние обясни, че в проектодоговора, който са поставили на масата на преговорите, са оцветили в зелено всичко, по което са се споразумели ЕС и Великобритания до днес. Той подчерта, че първият приоритет са правата на гражданите, в частност 80-те хиляди български граждани, които живеят и работят в Обединеното кралство. Той уточни, че са постигнали споразумение с британците за гаранции на правата за 4,5 млн. граждани, които живеят от другата страна на Ла Манша. „Споразумяхме се с британците и за участието им в настоящия финансов период до 2020 г. те да изпълнят всички свои ангажименти, включително и към изграждането на третата линия на софийското метро. Това споразумение ще бъде окончателно сигурно след края на преговорите, когато целият текст ще бъде в зелено. Остават важни точки, по които не сме съгласни и трябва да бъдат доизяснени“, обясни той и уточни, че това споразумение впоследствие трябва да бъде ратифицирано от британския парламент, от ЕП и съвета на министрите, което ще стане в началото на следващата година. \r\nБарние уточни, че след Брекзит ще има последствия, освен ако Обединеното кралство не реши, но засега това не е така, да остане в единния пазар. Попитан какво ще стане, ако през юни не бъде постигнат достатъчен напредък по преговорите за ирландската граница, той отговори: „Този Европейски съвет през юни, на който участва и българското правителство, е много важен етап преди октомври, когато трябва да приключим работата по този проект. Така че имаме малко време и часовникът тиктака. Надявам се да постигнем напредъка, както по Ирландия, така и по други въпроси, цялостното управление и всичко свързано с подреденото излизане на Обединеното кралство. Ако искаме, а ние искаме, да постигнем споразумение през октомври за подреденото излизане на Обединеното кралство, то в това споразумение трябва да има оперативно разрешение на въпроса за Ирландия. За да се запази мирът и стабилността в Ирландия, всичко това, което се предвижда по т.нар. „споразумение от Разпети петък“, като едновременно с това се запази и целостта на единния европейски пазар“. По думите му в проекта предлагат едно решение, но очакват, ако има, и други предложения от Обединеното кралство и са готови да ги обсъдят. „Оперативно решение означава да се спази споразумението от Разпети петък т.е. да няма твърда граница между Северна Ирландия и Р Ирландия, като едновременно с това се спазват правата на вътрешния европейски пазар. Още не сме го постигнали“, каза още Мишел Барние и обърна внимание на това, че след Брекзит оставащите 27 членове на ЕС трябва да решат по между си какво ще правят за следващия финансов период, след 2020 г. \r\nОт своя страна кметът на София Йорданка Фандъкова допълни, че в момента третата линия на метрото се изгражда с около 400 млн. евро европейска солидарност. Тя уточни, че очаква до края на годината над 80% от участъка от „Красно село“ до Малък градски театър „Зад канала“ да бъдат готови. Според нея ползата за екологията е много голяма – около 90 000 тона годишно ще се спестяват с изграждането на третата линия на метрото. Фандъкова подчерта, че за тях е важно това, че успяват да строят с бързи темпове различните участъци от софийското метро с голяма подкрепа от ЕК. Столичният кмет уточни, че вече са изпълнени над 60% от дейностите по третата линия на метрото. Фандъкова допълни още, че очаква до края на месец май тунелопробивната машина да достигне до НДК.\r\nЛюба АЛЕКСИЕВА", "date": "2018.04.26", "title": "1 млрд. европейски средства са инвестирани в софийското метро през последните 14 години (ОБЗОР)"}
{"url": "http://www.focus-news.net/news/2018/04/26/2515531/reuters-halifa-haftar-se-varna-v-bengazi-sled-dvusedmichno-lechenie.html", "text": "Военният командир Халифа Хафтар, най-влиятелната фигура в източната част на територията на бившата Либия, се завърна в Бенгази в четвъртък след двуседмично лечение в Париж, предава Reuters.\r\nКартината, излъчена по местна телевизия, показа как усмихващият се 75-годишен Хафтар е посрещнат от делегация висши официални лица, след като слиза от следобедния полет от Кайро.\r\nВластите в районите на контрол на Хафтар в Източна Либия не даваха никаква информация по време на лечението му, което предизвика спекулации за неговото състояние и за възможните последствия за баланса на силите на територията на бившата Либия.\r\nСтраната се разпадна след 2011 година, когато въстание и международна интервенция сложиха край на повече от 40-годишното управление на Муамар Кадафи.\r\nХафтар, бивш командир в армията на Кадафи, който се обърна срещу него и се завърна в Либия, за да се включи в събитията през 2011 година разшири хватката си в либийския изток и части от юга, а миналата година успя да установи пълен контрол над ключовия град Бенгази след тригодишна военна кампания.\r\nТой се противопоставя на подкрепяното от ООН временно правителство, което се опитва да се установи в Триполи през последните две години. \r\nПревод и редакция:", "date": "2018.04.26", "title": "Reuters: Халифа Хафтар се върна в Бенгази след двуседмично лечение"}
{"url": "http://www.focus-news.net/news/2018/04/26/2515533/afp-nay-nakraya-se-vyarva-na-zhenite-zayavi-advokatat-na-zhertvite-na-opipvaniyata-na-aktyora-bil-krozbi.html", "text": "Адвокатката на няколко жени, които обвиниха актьора и комедиант от САЩ Бил Крозби в сексуални посегателства приветства осъдителната присъда срещу него в четвъртък, като озвучителна победа за жените и за хаштага #МеТоо, в който хората се обявяват срещу сексуалните посегателства, а адвокатът на комедианта обеща, че ще обжалва, предава AFP.\r\n„Ние сме толкова щастливи, че най-накрая можем да кажем, че на жените се вярва“, заяви адвокат Глория Олред пред репортерите, след като присъдате бе обявена. „И то не само в #MeToo, но и в съда“.\r\nАдвокатът на осъдения за опипване на жени Том Месерю обяви, че е безкрайно разочарован и че ще обжалва присъдата.\r\nПревод и редакция:", "date": "2018.04.26", "title": "AFP: „Най-накрая се вярва на жените“, заяви адвокатът на жертвите на опипванията на актьора Бил Крозби"}
{"url": "http://www.focus-news.net/news/2018/04/26/2515532/bloomberg-razocharovanie-za-protestirashtite-sreshtu-tramp-vav-velikobritaniya-predi-vizitata-mu-prez-yuli.html", "text": "Опонентите на Доналд Тръмп очаква с нетърпение момента през юли, когато ще могат да изкрещят лично срещу него мнението си, но може да останат разочаровани. Появиха се сигнали, че публиката ще бъде държана, колкото може по-далеч от него, когато пристигне, предава Bloomberg.\r\nПосещението на 13 юли не е официална държавна визита, както обеща британския премиер Тереза Мей преди повече от една година. Информацията, с която разполага американската агенция, сочи, че той ще бъде държан извън Лондон заради очакваните протести.\r\nТова, което е сигурно, коментира Bloomberg, е, че неговото присъствие в столицата ще постави на изпитание способността на общинската полиция да контролира тълпата като същевременно оставя място за свобода на изразяването. За Мей това ще бъде шанс да се поправи, след като стана обект на подигравки за това, че държеше ръката на Тръмп по време на посещението си в Белия Дом през януари 2017 година.\r\nПревод и редакция:", "date": "2018.04.26", "title": "Bloomberg: Разочарование за протестиращите срещу Тръмп във Великобритания преди визитата му през юли"}
{"url": "http://www.focus-news.net/news/2018/04/26/2515525/antikoruptsionniyat-organ-veche-e-v-palen-sastav-obzor.html", "text": "Парламентът попълни състава на Антикорупционния орган с един заместник-председател и трима членове. Депутатите избраха Антон Славчев за заместник-председател на Комисията за противодействие на корупцията и за отнемане на незаконно придобито имущество (КПКОНПИ)и Антоанета Георгиева–Цонкова, Пламен Йоцов и Силвия Къдрева за членове на антикорупционния орган. От председателя на Антикорупционния орган Пламен Георгиев стана ясно, че Антон Славчев ще се занимава с ресор, ситуиран в разкриване на престъпления, Антоанета Цонкова ще поеме работата при отнемане на незаконно придобитото имущество, Пламен Йоцов ще оглави звеното на КПКОНПИ, отговарящо за превенцията на корупцията, а Силвия Къдрева ще се занимава с декларациите на публичните лица.Пред журналисти в Народното събрание председателят на Антикорупционния орган Пламен Георгиев заяви, че при встъпването си в длъжност е казал, че ще бъдат задържани хора пари и подчерта, че е изпълнил своето обещание. Той даде пример със случая „Младост“. Георгиев заяви, че оттук нататък КПКОНПИ продължава  по същия начин. „Бих разследвал всеки един случай, няма чадър над никого“, коментира още Георгиев.\r\nДеница КИТАНОВА", "date": "2018.04.26", "title": "Антикорупционният орган вече е в пълен състав (ОБЗОР)"}
{"url": "http://www.focus-news.net/news/2018/04/26/2515536/afp-bregat-na-slonovata-kost-izprashta-450-mirotvortsi-v-tsentralno-afrikanskata-republika.html", "text": "Брегът на Слоновата кост ще изпрати 450 войници в Централно африканската република, които ще служат като миротворци на ООН в една от най-тежките мисии, заяви външният министър Марсел Амон-Тамо в четвъртък, цитиран от AFP.\r\nОбявлението дойде, след като миналия месец Габон обяви, че изтегля своя контингент от 450 души от мисията MINUSCA в ЦАР.\r\n„Брегът на слоновата кост ще изпрати контингент от 450 войници“, заяви външният министър пред репортери в щаб-квартирата на ООН в Ню Йорк.\r\nОт световната организация търсят още 900 допълнителни миротворци, които да подкрепят MINUSCA, която бе изпратена през ноември миналата година с мандат от Съвета за сигурност на ООН заради страховете, че ЦАР отива към нов кръг от насилие.\r\nMINUSCA има разположени 12 хиляди войници и полицаи в бедната африканска страна, която бедства, откакто започнаха кръвопролитията през 2013 година след преврата срещу дългогодишния лидер Франсоа Бозизе.\r\nПревод и редакция:", "date": "2018.04.26", "title": "AFP: Брегът на слоновата кост изпраща 450 миротворци в Централно африканската република"}
{"url": "http://www.focus-news.net/news/2018/04/26/2515492/kanal-5-makedoniya-diplomaticheskata-voyna-mezhdu-sarbiya-i-harvatiya-prodalzhava.html", "text": "Хърватският министър Дамир Кръстичевич е нежелан в Сърбия и е забранено да влезе на нейна територия. Правителството в Белград прие тази мярка в отговор на Хърватия, която забрани влизането на сръбския министър на отбраната Александър Вулин, коментира скопският телевизионен  „Канал 5“.\r\n„Правителството на Сърбия вярва, че такива мерки на Хърватия са в противоречие с духа на добросъседско сътрудничество и зачитането на основните европейски ценности, включително свободата на движение на хора“, пише в официално заявление на сръбското правителство\r\n„з и министър Вулин сме от два различни свята. Аз съм съсредоточен върху развитието и подсилването на хърватската армия. Решението ни беше оправдано и е резултат от провокациите на господин Вулин. Това би било направено от всяка суверенна, модерна държава, която се грижи за собствения си суверенитет, достойнство и национален интерес“, отговори Кръстичевич. Виктор Турмаков", "date": "2018.04.26", "title": "„Канал 5“ (Македония): Дипломатическата война между Сърбия и Хърватия продължава"}
{"url": "http://www.focus-news.net/news/2018/04/26/2515537/bloomberg-es-mozhe-da-promeni-pozitsiyata-si-ako-velikobritaniya-mahne-chervenite-linii-zayavi-irlandskiyat-premier.html", "text": "Европейският съюз може да покаже гъвкавост спрямо Обединеното кралство, ако то махне червените си линии за Брекзит, включително намерението за излизане от митническия съюз, заяви премиерът на Ирландия Лео Варадкар, цитиран от Bloomberg.\r\nВарадкар заяви, че Ирландия иска „бъдещите отношения между ЕС и Великобритания да бъдат близки, взаимни и амбициозни“.\r\n„Вярвам, че единствената бариера пред това са червените линии на Обединеното кралство“, заяви той по време на реч в белгийския град Лювен, в четвъртък. „Ако това се промени, позицията на Европа може също да еволюира“.\r\nПревод и редакция:", "date": "2018.04.26", "title": "Bloomberg: ЕС може да промени позицията си, ако Великобритания махне червените линии, заяви ирландският премиер"}
{"url": "http://www.focus-news.net/news/2018/04/26/2515526/afp-mayk-pompeo-zapochva-mandata-si-kato-darzhaven-sekretar-s-poseshtenie-v-tsentralata-na-nato-sledvana-s-obikolka-na-blizkiya-iztok.html", "text": "Новоизбраният държавен секретар на САЩ Майк Помпео започва работата на новата позиция с посещение в Брюксел, където ще участва на среща на равнище външни министри на НАТО, преди да се отправи на обиколка в Близкия изток, предава  AFP.\r\nВ петък, 27 април, Помпео ще присъства на срещата на Алианса в Брюксел, а след това веднага ще замине за преговори в Израел, Саудитска Арабия и Йордания.\r\nПрессекретарят на Държавния департамент на САЩ Хийтър Нойерт заяви, че спирките отразяват „важността на ключовите съюзници и партньори“ на страната.\r\n„Никой друг държавен секретар в скорошната история не се е отправял на посещение толкова скоро след встъпването си в длъжност“, допълни тя.\r\nНоминацията на Помпео бе одобрена по-рано днес от Сената на САЩ. Виктор Турмаков", "date": "2018.04.26", "title": "AFP: Майк Помпео започва мандата си като държавен секретар с посещение в централата на НАТО, следвана с обиколка на Близкия изток"}
{"url": "http://www.focus-news.net/news/2018/04/26/2515506/do-edna-godina-balgariya-bi-mogla-da-kandidatstva-za-evrozonata-obzor.html", "text": "До една година България би могла да кандидатства за Еврозоната. Това заяви министър-председателят Бойко Борисов по време на дискусия на тема „България в Еврозоната. Икономическата логика срещу митовете“. Събитието беше организирано по инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение, и в него взеха участие и министърът на финансите Владислав Горанов, както и политици от различни политически сили, икономисти, политолози, анализатори, журналисти, представители на гражданското общество и на научните среди.\r\nПримерът Бойко Борисов обясни, че в момента предстои изготвянето на пътна карта, която да очертае стъпките на България по пътя към Еврозоната, за да е сигурно, че те ще се увенчаят с положителен успех. „В пътната карта има посочени срокове и критерии – това, което те искат от нас, е първо да влезем в банков и паричен съюз, а след това и в „Чакалнята“ на Еврозоната. До една година очаквам да се поздравим с успех, че сме влезли в „чакалнята“ и така да намалим лихвите по кредитите, кредитните рейтинги на държавата да тръгнат нагоре, да има повече инвестиции и повече стабилност в банковата система. Но това, разбира се, ще стане само ако има политическа стабилност. Защото виждате, че много държави влязоха и след това натрупаха дългове и кредитните им рейтинги започнаха да падат. Така че всичко зависи от нашите ръце“, коментира Борисов. Той обясни, че България не представлява риск за Европа. \r\nПредседателят на ПЕС Сергей Станишев коментира, че чрез влизане в Еврозоната България трябва да се стреми да влезе в „А“ отбора на Европейския съюз, а не да остане в периферията. „Но ние погрешно наричаме ERM II „чакалнята“ на Еврозоната. След влизането си там, ние не „чакаме“. Трябва да се свърши много работа, за да може нашата икономика да стане конкурентноспособна, а доходите и стандартът на живот на българските граждани да се доближат до тези на европейските. Ако сега изпуснем момента, може да се наложи да чакаме дълго“, коментира Станишев. Той цитира скорошно проучване, според което 77% от българите изразяват съгласие с твърдението, че България трябва да положи повече усилия, за да се интегрира във всички ключови формати на Европейския съюз - Шенген, Еврозоната, областта на отбраната и сигурността и опазване на външните граници.\r\nЕвродепутатът Ева Майдел поясни, че Влизането в Еврозоната е най-важната тема за България за последните 20 години и трябва да е следващата национална цел, която да обединява цялото общество. „Вече все по-отчетливо се поставят предложения за бъдещето развитие на Еврозоната, включително и от президента на Франция Емануел Макрон и от председателя на Европейската комисия Жан-Клод Юнкер. „Дискутират се създаване на отделен бюджет на Еврозоната, както и финансов министър на Еврозоната. И всички тези предложения ще имат своите последствия за държавите, които останат извън тези процеси на интеграция, защото те изключват страните извън Еврозоната от вземането на решения и от достъп до средства“, коментира Майдел.\r\nМинистърът на финансите Владислав Горанов уточни, че не бива да се създават ирационални очаквания както в позитивен, така и в негативен план по отношение на приемането на еврото и посочи, че България е далеч от сценария, довел до кризисните процеси в Гърция. Той развенча няколко от най-широко разпространените мита относно членството на страната ни в Еврозоната, сред които този за нарастване на цените от прехода от лев в евро, както и твърденията, че България ще загуби своя суверенитет и конкурентноспособност. „Приемането на еврото не е краят на историята – предстои извървяването на много дълъг път“, обясни финансовият министър.\r\nПредседателят на НС на БСП Корнелия Нинова посочи, че е необходим национален план за влизане в Еврозоната. „Необходимо е да се търсят опозицията, непарламентарните партии, НПО и национална енергия, за да се обединим около единен план и да знаем, че ще има последователност в изпълнението му, който и да управлява“, каза още тя. \r\nЗам.-председателят на ПГ на „БСП за България“ Драгомир Стойнев посочи, че е важно България да стане част от паричния съюз и да бъде в ядрото на правенето на европейски политики. „Страховете на българските граждани относно влизането в Еврозоната обаче са много, защото хората не разбират каква е ползата от нея. Той добави, че, за съжаление, 10 години след 2008 г. не е достатъчно да се изпълняват само номиналните критерии за влизане в ЕRМ II и Еврозоната. „Европейските страни вече искат реформи и в бъдеще пенсионната система, образованието, здравеопазването и пазара на труда да не оказват такъв натиск върху фискалната политика“, добави Стойнев. Той каза още, че една от основните причини да не сме част от Eврозоната е бедността - тя пречи да влезем в този клуб на богатите.\r\nСъбитието, което е част от серията „Европа отново на път“, беше организирано с подкрепата на Академията за леви европейски политики, Атлантическия клуб в България, Европейското международно движение, Изследователски център „Тренд“, Института за дясна политика, Либералния институт за политически анализи, Института за пазарна икономика, ПанЕвропа България и Центъра за устойчиво развитие към УНСС.\r\nЦветилена СИМЕОНОВА", "date": "2018.04.26", "title": "До една година България би могла да кандидатства за Еврозоната (ОБЗОР)"}
{"url": "http://www.focus-news.net/news/2018/04/26/2515534/bbc-kim-chen-un-shte-premine-granitsata-za-sreshtata-s-mun-dzhe-in.html", "text": "Ким Чен-ун ще стане първият севернокорейски лидер, който преминава границата в южнокорейска територия след края на Корейската война през 1953 година, разбра се след обявяването на последните детайли около срещата, предава BBC.\r\nЮжна Корея заяви, че президентът Мун Дже-ин ще посрещне лично Ким на границата в 02:30 българско време в петък.\r\nИсторическата среща на върха ще е фокусирана върху скорошните индикации на Севера, че може да сдаде ядрените си оръжия.\r\nПревод и редакция:", "date": "2018.04.26", "title": "BBC: Ким Чен-ун ще премине границата за срещата с Мун Дже-ин"}
{"url": "http://www.focus-news.net/news/2018/04/26/2515535/reuters-donald-tramp-obmislya-vazmozhnostite-za-sreshta-s-kim-chen-un.html", "text": "Президентът на САЩ Доналд Тръмп заяви в четвъртък, че обмисля три или четири дати, както и пет места за срещата си с лидера на Северна Корея Ким Чен-ун, като добави, че все още не е ясно дали срещата изобщо ще се състои, предава Reuters.\r\nТръмп, в интервю пред Fox News, заяви, че срещата между новия държавен секретар и бивш директор на ЦРУ Майк Помпео и Ким в Северна Корея преди няколко седмици не е била планирана.\r\n„Той не трябваше да се среща с Ким Чен-ун, но го направи. Те организираха срещата, докато той беше там само, за да каже здрасти“, заяви Тръмп, като добави, че иска да публикува „невероятните“ снимки от тяхното виждане.\r\nПомпео и Ким са си говорили повече от час и половина и както заяви Тръмп, това е било „повече от едно здрасти“.\r\nПревод и редакция:", "date": "2018.04.26", "title": "Reuters: Доналд Тръмп обмисля възможностите за среща с Ким Чен-ун"}
