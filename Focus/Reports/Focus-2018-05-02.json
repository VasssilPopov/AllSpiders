{"url": "http://www.focus-news.net/news/2018/05/02/2517526/futbol-livarpul-se-klasira-za-finala-na-shampionska-liga.html", "text": "Футбол: Ливърпул се класира за финала на Шампионска лига след загуба с 2:4 като гост на Рома. Ливърпул имаше аванс от 5:2 в първия мач и с общ резултат 7:6 ще играе на финал срещу Реал Мадрид за Купата на Шампионска лига на олимпийския стадион в Киев. Мачът ще се проведе на 26-и май от 21:45 часа.\r\nНа стадион „Олимпико“ в Рим Ливърпул изигра своя мач № 100 в Шампионската лига, където вече има 47 победи, 30 равенства и 23 загуби.\r\nФутболистите на Юрген Клоп ще се опитат да детронират носителя на трофея от последните две години Реал, който елиминира Байерн след 2:1 в Мюнхен и 2:2 в Мадрид и ще играе трети пореден финал в турнира.", "date": "2018.05.02", "title": "Футбол: Ливърпул се класира за финала на Шампионска лига"}
{"url": "http://www.focus-news.net/news/2018/05/02/2517501/prof-aleksandar-marinov-pri-takova-uyazvimo-upravlenie-s-tolkova-problemi-v-stranata-opozitsiyata-i-neynite-lideri-da-ne-mogat-da-drapnat-napred-tova-ne-e-otsenka-a-diagnoza.html", "text": "В тази ситуация, при такова уязвимо управление, с толкова проблеми в страната, опозицията и нейните лидери да не могат да дръпнат напред - това е не оценка, а диагноза, коментира в интервю за предаването „Това е България“ на Радио „Фокус“ политологът проф. Александър Маринов. Според него премиерът Бойко Борисов има инстинкт да маневрира и затова постига рекорд по продължителност на управление. \r\n„Партията му е изцяло в ръцете, когато става дума за сериозните въпроси, понеже тя така е съставена, че ако излезе от властта за по-дълго време, ще се разпадне. Вие виждате, че Борисов пробва успешно най-различни варианти за оставане във властта и засега работи. Това няма да работи вечно, естествено, даже няма да работи още дълго, но за момента е така. Не може да му се отрече, че има инстинкт и бърза реакция. Това не е достатъчно, за да се управлява добре страната и да се решават проблемите, но за да се остане на власт при тези условия и с тези опоненти, е достатъчно“, допълни той. \r\nПроф. Александър Маринов каза още, че от ГЕРБ виждат в лицето на държавния глава Румен Радев заплаха, каквато не виждат в БСП. Във връзка с отношенията между социалистите и президента политологът заяви, че от партията нескопосано и некачествено се опитват да се присъединят към него. Той определи като заблуда очакванията, че президентът ще „кръводарява политически“ БСП.", "date": "2018.05.02", "title": "Проф. Александър Маринов: При такова уязвимо управление, с толкова проблеми в страната, опозицията и нейните лидери да не могат да дръпнат напред - това не е оценка, а диагноза"}
{"url": "http://www.focus-news.net/news/2018/05/02/2517520/veliko-tarnovo-dve-ptitsi-nandu-sa-nay-atraktivnite-obitateli-na-zookata-v-pavlikeni.html", "text": "Две птици нанду  са най-новите обитатели на зоокъта в град Павликени. Те са и най-атрактивни за посетителите. Това каза за Радио „Фокус“ – Велко Търново директорът на зоопарка в Павликени Сезаин Мехмедов. Животните са доставени в средата на миналия месец и вече са се приобщили към новата си среда на живот. Мехмедов поясни, че на външен вид обикновеното нанду прилича на щраус, но за разлика от него е два пъти по-дребно и има оперение по главата и шията. Птиците нанду обитават откритите пространства на Южна Америка. Не летят, а при бяг развиват скорост до 60 км/ч. „Двете птици ги взехме от Бургас, от един частен зоопарк, който в момента се разраства. След разговори със собственика, аз стигнах до извода, че трябва да взема точно тези. Имах предложения и за други, но избрах точно птица нанду, защото за мен тя е най-красивата от този вид“, коментира директора на зоокъта в Павликени. Двете нови птици са мъжка и женска, като едната е 5-6-годишна, а втората е на 4-5 г. Те не изискват специални грижи, хранят се гранули от пресована люцерна, жито, слънчоглед, царевица, с удоволствие поглеждат и към зеленчуци като зеле и маруля.\r\nПо думи на Мехмедов маймуните са най-капризните обитатели на зоокъта, защото през зимата те се отглеждат в помещения със специално изградено отопление, но за сметка на това те са и едни от най-интересните животни. Той уточни, че повечето обитатели на зоологическата градина не изискват специални грижи. „Ние се придържаме към видове, които не са много капризни, не искат много отопление и се хранят с горе-долу еднаква храна, която се намира по магазините“, коментира Сезаин Мехмедов. Той посочи, че най-атрактивни за посетителите се оказват щраусите, маймуните и кенгуруто. „Ако се е разперил паунът и той е много красив. Някои пък харесват понита, други при козлета, муфлони, всеки има някакви предпочитания“, обясни Мехмедов. В зоокъта има 41 вида животни, като общия им брой надхвърля 200, заедно с пернатите.\r\nТой каза още, че през летните месеци зоокътът работи до около 20.00 часа, като причината е, че посетители има докато е светло. Мехмедов заяви също, че посещението е напълно безплатно, а на входа на градината има поставена кутия за дарения и всеки, който желае, може да пусне пари в нея. „Мога да кажа, че два пъти в годината тя се отключва и парите, които са дарени се използват за нуждите на зоопарка. С тях купуваме храна или някакви материали за изграждане и ремонт на клетките“, обясни директорът. При последното отваряне на кутията с дарения в нея е имало около 2 хиляди лева, събрани за около 5-6 месеца. Издръжката на зоокъта е общинска, като годишно в него се влагат около 150 хиляди лева. Не са малко и спонсорите, които помагат с купуване на храна, на материали и дори на нови животни.\r\nЛуиза ТРАНЧЕВА", "date": "2018.05.02", "title": "Велико Търново: Две птици нанду са най-атрактивните обитатели на зоокъта в Павликени"}
{"url": "http://www.focus-news.net/news/2018/05/02/2517523/ria-novosti-nato-otsenyava-potentsiala-na-severniya-i-chernomorskiya-flot-na-rusiya.html", "text": "НАТО и най-вече САЩ са обезпокоени от растящия потенциал на Северния и Черноморския флот на Русия, съобщава военно-политически източник от Брюксел за РИА Новости .\r\n„Първият обезпечава достъпа на Русия до северната част на Атлантическия океан, а втория в Средиземноморието“, казва същият източник.\r\nКакто се съобщава по-рано руските подводници все по-често са в моретата и океаните на бойно дежурство и за различни учения. През 2018 година военноморските съдове на Русия се предвижда да участват в около 500 учения.\r\nВоенно-промишленият комплекс на Русия се предвижда да създаде океанска многоцелева система, която ще включва атомни подводници, които са способни на дълбочина повече от километър с голяма скорост да се придвижват към цели за поразяване на междуконтинентално разстояние. Юлиян Марков", "date": "2018.05.02", "title": "РИА Новости: НАТО оценява потенциала на Северния и Черноморския флот на Русия"}
{"url": "http://www.focus-news.net/news/2018/05/02/2517503/the-new-york-times-ukrayna-prekrati-satrudnichestvoto-si-s-razsledvaneto-za-namesa-na-rusiya-v-amerikanskite-izbori.html", "text": "В САЩ, Пол Манафорт (бивш съветник на президента на страната Доналд Тръмп) е разследван за пране на пари и финансови измами, извършени по време на дългата му работа за украинска проруска политическа партия(бившата „Партия на регионите“ – бел. ред.), пише американското издание The New York Times", "date": "2018.05.02", "title": "The New York Times: Украйна прекрати сътрудничеството си с разследването за намеса на Русия в американските избори"}
{"url": "http://www.focus-news.net/news/2018/05/02/2517504/dobrich-momchil-petkov-ot-grada-e-svetoven-shampion-do-13-godini-po-klasicheski-shahmat.html", "text": "Момчил Петков от град Добрич е световен шампион до 13 години по класически шахмат. Това съобщи неговият треньор Тодор Тодоров, предаде кореспондентът на Радио „Фокус” – Варна. „Нямам достатъчно думи, за да опиша накратко с подробности хронологията на дългия  7- годишен път към шахматните висини на най-изявения млад състезател от ЦСО-ШК „Енергия 21“ в Добрич“, споделя Тодор Тодоров. Момчил Петков  е трикратен държавен шампион по класически шахмат за момчета до 8, 10 и 12 години и двукратен шампион на Европейския съюз до 12 години. \r\nОт 21 до 29 април тази година в албанския град Дуръс в близост до брега на Адриатическо море 387 момчета и момичета са застанали на старта на Световното училищно индивидуално първенство. „От мястото на събитието имах удоволствието на голям екран да наблюдавам всичките партии на моя най-силен ученик, който като че ли и за моя радост от първия до последния кръг играеше непрекъснато на челните две маси. Радостно е, да се види че малка България разполага с двама от възможните дванадесет световни шампиони по класически шахмат – това са 13- годишният Момчил Петков и 17- годишната Виктория Радева“, сподели още Тодор Тодоров. В престижната спортна проява са взели участие девет изявени български момчета и момичета. Събитието е уважил и Александър Костев, президент на Световния училищен шахматен съюз. Състезателите са премерили сили в 12 турнира за двата пола от 7 до 17 години по  швейцарска система.\r\nЖулиета НИКОЛОВА", "date": "2018.05.02", "title": "Добрич: Момчил Петков от града е световен шампион до 13 години по класически шахмат"}
{"url": "http://www.focus-news.net/news/2018/05/02/2517502/kyustendil-v-dupnitsa-se-organizira-tarzhestveno-chestvane-na-denya-na-hrabrostta-i-praznik-na-balgarskata-armiya-6-may.html", "text": "В Дупница се организира тържествено честване на Деня на храбростта и празник на българската армия. Това съобщи за Радио „Фокус” – Кюстендил Иван Шопов, председател на Съюза на офицерите и сержантите от запаса и резерва – Дупница. В организацията на честването, което ще се състои на 6 май от 10.00 часа на площад „Свобода”, се включват Община Дупница и читалище „Генерал Георги Тодоров” – Дупница. Програмата ще започне с вдигане на знамето на Република България, след което ще бъде извършен молебен и освещаване знамето на Съюза на офицерите и сержантите от резерва и запаса – Дупница.  Честването ще приключи с поднасяне на венец на паметника на подпоручик Змияров, поставен в храм Св. Георги Победоносец“.\r\nВенцеслав ИЛЧЕВ", "date": "2018.05.02", "title": "Кюстендил: В Дупница се организира тържествено честване на Деня на храбростта и Празник на българската армия - 6 май"}
{"url": "http://www.focus-news.net/news/2018/05/02/2517525/tass-darzhaniya-departament-na-sasht-obvinyava-severna-koreya-v-narushavane-na-choveshkite-prava.html", "text": "Държания департамент на САЩ, обвинява Северна Корея в нарушаване на човешките права, предава TACC.\r\nЖителите на Северна Корея се сблъскват със много сериозни нарушения на човешките права от страна на  властите на републиката. За това се говори в изявление на началника на пресслужбата на Държавния департамент Хедър Науърт.  \r\n„Ние както и преди запазваме сериозно обезпокоение и дълбока загриженост за тези нарушения. Едновременно с кампанията на оказване на максимален натиск, ние продължаваме да настояваме за привличане към отговорност на виновните за тези нарушения\", се казва в изявлението. Юлиян Марков", "date": "2018.05.02", "title": "ТАСС: Държания департамент на САЩ обвинява Северна Корея в нарушаване на човешките права"}
{"url": "http://www.focus-news.net/news/2018/05/02/2517507/evropeyskiyat-parlament-debat-otnosno-badeshteto-na-evropa-s-belgiyskiya-ministar-predsedatel-sharl-mishel.html", "text": "Белгийският министър-председател Шарл Мишел ще обсъди бъдещето на Европа с евродепутати в четвъртък от 10:00 ч българско време, съобщи пресслужбата на Европейския парламент.\r\nГ-н Мишел и председателят на ЕП Антонио Таяни ще дадат съвместна пресконференция в четвъртък в 12:30 ч. българско време в залата за пресконференции на ЕП „Анна Политковская“ (PHS05A50) в Брюксел. \r\nЩе може да гледате пленарния дебат и пресконференцията чрез EP Live и EbS+. \r\nТова ще бъде петият от поредица дебати между държавни и правителствени ръководители на ЕС  и евродепутатите относно бъдещето на Европейския съюз след ирландския министър-председател Лео Варадкар на 17 януари, хърватския министър-председател Андрей Пленкович на 6 февруари и португалския министър-председател Антонио Коща на 14 март и френския президент Еманюел Макрон на 17 април. \r\nСледващият европейски лидер, който ще направи обръщение към Парламента, ще бъде министър-председателят на Люксембург Ксавие Бетел по време на майската пленарна сесия в Страсбург.", "date": "2018.05.02", "title": "Европейският парламент: Дебат относно бъдещето на Европа с белгийския министър-председател Шарл Мишел"}
{"url": "http://www.focus-news.net/news/2018/05/02/2517524/afp-firmata-cambridge-analytica-okolo-koyato-se-razrazi-mezhdunaroden-skandal-sas-predostavenite-lichni-danni-ot-feysbuk-prekratyava-deynostta-si.html", "text": "Фирмата Cambridge Analytica, около която се разрази международен скандал със предоставените лични данни от „Фейсбук“ прекратява дейността си, предава  AFP.\r\nМаркетинговата и аналитична фирма, която попадна в центъра на най-големия скандал с неразрешено предоставяне на лични данни на над 50 милиона души в САЩ и Европа от страна на „Фейсбук“. Фирмата е била наета от кампанията на настоящия американски президент Доналд Тръмп, като личните данни са използвани за политическо профилиране и изпращане на насочена агитационна реклама.\r\n„Стигнахме до извода, че фирмата не може да продължи операциите си“, съобщават от мениджмънта на компанията .\r\nСкандалът стигна до Конгреса на САЩ и Европейския парламент доведе до сериозни финансови загуби за „Фейсбук“ и принуди социалната мрежа да промени условията си за поверителност. Юлиян Марков", "date": "2018.05.02", "title": "AFP: Фирмата Cambridge Analytica, около която се разрази международен скандал със предоставените лични данни от „Фейсбук“ прекратява дейността си"}
{"url": "http://www.focus-news.net/news/2018/05/02/2517506/dimana-miteva-psiholog-detsata-tryabva-da-badat-obgrizhvani-s-neobhodimoto-vnimanie.html", "text": "Децата трябва да бъдат обгрижвани с необходимото внимание. Това каза в интервю за Радио „Фокус“ – Варна Димана Митева, психолог към Карин дом – Варна. По думите й по този начин може да бъде предотвратена появата на агресия. \r\n„От малки децата трябва да бъдат обгрижвани с необходимото внимание, всяка вечер да има време за приказка, за разговор с родителите, които да питат какво се е случило през деня, какво е важно за детето. По този начин ще се изгради една солидна и стабилна връзка, която родителите да запазят с израстването. Децата трябва да имат доверие на родителите си и да знаят, че това са възрастни, на които ще могат да разчитат цял живот, от които да се учат, да вземат пример“, отбеляза Димана Митева. \r\nСпоред нея от една негативна постъпка не е задължително да произтече наказание. Това може да бъде продуктивен разговор с детето, чрез който по позитивен начин да бъдат изведени нещата, подчерта специалистът. „Лошото ражда лошо, доброто, към което се стремим, грижата и вниманието провокират и децата ни и им даваме този пример – да бъдат такива с околните“, заяви  Димана Митева.\r\nМарияна ВАЛЕНТИНОВА", "date": "2018.05.02", "title": "Димана Митева, психолог:  Децата трябва да бъдат обгрижвани с необходимото внимание"}
{"url": "http://www.focus-news.net/news/2018/05/02/2517508/dobrich-regionalna-biblioteka-dora-gabe-i-su-dimitar-talev-dadoha-start-na-kampaniya-za-sabirane-na-stara-hartiya-pod-mototo-list-po-list.html", "text": "Регионална библиотека „Дора Габе” и СУ „Димитър Талев” дадоха старт на кампания за събиране на стара хартия под мотото „Лист по лист” в Добрич. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в библиотеката, предаде кореспондентът на Радио „Фокус” – Варна. Кампания е част от дейностите по проект „Библиотеката и училището – заедно за един по-чист град”, който се реализира с подкрепата на Фондация „Глобални библиотеки – България” в рамките на конкурс „Библиотеката – активен участник в обществения живот” в изпълнение на договор с Министерство на културата. \r\nВ кампанията се включват всички участници в проекта – деца, родители, библиотекари, участниците в Летен детски клуб „Играй и учи”, читатели на библиотеката, граждани. Специална кутия е поставена във фоайето на първия етаж на библиотеката и в нея гражданите могат да оставят хартията, която носят. Събраната хартия ще бъде предадена за рециклиране и с получените средства - закупена нова детска литература. Инициативата ще спаси дървета от изсичане, ще съдейства за обединяване на отговорното отношение към околната среда с четенето, ще стимулира участието на местната общност в доброволчески кампании. Кампанията продължава през целия период на проектните дейности - от април до 19 октомври  2018 г.\r\nЖулиета НИКОЛОВА", "date": "2018.05.02", "title": "Добрич: Регионална библиотека „Дора Габе” и СУ „Димитър Талев” дадоха старт на кампания за събиране на стара хартия под мотото „Лист по лист”"}
{"url": "http://www.focus-news.net/news/2018/05/02/2517521/voenno-transporten-samolet-katastrofira-v-sasht.html", "text": "Военно-транспортен самолет  Херкулес  C-130 се разби в близост до летището в Савана, щата Джорджия, предава AFP.\r\nЗагинали са петимата членове на екипажа, други жертви и пострадали няма. От снимки, разпространени в социалната мрежа „Туитър“ се вижда, че останките са  обхванати  в пламъци и от мястото на катастрофата се издига черен дим . Произшествието е станало около 11:30 местно време (18:30 българско време). Засега не се съобщава какво е превозвал самолетът. Машината е била базирана в Пуерто Рико и е принадлежала на Националната гвардия.\r\nСпоред данни, съобщени от агенция Reuters самолетът е бил предназначен за метеорологични изследвания и е изпълнявал тренировъчен полет. Юлиян Марков", "date": "2018.05.02", "title": "Военно-транспортен самолет катастрофира в САЩ"}
{"url": "http://www.focus-news.net/news/2018/05/02/2517350/sliven-dete-na-1-godina-i-10-mesetsa-se-e-udavilo-v-shahta-v-dvor-v-s-krushare.html", "text": "Дете на 1 година и 10 месеца се е удавило в шахта в двор в сливенското с. Крушаре. Това съобщиха от ОДМВР - Сливен. Причините за смъртта на детето се изясняват, но вероятно става въпрос за нещастен случай. Тялото на детето е откарано в МБАЛ „Д-р Иван Селимински“ - Сливен.", "date": "2018.05.02", "title": "Сливен: Дете на 1 година и 10 месеца се е удавило в шахта в двор в с. Крушаре"}
{"url": "http://www.focus-news.net/news/2018/05/02/2517102/predstoyashti-sabitiya-v-stranata-za-2-may-agentsiya-fokus.html", "text": "***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 9.30 часа в СOHO на ул. Искър №4 Институтът за пътна безопасност организира бизнес закуска във връзка с рискове за сигурността, които крият проектите на новите: Закон за движение по пътищата, Закон за пътните превозни средства и Закон за водачи на моторни превозни средства.\r\n***\r\nОт 9.30 часа 6 състав на Специализирания наказателен съд ще гледа делото срещу Даниел М. и Христо А., престъпление по служба. \r\n***\r\nОт 9.30 часа 16 състав на Специализирания наказателен съд ще гледа делото срещу Донка Г., Росица Я., Албена А., Веселин С., обвинени в организиране и ръководене на организирана престъпна група. \r\n***\r\nОт 9.45 часа 2 състав на Специализирания наказателен съд ще гледа делото срещу Найден Д., Атанас Д., Васко А. и Иван М., обвинени в организиране и ръководене на организирана престъпна група. \r\n***\r\nОт 11.00 часа 10 състав на Специализирания наказателен съд ще гледа делото срещу Пламен М., Атанас О., Милко М., обвинени в организиране и ръководене на организирана престъпна група. \r\n***\r\nОт 11.00 часа в Национален пресклуб на БТА Чавдар Янев ще проведе пресконференция във връзка със световните енергоспестяващи технологии и „Топлофикация София” ЕАД.\r\n***\r\nОт 11.00 часа в Дома на Европа (ул. \"Г. С. Раковски\" 124) заместник-генералният директор на Генерална дирекция \"Правосъдие и потребители\" Франциско Фонсека Морильо ще проведе среща с представители на потребителските организации, бизнеса и националните органи, отговарящи за защита на потребителите. Модератор на срещата ще бъде председателят на Комисията за защита на потребителите Димитър Маргаритов.\r\n***\r\nОт 11.00 часа в Прес-клуб „България“ на Национален стадион „Васил Левски“ ще се проведе пресконференция, на която можете да научите интересни подробности за турнира по прескачане на препятствия, който ще се проведе за първи път в България в градска среда на 5 май на концертната поляна в Южния парк в столицата.\r\n***\r\nОт 13.00 часа в ДНК – пространство за съвременен танц и пърформанс, Национален дворец на културата ще се състои WATIFY: Inspire to Transform.\r\n***\r\nОт 13.30 часа 14 състав на Специализирания наказателен съд ще гледа делото срещу Въльо В. и Станимир Н., обвинени в организиране и ръководене на организирана престъпна група. \r\n***\r\nОт 14.00 часа Факултетът по Химия и Фармация на Софийския университет (бул. „Джеймс Баучър“ 1) ще проведе ден на отворените врати. \r\n***\r\nОт 17.30 часа в „Къща за литература и превод“ ще с състои професионалната дискусия за литературното картографиране, със специалното уечастие на писателя и преводач Ян Паул Хинрихс от Холандия. Неин модератор ще бъде писателят Александър Шпатов.\r\n***\r\nОт 18.00 часа в Национална библиотека \"Св. Св. Кирил и Методий\" - II етаж издателство \"Захарий Стоянов\" ще представи поетичната книга \"Арена\" от Мая Вапцарова.\r\n***\r\nОт 18.30 часа в Градската градина пред Народния театър „Иван Вазов“ ще бъде представена изложбата „Град Арт“.\r\n***\r\nОт 19.00 часа под стъкления купол на Софийското Ларго ще се проведе Концертен цикъл \r\n„Нюанси в изкуството“ - Спектакъл на Софийски духов оркестър.\r\n***\r\nВ зала 1 на НДК най-големи български фолклорни състава – \"Филип Кутев\", \"Тракия\" и \"Пирин\" ще участват в новото издание на \"Нощ на ансамблите\".\r\n*** \r\nОт 10.30 часа в пресклуба на БТА ще се състои пресконференция на ученика от ПМГ\"В.Друмев\" Петко Казанджиев. Темата на пресконференцията е \"Нередности във вътрешноучилищните номинации за излъчване на кандидат за общинската награда \"24 май\".\r\n*** \r\nОт 18.00 часа в зала 30 на Младежки дом ще се проведе среща с представители на сдружение „Терминал България“. \r\n*** \r\nОт 19.00 часа в Спортен комплекс „Ивайло“ ще се проведат „Масови тренировки на стадиона – 2018“ – инициатива на Turnovo Runs. \r\n***\r\nОт 15.30 часа в заседателната зала на 6 ет. в адиминистративната сграда на Община Видин кметът Огнян Ценков, началникът на Регионално управление на образованието Веселка Асенова и Негово Високопреосвещенство Видински митрополит Дометиан ще дадат съвместна пресконференция във връзка с възможностите за изучаване на предмет Религия в детските градини и училища на територията на Общината.\r\n***\r\nОт 17.30 часа в читалня на НЧ „Развитие 1869“ ще се състои представяне на книгата „На глас“ от Джуни Александрова.\r\n***\r\nОт 19.00 часа в камерна зала на ДКТ ще бъде представена постановката „Симулатор за чифтосване“ от Джоузеф Скримшоу.\r\n*** \r\nОт 19.30 часа в НЧ „Развитие – 1884“ Театрален състав при НЧ „Христо Козлев - 1883“ – град Долна Оряховица представя постановката „Свекърва“ по Антон Страшимиров, режисьор Стефка Петрова.\r\n***\r\nОт 17.00 часа в Художествена галерия „Петко Чурчулиев“ ще бъде представена изложбата „Художникът среща писателя“, Фрагменти от колекцията на Националния литературен музей.\r\n***\r\nОт 14.00 часа в сградата на Областна администрация - Ловеч на ул. „Търговска“ №43, зала 101, „Национална компания индустриални зони“ ЕАД ще подпише Меморандум за сътрудничество с Областната администрация в Ловеч.\r\n***\r\nНа сцената на ДКТ  „К. Величков“ в Пазарджик ще се проведат VII-те Национални празници на професионалното фолклорно изкуство.\r\n***\r\nОт 11.00 часа Центърът  за социална рехабилитация и интеграция на лица с онкологични заболявания в Пазарджик ще отбележи 7 години от началото на дейността си. Почетни гости ще бъдат зам.- министърът на Министерството  на труда и социалната политика Росица Димитрова  и Гинче Караминова, председател на ГЕРБ-Пазарджик.\r\n***\r\nВ 11.00 часа пред паметника в местността „Оборище“ ще бъде отслужен молебен-водосвет и ще бъдат положени венци и цветя по повод 142 години от Априлското въстание. \r\n***\r\nОт 9.00 часа в Църногорския манастир „Свети Безсребреници Козма и Дамян“ над брезнишкото село Гигинци ще бъдат отслужени водосвет и Божествена св. Литургия по повод втората годишнина от донасянето в обителта на копието на чудотворната светогорска икона на Пресвета Богородица – Всецарица, осветено в монастира Ватопед на Света гора.\r\n***\r\nОт 18.00 часа в читалище „Развитие“ в Пещера ще бъде представена постановката „На живо от оня свят“, като част от Празниците на културата.\r\n***\r\nОбщинските съветници от ГЕРБ в град Пловдив ще проведат приемни с гражданите. Радослава Ташкова ще се срещне с граждани от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А.  Георги Василев, от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А.  Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5.\r\n***\r\nОт 9.00 часа в зала 2 на Окръжния съд ще се гледа делото срещу Цветан А., обвинен в умишлено убийство\r\n***\r\nОт 11 ч. в Малка конферентна зала на ГДК \"Борис Христов\" ще се проведе пресконференция по повод предстоящото четвърто издание на Дефиле \"Вино и гурме\" 2018г.\r\n***\r\nОт 11.30 часа в зала 2 на Окръжен съд .ще се гледа делото срещу подсъдимия Атанас А.\r\n***\r\nОт 13.30 часа в зала 2 ще се гледа делото срещу подсъдимите Дженгиз М., Алексей М., Димитър А. и Яман Р., обвинени в държане с цел разпространение прекурсор на наркотични вещества.\r\n***\r\nОт 14.30 часа в зала 10 на Окръжния съд ще се гледа делото срещу подсъдимите  Йордан С., Марин П., Александър К. и Александър Д.\r\n***\r\nОт 12.00 часа ученици от Основно училище „Иван Вазов“ в Русе ще посрещнат седемкратния европейски и световен шампион по свободна борба Валентин Йорданов.\r\n***\r\nОт 18.00 часа в сградата на Екомузей с аквариум археологът Върбин Върбанов ще представи резултатите от теренните проучвания на античната крепост „Тримамиум“ при с. Мечка, Русенско.\r\n***\r\nОт 18.00 часа в зала „Сливен“ с продукцията „Белгийският крал“ ще бъда дадено началото на София Филм Фест 2018г.\r\n***\r\nОт 9.00 часа на плаца пред  РС „Пожарна безопасност и защита на населението“ – Шумен ще се проведе Областно състезание на младежките противопожарни отряди  “Млад огнеборец”.\r\n***\r\nОт 17.30 часа във фоайето на НЧ “Добри Войников-1856“ ще бъде открита документална фото-изложба за живота и дейността на Александър Танев. От 18.00 ч. в концертната зала на читалището ще прозвучи негова музика и ще бъде показан филм за него.", "date": "2018.05.02", "title": "Предстоящи събития в страната за 2 май (Агенция „Фокус“)"}
{"url": "http://www.focus-news.net/news/2018/05/02/2517103/pregled-na-osnovnite-temi-v-svetovniya-pechat-agentsiya-fokus.html", "text": "През февруари 2018 г. Европейската комисия прие стратегия под надслов „Надеждна перспектива за засилен ангажимент на ЕС за разширяване със Западните Балкани“. Документът разглежда политиката на разширяване „като неотменна част от по-голямата стратегия за укрепване на ЕС до 2025 г.\", пише Теоман Ертугрул в статия за турския вестник Hurriyet. \r\nОт години Европейският съюз се опитва да трансформита балканския регион онтологически, като започне от името му. В резултат на тези усилия Балканите бяха разделени на подрайони. Според това погрешно схващане Хърватия, България, Румъния и Гърция вече не са част от Балканите, тъй като са членове на ЕС. От друга страна, Босна и Херцеговина, Сърбия, Черна гора, Косово, Албания и Македония са част от т.нар. подрайон Западни Балкани. Турция формира региона на Източните Балкани.\r\nМоже да се каже, че авантюрата на ЕС за разширяването на Балканите започва от погрешно название и приключва с лошо оформление. Докато обяснява съответните европейски пътеки на „западнобалканските страни“, гореспоменатата стратегия описва Черна гора и Сърбия като „настоящи фаворити в процеса\". Албания и (в тяхната предубедена терминология) и „Бивша югославска република Македония\" са означени като държави, „отбелязващи значителен напредък в европейския им път\", за който „Комисията на ЕС е готова да изготви препоръки за започване на преговори за присъединяване\". Що се отнася до Босна и Херцеговина, стратегията декларира, че „ЕК ще започне да подготвя становище относно Босна и Херцеговина за кандидатурата за членство\". По отношение на Косово, стратегията настоява за споразумение за нормализиране на отношенията със Сърбия и двусмислено заявява, че Косово „има възможност за устойчив напредък чрез прилагане на Споразумението за стабилизиране и асоцииране\".\r\nВърховният представител на Европейския съюз по въпросите на външните работи и политиката на сигурност Федерика Могерини, заедно с комисаря по разширяването Йоханес Хан, наскоро представиха годишния пакет по разширяването пред  Европейския парламент в Страсбург, като представиха седем отделни доклади и оценки на изпълнението на политиката на разширяване на Европейския съюз. Те обявиха препоръката на Комисията да бъдат започнати преговори за присъединяване с Македония и Албания. Освен това те заявиха, че ЕК също работи за изготвянето на становище по кандидатурата на Босна и Херцеговина, а сътрудничеството с органите на Косово продължава да се основава на Споразумението за стабилизиране и асоцииране.\r\nМогерини и Хан също така подчертаха намерението на ЕС да продължи да улеснява диалога за нормализиране на отношенията между Белград и Прищина, включително за постигането на правно обвързващо споразумение. Те описаха това решение като „крачка напред за Македония и Албания, както и за целия регион на Западните Балкани\".\r\nВъпреки това, френският президент Еманюел Макрон в реч пред Европейския парламент на 17 април отхвърли разширяването на ЕС до момента, в който в него не бъдат завършени основополагащи реформи. „Не искам Балканите да се обърнат към Турция или Русия. Но не искам Европа, която трудно ще работи като организация от 27 държави, да реши, че може да продължи да галопира с 30 или 32 членове“, бяха думите на лидера на Париж, който допълни, че ще подкрепи евентуално разширяване на Общността, когато има налице „правно задълбочаване и реформа на нашата Европа\".\r\nИзключително забележително е, че основната цел на френския президент за Балканите не носи мир, сигурност, просперитет и стабилност в региона. Единствената му загриженост е да изключи определени страни като Турция, която в исторически план е не само част от Балканите, но и има дълбоко вкоренени вековни отношения с региона. „Енциклопедия Британика“ твърди, че дори „думата Балкан е турска и означава планина\".\r\nВремето ще ни покаже дали ЕС, с манталитет като този на френския президент Макрон, ще успее да намери начин да не влиза в задънена улица на Балканите.\r\n*** Израел започна да споделя разузнавателна информация за предполагаемите ядрени амбиции на Иран, но премиерът Бенямин Нетаняху е изправен пред обвинения, че твърденията му не са подкрепени с доказателства за нарушаването на споразумението от 2015 г., отбелязва вестник The Times of Israel.\r\nСложната презентация на Нетаняху в ефира на телевизията бе изнесена броени дни преди държавният глава на САЩ Доналд Тръмп да обяви решението си дали Вашингтон ще се изтегли от споразумението за ядрената програма на Техеран, което световните сили подписаха през лятото на 2015 г. \r\nПремиерът на Израел заяви, че правителството разполага с десетки хиляди документи от разузнавателните агенти, от които става ясно, че Иран има секретна програма за ядрени оръжия, която може да бъде възобновена във всеки един момент. \r\nНо презентацията, включваща реквизити, видео и слайдове, веднага доведе до обвинения от страна на някои, че Белият дом и Нетаняху са координирали акцията.\r\nНякои анализатори и поддръжници на ядреното споразумение също заявиха, че Нетаняху е представил известни и по-рано подробности и не е представил убедителни доказателства за това, че Иран не спазва условията на сделката. \r\n„Не видях от премиера Нетаняху аргументи за момента за неспазване, т.е.  нарушаване от страна на Иран на ядрените му ангажименти по споразумението\", заяви Върховният представител на Европейския съюз по въпросите на външните работи и политиката на сигурност Федерика Могерини. „И отново - сделката беше сключена, точно защото нямаше доверие между страните, иначе нямаше да настояваме за такава\", припомни италианският дипломат. \r\nМинистерството на външните работи на Франция подчерта, че изявленията на Нетаняху само потвърждават и засилват значението на ядреното споразумение с Иран. Такова е и мнението на британския външен министър Борис Джонсън. „Презентацията на израелския премиер за миналите проучвания на Иран в областта на ядрените оръжия подчертава колко е важно да се запазят ограниченията върху ядрените амбиции на Техеран“, се казва в изявление на Джонсън. \r\nИзявлението продължава с уточнението: „Иранската ядрена сделка не се основава на доверието в намеренията на Иран; по-скоро се основава на строга проверка, включително чрез мерки, които позволяват на инспекторите от Международната агенция за атомна енергия (МААЕ) безпрецедентен достъп до ядрената програма на Иран\".\r\nНетаняху предизвика гнева на Иран, а говорителят на външното министерство в Техеран Бахрам Гасеми определи израелския премиер като „скандален лъжец\". Остра бе и реакцията на първия дипломат на Техеран Мохамед Джавад Зариф.\r\nТръмп обаче приветства презентацията на Нетаняху, както и неговият държавен секретар Майк Помпей, който се срещна с израелския лидер в неделя в Тел Авив.\r\n*** От натиска, който оказа на Китай да използва влиянието си, за да отслаби агресивността на Ким Чен-ун, до дипломатическата офанзива за диалог с режима в Пхенян -  държавният глава на САЩ Доналд Тръмп направи повече, за да спечели Нобеловата награда за мир, отколкото неговият предшественик Барак Обама, пише Джеймс Робинс в коментар за американския вестник USA Today.\r\nПреди година перспективата президентът Тръмп да бъде нобелов лауреат за мир щеше да замае главите на неговите критици. Сега, ако всичко върви добре в преговорите на САЩ със Северна Корея, Тръмп би трябвало да бъде фаворит за фаворит за наградата, която той наистина ще спечели.\r\nЗашеметяващите стъпки, насочени към постигане на траен мир на Корейския полуостров, предизвикаха суматоха около Нобеловата награда за мир. Преодоляването на почти седемдесетилетното разделение на полуострова – едно от последните важни останки от Студената война - ще бъде епохално международно събитие. Бившият президент на Южна Корея Ким Де Чун получи наградата за мир през 2000 г. за началото на процеса на диалог със Северна Корея.\r\nИсторическата среща на върха между южнокорейския президент Мун Дже-ин и лидера на Северна Корея Ким Чен-ун сама по себе си е постигнала неимоверен успех, тъй като на нея бе декларирано желание за прекратяване на войната, замразена от 50-те години на миналия век наса. Но Мун Дже-ин се отдръпна, за да даде път на Тръмп.\r\n„Президентът Тръмп може да вземе Нобеловата награда, защотот единственото, от което се нуждаем, е мирът“, бе коментарът на южнокорейския държавен глава. \r\nТръмп наистина заслужава голяма част от овациите за пробива в отношенията между Сеул и Пхенян. Тръмп е първият президент, който изрично обвърза търговската политика на САЩ с Китай в замяна на това Пекин да окаже натиск на съюзника си в лицето на Пхенян. \r\nПредишни президенти са разделяли тези въпроси, но Тръмп знае, че изкуството на сделката се основава на използването на различни лостове. Икономиката на Северна Корея зависи от Китай, а благосъстоянието на Китай зависи от търговията със САЩ. Пекин има много по-малък интерес от защитата на севернокорейския съюзник, отколкото в поддържането на световните пазари. Тази реалност несъмнено беше рамката за дискусиите през март между президента на Китай Си Дзинпин и лидера на режима в Пхенян Ким Чен-ун. \r\nТръмп разясни и потенциалните последици от това усилията да не са насочени към мир на полуострова. Миналата година видяхме редица заплахи и контразаплахи. Северна Корея проведе няколко провокативни ядрени и ракетни тестове. Пхенян заплаши да изстреля ракети към Хавай или континенталната част на САЩ и заяви, че има право да сваля американски стратегически бомбардировачи дори извън въздушното пространство на Северна Корея. В отговор Тръмп предупреди, че всички севернокорейски военни действия ще бъдат „посрещнати с огън и гняв, каквито светът досега не е виждал“. Министърът на отбраната на САЩ  Джеймс Матис лаконично отбеляза, че ако Северна Корея изстреля ракети към САЩ, би било началото на „игра\" с всички възможни средства. \r\nНякои се разтревожиха за възможността за директна война със Северна Корея. Но както са казвали римляните: „Ако искаш мир, подготви се за война“. Мирът чрез стратегия за сила работи само когато противникът знае, че имате предвид бизнес. И все пак - Тръмп има „по-голям бутон\".\r\nШумотевицата около Нобеловата награда за мир се появи в контекста на обстоятелството, че  през 2009 г. отличието бе връчено на бившия американски президент Барак Обама с надеждата, че ще положи „извънредни усилия за укрепване на международната дипломация и сътрудничество между народите\". Нобеловият комитет инвестира авансово в сграда, която никога не бе построена.  Репутацията на наградата бе сериозно накърнена тогава, но сега може да бъде възстановена чрез признаване на постиженията на наследника на Обама. Тръмп, който води на фронта, а не командва отзад, показва, че САЩ могат да останат „единствената необходима нация в световните дела\", само ако имат лидер, който се държи точно както сегашния.\r\nИма още много неща, които трябва да се направят, разбира се. Резултатът от предстоящата среща на върха между Доналд Тръмп и Ким Чен-ун ще определи дали този бъдещ мир ще бъде траен или ще бъде само мираж. Но ако всичко върви добре и мирът най-накрая възтържествува, Нобелова награда за мир ще бъде подходящо и прилично отдаване на почит на забележителното постижение на 45-тия президент на САЩ/", "date": "2018.05.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/02/2517123/pregled-na-mezhdunarodnite-novini-do-6-chasa-agentsiya-fokus.html", "text": "Държавният глава на САЩ Доналд Тръмп обеща да разкрие до няколко дни времето и мястото на предстоящата му среща с лидера на Северна Корея Ким Чен-ун. \r\n„В момента организираме срещи и мисля, че вероятно (мястото и датата) ще бъдат обявени през следващите няколко дни\", заяви Доналд Тръмп от Овалния кабинет в Белия дом. \r\nТръмп разкри миналата седмица, че се разглеждат две или три различни локации за организиране на срещата. Съответната информация той издаде след историческия разговор между лидерите на Северна и Южна Корея.\r\n*** Турската полиция е арестувала 84 участници в демонстрациите за 1 май в Истанбул.\r\nСъгласно разпространената информация, арестуваните са качени в автобуси и отведени за разпит от правооохранителните органи. Кадри показаха множество от тях притиснати на земята от служители на реда. \r\nВластите забраниха голяма част от планираните за 1 май демонстрации Истанбул. Бяха разрешени митингите в квартал „Малтепе“ в азиатската част на града, далеч от центъра. Именно там се събраха хиляди хора. Демонстрации бяха организирани обаче и в редица други градове в страната. \r\nДемонстрантите критикуваха високата безработица, репресиите срещу журналисти и продължаващия режим на извънредно положение в Турция, което остава в сила след неуспешния опит за държавен преврат от лятото на 2016 г. \r\nЗа да наложат забрана за протест в центъра на Истанбул, полицията затвори района около площад „Таксим“ и важни свързващи улици. Около площада бяха поставени бариери. По данни на CNN Türk около 26 000 полицаи са били задействани за съблюдаване на реда.  Според DHA е било разрешено полагането на цветя на паметника „Ататюрк“ на площада. \r\nОт редакцията припомнят, че на  1 май 1977 г. снайперисти стреляха срещу участници в демонстрация, убивайки множество хора. Броят на присъединилите се тогава към ежегодната акция бе оценен на около 500 000 души. \r\n***Иракските комунисти манифестират на 1 май, убедени в изборната победа.\r\nХиляди иракски комунисти носеха плакати на Карл Маркс на манифестация, посветена на 1 май в иракската столица Багдад, убедени в предстоящата си изборна победа в коалиция с шиитския лидер Муктада Садр.\r\nНа празничното шествие демонстрантите носеха сини флагове с цвета на тяхната изборна листа и скандираха : „Чуйте гласа на народа, искаме реформи и край на корупцията“ и „Работниците са водещата сила на страната“.\r\nЗа първи път в историята на Ирак шиитските духовници, които твърдят, че са директни наследници на пророка Мохамед се съюзяват с комунистите в предизборна коалиция за предстоящите парламентарни избори в страната на 12 май.\r\n***\r\nХаос и знамена  оцветяват демонстрациите за 1 май по света.\r\nТрадиционните демонстрации посветени на 1 май преминаха в насилие в някои части на света, където работници протестираха за правата си\r\nВ Париж многохилядна демонстрация срещу реформите в публичния  сектор  на президента Еманюел Макрон бе съпроводена с насилие след като група протестиращи подпалиха заведение от веригата Mc Donalds и автомобили в автомобилен салон. Около 1 200 души с черни якета и маски на лицата скандираха лозунги : „Вдигни се, Париж!“ и „Всички мразят полицията!“\r\nПолицията използва сълзотворен газ и водни оръдия за да разпръсне нарушителите. Тези сцени на насилие хвърлиха сянка върху мирния протест на между 20 и 55 хиляди души по данни на синдикатите и полицията\r\nВъв Филипините гигантска фигура на демон, представляващ президента на страната Родриго Дутерте беше запалена пред президентския дворец в Манила.\r\nВ Турция полицията предварително беше затворила районите, където обичайно се събират протестиращи. Въпреки взетите мерки на площад „Таксим“ се събраха демонстранти, които бяха разпръснати от полицията с подкрепата на хеликоптери, бронирани коли и водни оръдия.\r\nВ Куба празничния Първи май бе отбелязан за пръв път след напускането на Кастро от властата, като на празничната манифестация се събраха приблизително един милион души, които носеха плакати с лика на братята Кастро и на Че Гевара. Това беше и първата официална проява на новоизбрания президент Мигел Диас-Канел, придружен от предшественика си Раул Кастро.\r\nВ Меделин, Колумбия протестиращи мятаха камъни по силите на реда по време на сблъсъците, съпроводили първомайските протести.\r\nВ Берлин демонстранти облечени в черно запалиха факли, а в страната като цяло са били организирани над  500 мероприятия под лозунга : “Солидарност, многообразие и справедливост“\r\nВ Атина в шествие с червени карамфили участваха над 11 хиляди представители на Гръцкия комунистически работнически съюз.\r\nПривърженици на бившия бразилски президент Луис Инацио Лула да Силва, който излежава 12-годишна присъда за корупция се събраха пред щаб-квартирата на полицията в Куритиба, облечени в червено – цвета на Работническата партия и носейки плакати с искане за неговото освобождаване.  \r\n***Лидерът на протестите в Армения Никол Пашинян говори на  многохиляден митинг в Ереван следа като кандидатурата му за премиер не беше одобрена  от парламента и призова привържениците си да преминат към тотално гражданско неподчинение, като блокират пътища, железопътни линии и международното летище.\r\nВ центъра на Ереван на 1 май се е състоял многохиляден протестен митинг след парламентарното заседание, на което кандидатурата на Пашинян за премиер е била отхвърлена.\r\n„Утре в 8:15 се блокират всички пътища, обявява се обща  стачка, блокира се летището, железопътните линии. Нашето движение не може да не завърши с победа. От утрешния ден започват действия на тотално гражданско неподчинение‘, заявява Пашинян пред събралото се множество. \r\n***Южнокорейският президент Мун Джей-ин иска ООН да потвърди затварянето на севернокорейския ядрен полигон, заявява говорителят на ООН Стефан Дюжарик.\r\nВ телефонен разговор на южнокорейският президент с генералния секретар на ООН Антонио Гутериш няколко дни след като севрнокорейският лидер обяви затварянето на ядрения полигон е помолил за подкрепата на ООН.\r\n„Президентът потърси подкрепата на ООН да потвърди необратимото затваряне на ядрения полигон, както беше обявено от севернокорейския лидер Ким Чен-ун“, казва Стефан Дюжарик.\r\n***Правителството прави обратен завой по въпроса за данъчните убежища.\r\nБорците против корупцията се поздравяват с голяма победа следа като правителството беше убедено да прекрати практиката на трупане на мръсни пари в така наречените данъчни убежища – Британските Вирджински острови и Каймановите острови. Имената на супер-богатите, които „перат“ парите си в тези убежища ще бъдат публикувани, което се счита за отстъпление от досегашната политика на министрите.\r\nПремиерът Тереза Мей се опита блокира публичното оповестяване, но беше принудена  под натиска на собствената си партия. Обратният завой може да бъде разглеждан и като последствие от отравянето на бившия руски шпионин Сергей Скрипал, което доведе до възмущение срещу поведението на корумпираните олигарси.\r\n***Високопоставеният австралийски кардинал Джордж Пел отива на съд по обвинения за сексуални злоупотреби с деца през периода 1970-1990 година.\r\nСъдия от Мелбърн реши, че финансовият надзорник на Ватикана ще бъде изправен пред съд по „множество обвинения от множество тъжители“.\r\nНякои от обвиненията датират от 1970-те години, когато кардиналът е бил свещеник в Мелбърн и визират случаи в обществен басейн, а друга част от обвиненията визират случаи от 1990-тегодини в катедралата „Свети Патрик“ в Мелбърн. Очаква се ново заседание на съда на 16 май, когато окончателно ще се реши дали ще има процес. На този етап паспортът на кардинала е отнет и той не може да напуска страната. Джордж Пел пледира невинен по всички обвинения.\r\n***Заместник постоянния представител на Руската федерация Владимир Сафронков заявява „Отмяната на правото на вето ще лиши архитектурата на ООН от устойчивост“.\r\n„Безотговорните подхвърляния по (темата за) ветото предизвикват нееднозначни реакции у държавите-членки на ООН. Те не само не се вписват в дискусиите за реформата на ООН, но и не отчитат, че този институт представлява най-важния компонентна системата на ООН за сдържане и противотежести, основен елемент на приемането на колективни решения, стимулиращи членовете на Съвета (за сигурност) да търсят компромиси. Наличието на право на вето у постоянните членки на Съвета (за сигурност) не е само привилегия, а преди всичко огромна отговорност.Ветото е крайъгълен камък на архитектурата на ООН, без която тя би загубила устойчивост“, заявява Сафронков\r\nПо въпроса за разширението на Съвета за сигурност Сафронков повтаря позицията на Руската федерация , съгласно която допълнителни места в Съвета трябва да получат развиващите се страни на Азия, Африка и Латинска Америка.", "date": "2018.05.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/02/2517106/prvadaru-sasht-se-gotvyat-da-zakupyat-stari-ruski-vertoleti-za-da-se-uchat-da-gi-svalyat.html", "text": "САЩ се готвят да закупят стари руски вертолети, за да се учат да ги свалят, предава “Правда.ru „.\r\n„Командването по подготовка на ученията на тактическата група на сухопътните сили и морската пехота е поискало закупуването на два руски бойни хеликоптера -  Ми-24 или Ми-17 на старо за учение на полигона в аризонския град Юма“ се казва в материял на седмичното издание . \r\nИдеята е руските вертолети да бъдат задействани като сила на агресора, противопоставяща се на силите, осъществяващи настъпателни и отбранителни операции.  Още по-добре би било, ако военните получат и самолет, способен да осъществи въздушна атака на приятелските сили и да събира информация за тези сили.\r\nТова не е нито първата нито последната история с „руска техника за бойни тренировки срещу Русия.\r\nСпоред различни медии Украйна вече е продавала на САЩ стари руски самолети. С тях Военновъздушните сили на САЩ са отработвали възможни въздушни двубои. Освен това ВВС на САЩ  са взели решение да пребоядисат няколко свои самолета в цветовете на „агресора“, за да могат техните пилоти да свикнат да се целят по „вражеската разцветка“. Юлиян Марков", "date": "2018.05.02", "title": "Првада.ru: САЩ се готвят да закупят стари руски вертолети, за да се учат да ги свалят"}
{"url": "http://www.focus-news.net/news/2018/05/02/2517500/ruslan-stefanov-direktor-na-ikonomicheskata-programa-v-tsentara-za-izsledvane-na-demokratsiyata-dori-natsionalen-balgarskiyat-byudzhet-za-razhod-ima-po-golyama-prozrachnost-ot-tozi-na-es.html", "text": "Дори национален, българският бюджет за разход има по голяма прозрачност и яснота за разпределянето на средствата от този на Европейския съюз (ЕС). Това каза в интервю за предаването „Това е България“ по Радио „Фокус“ Руслан Стефанов, директор на Икономическата програма на Центъра за изследване на демокрацията. Той допълни, че в предложената многогодишна финансова рамка в проектобюджета на ЕС липсва ясна политическа перспектива, какво ще се случва в съюза. \r\n„Много ясно е показано, че се увеличават най-много средствата за сигурност на границите и съответно - предпазването на ЕС от миграция. Тоест, политиката номер едно, която би трябвало да е ясно, че подкрепя този бюджет, е именно тази, както и на отбраната. Не е ясно точно, какво ще става в тези области, точно как този по-голям бюджет ще се материализира, тоест, там има неяснота. Втората област, където има чувствително завишаване на средства, но те остават сравнително малко в сравнение с кохезионната политика, а именно - втората голяма област, където има такова голямо увеличение, е задълбочаването на еврозоната или реформата на еврозоната“, допълни той.  \r\nРуслан Стефанов каза още, че освен тези две области се очертава и трета – реформата на кохезионната политика с фокус върху страните, които имат проблеми с правосъдните системи. Той допълни, че това ще бъдат темите, които ще събудят най-много противоречия, а неяснотите покрай европейските политики ще продължат да се задълбочават.", "date": "2018.05.02", "title": "Руслан Стефанов, директор на Икономическата програма в Центъра за изследване на демокрацията: Дори национален, българският бюджет за разход има по голяма прозрачност от този на ЕС"}
{"url": "http://www.focus-news.net/news/2018/05/02/2517104/afp-haos-i-znamena-otsvetyavat-demonstratsiite-za-1-may-po-sveta.html", "text": "Хаос и знамена  оцветяват демонстрациите за 1 май по света, предава AFP.\r\nТрадиционните демонстрации посветени на 1 май преминаха в насилие в някои части на света, където работници протестираха за правата си\r\nВ Париж многохилядна демонстрация срещу реформите в публичния  сектор  на президента Еманюел Макрон бе съпроводена с насилие след като група протестиращи подпалиха заведение от веригата Mc Donalds и автомобили в автомобилен салон. Около 1 200 души с черни якета и маски на лицата скандираха лозунги : „Вдигни се, Париж!“ и „Всички мразят полицията!“\r\nПолицията използва сълзотворен газ и водни оръдия за да разпръсне нарушителите. Тези сцени на насилие хвърлиха сянка върху мирния протест на между 20 и 55 хиляди души по данни на синдикатите и полицията\r\nВъв Филипините гигантска фигура на демон, представляващ президента на страната Родриго Дутерте беше запалена пред президентския дворец в Манила.\r\nВ Турция полицията предварително беше затворила районите, където обичайно се събират протестиращи. Въпреки взетите мерки на площад „Таксим“ се събраха демонстранти, които бяха разпръснати от полицията с подкрепата на хеликоптери, бронирани коли и водни оръдия.\r\nВ Куба празничния Първи май бе отбелязан за пръв път след напускането на Кастро от властата, като на празничната манифестация се събраха приблизително един милион души, които носеха плакати с лика на братята Кастро и на Че Гевара. Това беше и първата официална проява на новоизбрания президент Мигел Диас-Канел, придружен от предшественика си Раул Кастро.\r\nВ Меделин, Колумбия протестиращи мятаха камъни по силите на реда по време на сблъсъците, съпроводили първомайските протести.\r\nВ Берлин демонстранти облечени в черно запалиха факли, а в страната като цяло са били организирани над  500 мероприятия под лозунга : “Солидарност, многообразие и справедливост“\r\nВ Атина в шествие с червени карамфили участваха над 11 хиляди представители на Гръцкия комунистически работнически съюз.\r\nПривърженици на бившия бразилски президент Луис Инацио Лула да Силва, който излежава 12-годишна присъда за корупция се събраха пред щаб-квартирата на полицията в Куритиба, облечени в червено – цвета на Работническата партия и носейки плакати с искане за неговото освобождаване.   Юлиян Марков", "date": "2018.05.02", "title": "AFP:  Хаос и знамена  оцветяват  демонстрациите за 1 май по света"}
{"url": "http://www.focus-news.net/news/2018/05/02/2517505/evropeyskata-komisiya-se-angazhira-da-prieme-novite-merki-za-zashtita-na-potrebitelite-do-proletta-na-2019-godina-obzor.html", "text": "Европейската комисия се ангажира да приеме новите мерки за защита на потребителите до пролетта на 2019 година. Това стана ясно на първата дискусия по Новия търговски механизъм или „Новата сделка“, която се проведе в София. Предстои мерките да се обсъдят във всички страни от ЕС. Финалният разговор по механизма ще бъде на 28 ноември в Брюксел. През декември в рамките на Австрийското председателство се очаква да бъде приета обща позиция на страните членки. 1.75 млн. евро ще бъдат вложени в проекта „Академия за електронно правоприлагане“ за увеличаване на осведомеността на потребителите и търговските организации. Зам.-генералният директор на Генерална дирекция \"Правосъдие и потребители\" Франциско Фонсека Морильо заяви: „Този механизъм няма и не може да бъде нов бюрократичен инструмент на Брюксел. Бяхме убедени, че за да успее, трябва да излезем извън стандартния подход“. Той посочи, че подходът трябва да дойде от потребителите и те да се припознаят в него. Бившият еврокомисар Меглена Кунева беше категорична, че като потребители трябва да бъдем равноправно третирани, защитени и овластени. Според нея именно защитата на потребителите може директно да докаже ползата от ЕС. „Потребителските права и защитата на хората са най-добрият аргумент да отидеш да гласуваш“, посочи Меглена Кунева и допълни, че все повече ще се говори за защита на потребителите на услуги, а не само на стоки. Ръководителят на Представителството на ЕК в България Огнян Златев обясни, че българите са начело в класацията на потребителите, които пазаруват онлайн, но и на тази за измамени потребители. Той изтъкна, че новият механизъм на ЕК ще разшири защитата на потребителите, които пазаруват онлайн. Председателят на Комисията за защита на потребителите Димитър Маргаритов посочи, че Новият механизъм гарантира повече права и възможности при търгуването в онлайн среда, без значение къде на европейския пазар се намират потребителите. Той изтъкна, че механизмът ще позволи да се предприемат мерки за санкциониране на двойния стандарт при храните. Предлагането на стока от определена марка с различно съдържание на различните пазари ще се счита за нелоялна практика.Какво ще се промени след приемането на Новия търговски механизъм за потребителите?\r\n-\tИнституциите ще имат правомощието да налагат санкции до 4% от оборота на търговеца. Тази глоба е минималният стандарт, всяка членка на ЕС е свободна да наложи и по-високи глоби;\r\n-\tЩе се засили индивидуалната и колективната защита на потребителите. Те ще могат да търсят правата си не само лично, но и чрез представителни искове. Ще могат да получат и обезщетение. Исковете ще могат да се завеждат от организации с нестопанска цел или независими публични органи от името на засегнатите потребители; \r\n-\tДостъпът до колективна правна защита ще се прилага в секторите: финансови услуги; транспорт; енергетика; телекомуникации, здравен и опазване на околната среда; \r\n-\tЩе има различни възможности за обезщетение- компенсация, поправка, замяна, намаляване на цената, връщане на заплатената стойност или прекратяване на договора; \r\n-\tСега в рекламата онлайн игрите се представят за безплатни, докато в приложенията се предлагат за закупуване- Apple iTunes и Google Play вече спряха тази практика и поставиха информация за елементите, които могат да бъдат закупени като част от игрите; \r\n-\tНеясни условия за наемане на автомобили- петте водещи компании за автомобили под наем вече значително са подобрили прозрачността на офертите си и справянето с щети;\r\n-\tНесправедливи условия в договорите за социалните медии- Facebook, Twitter I Google+ вече актуализираха условията по услугите си и изпълниха специалната процедура за защита на потребителите по сигнал за проблемно съдържание;\r\nБиляна ИВАНОВА", "date": "2018.05.02", "title": "Европейската комисия се ангажира да приеме новите мерки за защита на потребителите до пролетта на 2019 година (ОБЗОР)"}
{"url": "http://www.focus-news.net/news/2018/05/02/2517122/tass-otmyanata-na-pravoto-na-veto-shte-lishi-oon-ot-ustoychivost.html", "text": "Заместник постоянния представител на Руската федерация Владимир Сафронков заявява „Отмяната на правото на вето ще лиши архитектурата на ООН от устойчивост“, предава TACC.\r\n„Безотговорните подхвърляния по (темата за) ветото предизвикват нееднозначни реакции у държавите-членки на ООН. Те не само не се вписват в дискусиите за реформата на ООН, но и не отчитат, че този институт представлява най-важния компонентна системата на ООН за сдържане и противотежести, основен елемент на приемането на колективни решения, стимулиращи членовете на Съвета (за сигурност) да търсят компромиси. Наличието на право на вето у постоянните членки на Съвета (за сигурност) не е само привилегия, а преди всичко огромна отговорност.Ветото е крайъгълен камък на архитектурата на ООН, без която тя би загубила устойчивост“, заявява Сафронков\r\nПо въпроса за разширението на Съвета за сигурност Сафронков повтаря позицията на Руската федерация , съгласно която допълнителни места в Съвета трябва да получат развиващите се страни на Азия, Африка и Латинска Америка. Юлиян Марков", "date": "2018.05.02", "title": "ТАСС: Отмяната на правото на вето ще лиши ООН от устойчивост"}
{"url": "http://www.focus-news.net/news/2018/05/02/2517107/nezavisimaya-gazeta-vapreki-spadaneto-na-reytinga-na-vladimir-putin-opozitsiyata-e-bezsilna.html", "text": "Въпреки спадането на рейтинга на Владимир Путин опозицията е безсилна, пише руският вестник “Независимая газета“.\r\nСъгласно данните на Общоруския център за изучаване на общественото  мнение рейтингът на доверие към руския президент спада след изборите на 18 март. В навечерието на изборите тое бил 55.3 процента, а в средата на април е спаднал до 48.4 процента . Според анализатори това се дължи на влошаващата се международна обстановка, пожара в търговския център в Кемерово и други скандали. Според директора на центъра това е закономерно явление, а следизборните колебания от 3-4 процента са нормални в световен мащаб.\r\nСнижаването на рейтинга на Путин обаче не се съпровожда от ръст на доверието към други политици, особено представители на опозицията.. Те или не са достатъчно известни или не се разглеждат като алтернатива на сегашната власт или като цяло се считат за част от системата. В Русия не работи обичайната логика на политическия живот, когато при някакви катастрофи или социално-икономически трудности властта губи доверие, то опозицията трупа точки. В случая обаче, въпреки, че Владимир Путин губи седем процента, то никой от конкурентите му, дори Алексей Навални не печели нищо.\r\nОтсъствието на силна опозиция, на която обществото би гласувало доверие може да се оцени като победа на управляващия елит. Според анализатори това е вредно за стабилността на политическата система. Те задават въпроса какво би станало ако Путин загуби много повече от доверието, като дават пример с трагедии като тази в Кемерово, които не могат да се предвидят. Реакцията на обществото в такива случаи не би могла да се предвиди. Дискредитираната опозиция едва ли би набрала точки. Властта се е застраховала, че управлението на страната няма да попадне в ръцете на неизвестни и неможещи хора, но не е застрахована от радикални фигури, които биха излезли на повърхността на народното недоволство. Юлиян Марков", "date": "2018.05.02", "title": "„Независимая газета“; Въпреки спадането на рейтинга на Владимир Путин опозицията е безсилна"}
{"url": "http://www.focus-news.net/news/2018/05/02/2517110/142-godini-ot-aprilskoto-vazstanie-obzor.html", "text": "Отбелязахме 142 години от Априлското въстание. Априлското въстание избухва на 1 май нов стил (20 април стар стил) 1876 г. в Копривщица и е организирано от Българския революционен централен комитет. Въстанието избухва предсрочно заради предателство. Подготовката на въстанието е осуетена от османските власти. От 95 въстанали села и градчета във въстанието участват едва около 10 000 мъже, въоръжени с огнестрелно оръжие. Прибързаното обявяване на въстанието, подготвеността на османските власти за евентуален бунт след Старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост обясняват бързият му и кървав край.\r\nПо традиция възстановки на събитията се организираха Панагюрище, Копривщица и Клисура.\r\nВ Панагюрище се състоя литийно шествие, в което участваха кметът на града Никола Белишки, председателят на Общинския съвет Христо Калоянов, областния управител Стефан Мирев, членове на Регионален клуб „Традиция“, които са облечени във въстанически униформи. Сред тях бяха млади хора, които пресъздадоха образите на Бенковски и Райна Княгиня, а също и на поп Грую Бански. Програмата продължи с поднасяне на цветя пред паметника на Георги Бенковски на площад „20 април“. Под звуците на националния химн кметът на Община Панагюрище Никола Белишки издигна българското знаме. Със залп на пушки от участниците в Регионален клуб „Традиция“- Панагюрище бе почетена паметта на героите. Поднесени бяха цветя на мемориалния комплекс „Априлци“. В града бе отслужена заупокойна молитва в памет на загиналите. След нея започна военноисторическата възстановка „Мъжество и саможертва – Панагюрище 1876г.“, в която взеха участие над 100 души. В подножието на „Маньово бърдо“ в града, хиляди жители и гости на Панагюрище наблюдаваха пресъздаването на събитията по подготовката, избухването и потушаването на въстанието в средногорския град. Отново оживяха образите на Георги Бенковски и Райна Княгиня, на стотиците жители на Панагюрище, отбранявали родното си място и домовете си в боевете в края на април 1876 година. Присъстваха много млади хора и деца, които задаваха на близките си множество въпроси, свързани с историческите събития, които виждат във възстановката. \r\nВ Копривщица също се състоя възстановка на героичните събития събитията от 1876 г., положени бяха цветя и венци на гроба на Тодор Каблешков. \r\nВ Панагюрище се състоя тържествена заря-проверка. В словото си кмета на града Никола Белишки заяви, че днес ще коленичим, ще помълчим минута в памет и молива, в признателност към чедата на България, към юнаците, които искали да живеят, но загинали за нея – за земята българска, към майките, които копаели с пръсти гробове и кладенци и ги пълнели със сълзи, към младенците, невинните, тичали босоноги към нея, не живели, нивга не мразили, още не любили. „Минута мълчание, минута време, в което ще се опитаме да ги потърсим в безвремието, за да можем да се докоснем до тяхната сила, вяра и дух, до саможертвата, която направиха, за да ни има нас днес и да се наричаме българи. Минута на равносметка, минутка на размисъл. Но стига ли една минута? Помним ли още онези послания от април 1976 година? Извезани на знамето на княгинята, записани в кървавото писмо“, каза още той. Белишки попита достатъчна ли е тази минута днес, да се замислим имаме ли вяра, единение, национален идеал, защото ако ги няма онази свобода от знамето скоро ще е смърт. \r\nПредседателят на Народното събрание Цвета Караянчева заяви: „Казват, че за да видиш надалеч трябва да стъпиш на раменете на титани. Героите на Априлската епопея са тези титани и те не могат да бъдат мерени с аршина на простосмъртните. Ние можем само да вървим след тях и да помним едно, че борбата за свобода не завършва с победата, а започва с нея и този, който не уважава свободата на другия не е дорасъл за нея. Поклон и вечна памет на памет на панагюрци, които", "date": "2018.05.02", "title": "142 години от Априлското възстание (ОБЗОР)"}
{"url": "http://www.focus-news.net/news/2018/05/02/2517111/the-independent-britanskoto-pravitelstvo-pravi-obraten-zavoy-za-danachnite-ubezhishta.html", "text": "Правителството прави обратен завой по въпроса за данъчните убежища, пише британският вестник The Independent.\r\nБорците против корупцията се поздравяват с голяма победа следа като правителството беше убедено да прекрати практиката на трупане на мръсни пари в така наречените данъчни убежища – Британските Вирджински острови и Каймановите острови. Имената на супер-богатите, които „перат“ парите си в тези убежища ще бъдат публикувани, което се счита за отстъпление от досегашната политика на министрите.\r\nПремиерът Тереза Мей се опита блокира публичното оповестяване, но беше принудена  под натиска на собствената си партия. Обратният завой може да бъде разглеждан и като последствие от отравянето на бившия руски шпионин Сергей Скрипал, което доведе до възмущение срещу поведението на корумпираните олигарси. Юлиян Марков", "date": "2018.05.02", "title": "The Independent: Британското правителство прави обратен завой за данъчните убежища"}
{"url": "http://www.focus-news.net/news/2018/05/02/2517114/sport-finalistat-ot-minalata-godina-guido-peya-otpadna-ot-ungaretsa-marton-fuchovich-ma-turnira-v-myunhen.html", "text": "Тенис:Финалистът от 2017 година Гуидо Пея пък отпадна след поражение от унгареца Мартон Фучович с 4:6, 5:7. Фучович взе първия сет с единствен брейк в седмия гейм, а във втората част на два пъти пропиля пробив аванс, но успя да вземе за трети път подаването на съперника за 6:5 и след това затвори мача при собствен сервис. В следващия кръг Фучович се изправя срещу италианеца Марко Чекинато, който е 59-ти  в световната ранглиста.", "date": "2018.05.02", "title": "Спорт: Финалистът от миналата година Гуидо Пея отпадна от унгареца Мартон Фучович ма турнира в Мюнхен"}
{"url": "http://www.focus-news.net/news/2018/05/02/2517113/afp-sanktsiite-prinuzhdavat-rusiya-da-svie-razhodite-za-otbrana.html", "text": "Санкциите принуждават Русия да свие разходите за отбрана, предава AFP.\r\nРазходите за отбрана на Русия се свиват рязко през 2017 година, като възлизат на приблизително 55 милиарда евро или 20 процента по-малко от 2016. Последният път, когато Русия е свивала разходите си за отбрана е било през 1998 по време на тежка икономическа криза.\r\n„Военната модернизация остава приоритет за Русия, но военният бюджет е ограничен заради икономическите проблеми на страната от 2014 година“, казва Шимон Веземан, старши изследовател във Стокхолмския международен институт за изследване на мира.\r\nЗа сметка на това страните от НАТО са похарчили 900 милиарда долара за 2017 година, което е 52 процента от общите военни разходи в света.\r\n„Големите разходи за отбрана представляват сериозен проблем“, казват директорът на института Ян Елиасон, като отбелязва, че това подкопава търсенето на мирни решения на конфликтите по света. Юлиян Марков", "date": "2018.05.02", "title": "АFP: Санкциите принуждават Русия да свие разходите за отбрана"}
{"url": "http://www.focus-news.net/news/2018/05/02/2517522/tass-kontaktite-mezhdu-voennite-korabi-prinadlezhashti-na-razlichni-strani-sa-profesionalni-i-garantirat-bezopasnostta-spored-vmf-na-sasht.html", "text": "Контактите между военнослужещите на корабите на Военноморския флот на САЩ и военнослужещите на корабите, принадлежащи на други страни в Източното Средиземноморие са напълно професионални и това гарантира безопасността в региона, съобщава началникът на щаба на ВМФ на САЩ  Джон Ричардсън, цитиран от TACC.\r\n„Ситуацията с турците и гърците не включва, от моя гледна точка, нищо ново. Въпреки това има нарастване на активността и естествено и на напрежението. Това е нова динамика в ситуацията, за която се говори в новата редакция на (американската) Стратегия за национална отбрана“, казва Ричардсън, като визира последните противоречия между Атина и Анкара, касаещи Кипър. Юлиян Марков", "date": "2018.05.02", "title": "ТАСС: Контактите между военните кораби, принадлежащи  на различни страни са професионални и гарантират безопасността според ВМФ на САЩ"}
{"url": "http://www.focus-news.net/news/2018/05/02/2517115/blizo-100-mln-lv-se-investirat-za-patishta-v-burgas-i-regiona-obzor.html", "text": "Близо 100 млн. лв. са осигурени от държавата през последните две години и половина за ремонт и строителство на нови пътища, както и за повишаване на пътната безопасност в Бургас и региона. Това съобщи министърът на регионалното развитие и благоустройството Николай  Нанков, който инспектира изпълнението на инфраструктурни обекти в морския град заедно с кмета на община Бургас Димитър Николов и народни представители от региона.  При проверката на ремонта на участъка Бургас-кв. „Ветрен“ министър Нанков отбеляза, че пътната артерия, с дължина 8 км, е входа на града от автомагистрала „Тракия“ и до началото на активния летен туристически сезон ще е напълно обновена, защото бе в лошо състояние. Той добави, че ремонтните дейности се финансират със средства от държавата. Очаква се започналият на 1 май ремонт на участъка Бургас-кв. „Ветрен“ да приключи до 5 юни. Министър Нанков заяви, че за нормалното осигуряване на трафика по Южното Черноморие е нужно да се изведе транзитния трафик за курортите, северно от Бургас. За тази цел държавата ще финансира изграждането на  северната дъга на Бургас.  Регионалният министър уточни, че в момента се довършва изготвянето на подробен устройствен план за обекта. До края на месец юни, най-късно началото на юли, ще стартира процедурата по избор на изпълнител и ако няма обжалване строителството може да стартира до 3-4 месеца. По думите му, ако няма забавяне още през есента можем да започнем строителство, ако не, проектът ще остане за 2019 г.“, каза министърът.\r\nДо 18 юни ще е готов обходът на Ахелой и строителството на скоростната отсечка с четири ленти между Ахелой и Поморие, стана ясно при инспекцията на министър Нанков. Той напомни, че за реализацията на важния пътен проект правителството е осигурило 45 млн.лв. \r\nПо отношение на обходния път на Поморие, част от проекта за скоростен път Бургас- Слънчев бряг, регионалният министър коментира, че има 22 жалби срещу отчуждаването на имоти за изграждане на трасето. По думите му се чака съдебно решение или споразумение със собственици на имоти по казуса, а избран изпълнител има от 2016 г. Министър Нанков обърна внимание, че 95% от трасето е извън главния път, така че строителството може да се извършва и през летния сезон без да се утежнява трафика и да се създават предпоставки за задръствания\r\nСред другите приоритетни проекти за региона министър Нанков посочи рехабилитацията на пътя Малко Търново- Царево. Тази година в него ще бъдат инвестирани 3 млн. лв., с които ще се ремонтират най-тежките участъци. Междувременно започва техническото проектиране за пълна рехабилитация на всички 54 км от републиканското трасе. Приключва и обществената поръчка за избор на изпълнител за изграждане на пътния възел, който да свърже град Камено с АМ „Тракия“. Министър Нанков информира още, че започва и проектиране на пътя Бургас-Варна през Дюленския проход, за да се осигури алтернатива за основната пътна връзка между двата града. \r\nРегионалният министър допълни още, че през средата на месец май започва реалното строителство на пешеходната пасарелка при кръстовището на Атия, която ще е готова за два месеца и половина. Министър обаче подчерта, че така няма да може да се реши проблема с високата скорост. Той подчерта, че държавата влага сериозни усилия за подобряване на пътната безопасност и освен всички акции се заделя и сериозен финансов ресурс, а след въвеждането на тол системата ще има още повече средства. \r\nМинистър Нанков коментира пред журналисти и темата за намерените археологически разкопки при строителството на АМ „Струма“ и желанието на инициативен комитет находките да се запазят с изместване на трасето на магистралата.  „Никога няма да позволим да има конфликт между историята, археологията, екологията и строителството на магистрали. Бъдете убедени, че какво е необходимо от МРРБ ще бъде направено“, подчерта тя. Министърът обясни, че решение за бъдещето на находките ще вземе експертен съвет в Министерството на културата. \r\nТой съобщи още, че на 8 май започва ремонт на 20 км от активната лента на АМ „Тракия“ между Пловдив и Стара Загора, която е в лошо състояние. Тежкотоварните автомобили ще бъдат спрени от движение в участъка в ремонт,  ще има и реорганизация на движение на леките автомобили. Този строителен сезон продължават и ремонтите по АМ „Хемус“ .\r\n„Съобразяваме се с трафика и в летните месеци - юли и август, ще ограничим до минимум дейностите по магистралите. Трябва да си  дадем сметка, че 40 години не са ремонтирани тунелите по „Хемус“ и няма как да ги оправим за 2-3 месеца дори при работа на три смени. За ремонта на една тръба са нужни поне 7-8 месеца“, обясни министър Нанков и напомни, че зимата по нормативни изисквания не може да се работи.", "date": "2018.05.02", "title": "Близо 100 млн. лв. сe инвестират за пътища в Бургас и региона (ОБЗОР)"}
{"url": "http://www.focus-news.net/news/2018/05/02/2517108/afp-yuzhnokoreyskiyat-prezident-iska-oon-da-potvardi-zatvaryaneto-na-severnokoreyskiya-yadren-poligon.html", "text": "Южнокорейският президент Мун Джей-ин иска ООН да потвърди затварянето на севернокорейския ядрен полигон, заявява говорителят на ООН Стефан Дюжарик, цитиран от AFP.\r\nВ телефонен разговор на южнокорейският президент с генералния секретар на ООН Антонио Гутериш няколко дни след като севрнокорейският лидер обяви затварянето на ядрения полигон е помолил за подкрепата на ООН.\r\n„Президентът потърси подкрепата на ООН да потвърди необратимото затваряне на ядрения полигон, както беше обявено от севернокорейския лидер Ким Чен-ун“, казва Стефан Дюжарик. Юлиян Марков", "date": "2018.05.02", "title": "AFP: Южнокорейският президент иска ООН да потвърди затварянето на севернокорейския ядрен полигон"}
{"url": "http://www.focus-news.net/news/2018/05/02/2517117/afp-visokopostaven-kardinal-otiva-na-sad-za-seksualni-zloupotrebi-s-detsa.html", "text": "Високопоставеният австралийски кардинал Джордж Пел отива на съд по обвинения за сексуални злоупотреби с деца през периода 1970-1990 година, предава AFP.\r\nСъдия от Мелбърн реши, че финансовият надзорник на Ватикана ще бъде изправен пред съд по „множество обвинения от множество тъжители“.\r\nНякои от обвиненията датират от 1970-те години, когато кардиналът е бил свещеник в Мелбърн и визират случаи в обществен басейн, а друга част от обвиненията визират случаи от 1990-тегодини в катедралата „Свети Патрик“ в Мелбърн. Очаква се ново заседание на съда на 16 май, когато окончателно ще се реши дали ще има процес. На този етап паспортът на кардинала е отнет и той не може да напуска страната. Джордж Пел пледира невинен по всички обвинения. Юлиян Марков", "date": "2018.05.02", "title": "AFP: Високопоставен кардинал отива на съд за сексуални злоупотреби с деца"}
{"url": "http://www.focus-news.net/news/2018/05/02/2517116/sport-stanaha-yasni-sapernitsite-na-top-postavenite-sastezateli-na-tenis-turnira-v-istanbul.html", "text": "Тенис:Станаха ясни съперниците на топ поставените състезатели в Истанбул. Малек Джазири надви Марсел Илхан за по-малко от час с 6-1 6-2 и си осигури двобой с Марин Чилич, а Томас Фабиано бе също толкова категоричен (6-1 6-1) срещу Михаил Южни и ще играе срещу Дамир Джумхур.\r\nОсмият поставен Николоз Басилашвили пък отпадна от надпреварата, след като записа поражение от Жереми Шарди. Французинът се наложи със 7-5 6-3 и ще се изправи срещу Душан Лайович, който елиминира Джон Милман с 6-4 6-0.", "date": "2018.05.02", "title": "Спорт: Станаха ясни съперниците на топ поставените състезатели на тенис-турнира в Истанбул"}
{"url": "http://www.focus-news.net/news/2018/05/02/2517118/pregled-na-osnovnite-temi-v-ruskiya-pechat-agentsiya-fokus.html", "text": "Лидерът на протестите в Армения Никол Пашинян говори на  многохиляден митинг в Ереван следа като кандидатурата му за премиер не беше одобрена  от парламента и призова привържениците си да преминат към тотално гражданско неподчинение, като блокират пътища, железопътни линии и международното летище, предава “Московский комсомолец“.\r\nВ центъра на Ереван на 1 май се е състоял многохиляден протестен митинг след парламентарното заседание, на което кандидатурата на Пашинян за премиер е била отхвърлена.\r\n„Утре в 8:15 се блокират всички пътища, обявява се обща  стачка, блокира се летището, железопътните линии. Нашето движение не може да не завърши с победа. От утрешния ден започват действия на тотално гражданско неподчинение‘, заявява Пашинян пред събралото се множество. \r\n***САЩ се готвят да закупят стари руски вертолети, за да се учат да ги свалят, предава “Правда.ru „.\r\n„Командването по подготовка на ученията на тактическата група на сухопътните сили и морската пехота е поискало закупуването на два руски бойни хеликоптера -  Ми-24 или Ми-17 на старо за учение на полигона в аризонския град Юма“ се казва в материял на седмичното издание . \r\nИдеята е руските вертолети да бъдат задействани като сила на агресора, противопоставяща се на силите, осъществяващи настъпателни и отбранителни операции.  Още по-добре би било, ако военните получат и самолет, способен да осъществи въздушна атака на приятелските сили и да събира информация за тези сили.\r\nТова не е нито първата нито последната история с „руска техника за бойни тренировки срещу Русия.\r\nСпоред различни медии Украйна вече е продавала на САЩ стари руски самолети. С тях Военновъздушните сили на САЩ са отработвали възможни въздушни двубои. Освен това ВВС на САЩ  са взели решение да пребоядисат няколко свои самолета в цветовете на „агресора“, за да могат техните пилоти да свикнат да се целят по „вражеската разцветка“.\r\n***Въпреки спадането на рейтинга на Владимир Путин опозицията е безсилна, пише руският вестник “Независимая газета“.\r\nСъгласно данните на Общоруския център за изучаване на общественото  мнение рейтингът на доверие към руския президент спада след изборите на 18 март. В навечерието на изборите тое бил 55.3 процента, а в средата на април е спаднал до 48.4 процента . Според анализатори това се дължи на влошаващата се международна обстановка, пожара в търговския център в Кемерово и други скандали. Според директора на центъра това е закономерно явление, а следизборните колебания от 3-4 процента са нормални в световен мащаб.\r\nСнижаването на рейтинга на Путин обаче не се съпровожда от ръст на доверието към други политици, особено представители на опозицията.. Те или не са достатъчно известни или не се разглеждат като алтернатива на сегашната власт или като цяло се считат за част от системата. В Русия не работи обичайната логика на политическия живот, когато при някакви катастрофи или социално-икономически трудности властта губи доверие, то опозицията трупа точки. В случая обаче, въпреки, че Владимир Путин губи седем процента, то никой от конкурентите му, дори Алексей Навални не печели нищо.\r\nОтсъствието на силна опозиция, на която обществото би гласувало доверие може да се оцени като победа на управляващия елит. Според анализатори това е вредно за стабилността на политическата система. Те задават въпроса какво би станало ако Путин загуби много повече от доверието, като дават пример с трагедии като тази в Кемерово, които не могат да се предвидят. Реакцията на обществото в такива случаи не би могла да се предвиди. Дискредитираната опозиция едва ли би набрала точки. Властта се е застраховала, че управлението на страната няма да попадне в ръцете на неизвестни и неможещи хора, но не е застрахована от радикални фигури, които биха излезли на повърхността на народното недоволство.", "date": "2018.05.02", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/02/2517120/hilyadi-sotsialisti-protestiraha-sreshtu-koruptsiyata-i-bednostta-v-otgovor-pravitelstvoto-iztakna-pravilnata-posoka-na-darzhavata-obzor.html", "text": "Над 15 хил. социалисти протестираха срещу мизерията и грабежа на 1 май – Деня на труда. Протестиращите проведоха шествие от паметника на Незнайния войн до Министерски съвет и скандираха: „Оставка“ и „Мафия“. В своето първомайско слово лидерът на БСП Корнелия Нинова се обърна към премиера Бойко Борисов и правителството и ги призова да си отидат заедно със задкулисието, за да я има България и да живее народът. Нинова призова и социалистите „да светнат прожекторите в своите градове и села“ и тази светлина да тръгне по цялата страна, за да се види истината. „Те ни искат разделени и на колене. Ние сме изправени, г-н Борисов. Вие искате да ви ръкопляскаме вкъщи пред телевизорите, но ние сме тук, за да протестираме. Ние не сме на колене и не ръкопляскаме по нареждане. Изправени сме, горди българи сме, смели българи сме и сме тук да ви кажем: „Оставка“, заяви лидерът на БСП пред хилядите социалисти. Председателят на Градския съвет на БСП – София Калоян Паргов заяви, че ако управляващите не искат да чуят народа, ще им се наложи да го направят на изборите. Паргов заяви, че  България трябва да се превърне в справедлива и социална държава. „Това не е просто химера. Това ще стане реалност, ако сложим край на разграбването на държавата, на експлоатацията на трудовите хора, на новите форми на класови противопоставяния. България ще стане справедлива и социална държава“, подчерта Паргов. Митингът започна с химна на България и този на Европейския съюз и завърши с химна на Интернационала. \r\nВ отговор управляващите заявиха, че държавата се движи в правилната посока, а БСП руши институциите. Вицепремиерът Томислав Дончев коментира: „Влизането в Министерски съвет не става със засилване по „Дондуков“. Човек, колкото и дълго да престои там, дори да си инсталира бюрото, пътят минава през избори“. По повод призива на левицата за оставка на кабинета „Борисов“ 3 вицепремиерът заяви: „Не само днес, а последната 1 година чуваме призиви за оставка. Едва ли има нужда да припомням, че оставката за нас никога не е била проблем“. Управляващите поеха ангажимент да отговорят на социалните искания на протестиращите граждани, както и да бъдат довършени транспортните артерии. Финансовият министър Владислав Горанов посочи, че лидерската криза в БСП ескалира чрез вокални измерения, които нарушават качеството на политическия живот. По думите му опитът чрез институционално противопоставяне да се изгради усещането за нестабилност в държавата няма да донесе политически дивидент за никого. „Всички фалцети, използвани в политиката, дори на днешния ден, са несъотносими към икономическото развитие. Това, което се случва в държавата, е положително, независимо от възприятието в главите на опозицията“, каза още Владислав Горанов. Министърът на отбраната Красимир Каракачанов посочи: „Колелото се сменя, един ден тези, които днес са опозиция може би ще бъдат на власт. Когато си разрушавал основите на държавността, което е стара традиция на БСП, утре и на теб ще ти е трудно. Крайно време е да излезем от тази спирала“. Според него БСП злоупотребява с президентската институция, като я използва за допълнително украсяване на тезите си. Владислав Горанов допълни, че самодоволството на левицата от единствените спечелени избори в последните 10 години не носи позитиви на президента Румен Радев. „Каня Корнелия Нинова да пием по една бира, ако има време и не е седнала на агнешко, да си поговорим чисто като българи“, коментира Красимир Каракачанов и призова политиците да не се мразят, да не си говорят само на леви и десни, на управляващи и опозиция.", "date": "2018.05.02", "title": "Хиляди социалисти протестираха срещу корупцията и бедността - в отговор правителството изтъкна правилната посока на държавата (ОБЗОР)"}
{"url": "http://www.focus-news.net/news/2018/05/02/2517105/moskovskiy-komsomolets-nikol-pashinyan-prizova-privarzhenitsite-si-za-stachka-i-blokada-na-vsichki-patishta.html", "text": "Лидерът на протестите в Армения Никол Пашинян говори на  многохиляден митинг в Ереван следа като кандидатурата му за премиер не беше одобрена  от парламента и призова привържениците си да преминат към тотално гражданско неподчинение, като блокират пътища, железопътни линии и международното летище, предава “Московский комсомолец“.\r\nВ центъра на Ереван на 1 май се е състоял многохиляден протестен митинг след парламентарното заседание, на което кандидатурата на Пашинян за премиер е била отхвърлена.\r\n„Утре в 8:15 се блокират всички пътища, обявява се обща  стачка, блокира се летището, железопътните линии. Нашето движение не може да не завърши с победа. От утрешния ден започват действия на тотално гражданско неподчинение‘, заявява Пашинян пред събралото се множество.  Юлиян Марков", "date": "2018.05.02", "title": "„Московский комсомолец“: Никол Пашинян призова привържениците си за стачка и блокада на всички пътища"}
{"url": "http://www.focus-news.net/news/2018/05/02/2517119/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей се очаква да отложи ключово решение за митническия съюз, за да успокои членовете на кабинета си ,които са против обвързването на Великобритания с митническия съюз на Европейския съюз след Брекзит, пише британският вестник The Guardian.\r\nСпоред изданието се очаква премиерът да остави и двете алтернативи – да остане в митническия съюз или не отворени поне за още известно време.\r\nВъпреки всичко се очаква Мей да се изправи пред трудно решение след като привържениците на „по-твърд“ Брекзит планират да я „притиснат“ да се откаже от плана си за оставане в съюза.\r\nПремиерът използва последните дни да лобира сред министрите, включително Дейвид Дейвис, Борис Джонсън и Лиъм Фокс за предимствата на така наречения „хибриден модел“, при който се планира Великобритания да събира импортни такси от името на Европейския съюз.\r\nПротивниците на този план обаче смятат, че разполагат с необходимата подкрепа, като ще привлекат на своя страна новия вътрешен министър Саджид Джавид и и министъра на отбраната Гавин Уилямсън, което ще им даде числено предимство.\r\n***Правителството прави обратен завой по въпроса за данъчните убежища, пише британският вестник The Independent.\r\nБорците против корупцията се поздравяват с голяма победа следа като правителството беше убедено да прекрати практиката на трупане на мръсни пари в така наречените данъчни убежища – Британските Вирджински острови и Каймановите острови. Имената на супер-богатите, които „перат“ парите си в тези убежища ще бъдат публикувани, което се счита за отстъпление от досегашната политика на министрите.\r\nПремиерът Тереза Мей се опита блокира публичното оповестяване, но беше принудена  под натиска на собствената си партия. Обратният завой може да бъде разглеждан и като последствие от отравянето на бившия руски шпионин Сергей Скрипал, което доведе до възмущение срещу поведението на корумпираните олигарси.\r\n***Министърът, отговарящ за Брекзит в британското правителство Дейвид Дейвис признава, че не знае точно колко години Великобритания ще продължи да плаща големи суми на Европейския съюз пред специалната комисия на Камарата на лордовете, пише британският консервативен вестник Daily express.\r\nПризнанието дойде след като изникнаха съмнения, че плащанията към ЕС може да продължат до 2064 година.\r\nМинистърът е попитан дали той предвижда плащанията към ЕС да продължат, той отговаря:\r\n„Да, те могат да зависят от много фактори от многогодишната финансова рамка на Съюза и затова е трудно да се посочат точно. Очаквам да отнеме време, за да приключат.  Видях някъде и не съм сигурен, че е точно, но беше казано , че е 40 години, не зная дали е вярно, но ще бъде определени години.“ \r\nПред комисията той подчертава, че планът на правителството е да напусне общия пазар и митническия съюз на ЕС.", "date": "2018.05.02", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/02/2517124/afp-yuzhna-koreya-potvarzhdava-pristiganeto-na-samoletite-f-22-stelt-za-savmestnite-voenni-ucheniya-sas-sasht.html", "text": "Южна Корея потвърждава пристигането на самолетите F-22 „Стелт“ за съвместните военни  учения със САЩ, предава AFP.\r\nБойните самолети от САЩ пристигат за учението „Максимален гръм“, в което ще вземат участие повече от 100 самолета от двете страни. Учението започва на 11 май и ще продължи две седмици.\r\nСпоред консервативния вестник  Chosun Ilbo daily самолетите пристигат, за да увеличат натиска върху Ким Чен-ун преди предстоящата среща между САЩ и Северна Корея\r\n„Максимален гръм е редовно учение, което е било планирано много преди очакваната среща между САЩ и Северна Корея“, заявяват от южнокорейското военно министерство.\r\nСамолети от този модел присъстваха на съвместните военни учения между двете страни през декември миналата година.\r\nСеверна Корея обикновено реагира остро срещу дислоцирането на самолети „Стелт“, които могат да бъдат използвани за прецизни удари срещу важни обекти .  Юлиян Марков", "date": "2018.05.02", "title": "AFP: Южна Корея потвърждава пристигането на самолетите F-22 „Стелт“ за съвместните военни  учения със САЩ"}
{"url": "http://www.focus-news.net/news/2018/05/02/2517121/tacc-amerikanskite-voyski-ostavat-v-yuzhna-koreya-dori-i-sled-podpisvane-na-miren-dogovor-sas-severna-koreya.html", "text": "Американските войски остават в Южна Корея дори и след подписване на мирен договор със Северна Корея, предава TACC.\r\n„Позицията на правителството  се изразява в това, че силите на САЩ в (Южна) Корея играят роля на посредник между основни държави, такива като Китай и Япония“, заявява  помощник на южнокорейския президент пред корейската агенция Yonhap, цитиран от ТАСС.\r\nВ Република Корея са дислоцирани 28.5 хиляди американски военнослужещи, наследство от Корейската война 1950-1953 година, завършила с подписване на временно примирие. Юлиян Марков", "date": "2018.05.02", "title": "TACC: Американските войски остават в Южна Корея дори и след подписване на мирен договор със Северна Корея"}
{"url": "http://www.focus-news.net/news/2018/05/02/2517126/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес отново ще бъде предимно слънчево. В сутрешните часове на много места в източните райони ще има мъгла или ниска облачност. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24°-29°, по-ниски по Черноморието, в София около 25°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nОбласт Варна: Движението по АМ ,,Хемус“ от км 407+000 /Повеляново/ до км 425+500 /Варна/ се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената ВОД. Ремонтните дейности започват от Повеляново посока Варна южно платно и продължават посока Варна – Повеляново северно платно. Срок до 04.05.2018 г.\r\n\tДвижението по АМ ,,Хемус  от км 422+000 /п.в. Летище/ до км 407+000                   /Повеляново/ се осъществява с повишено внимание, поради косене на тревни площи  под мантинели в северното платно. Срок до 04.05.2018 г.\r\nАМ „Струма“: \r\nОбласт Перник:\r\n- Движението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.;\r\n- Движението по АМ \"Струма\" от км 30+353 до км 33+252 посока София е ограничено поради ремонтни дейности. Движението се извършва двупосочно в платното посока Благоевград. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.Срок до 21.06.2018 г.\r\nАМ „Марица“: няма.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460  в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението по път Е79 Монтана - Враца в района на с. Сумер от км 120+920 до км 125+450 се осъществява двупосочно в едната лента поради машинно подравняване на банкети. Срок до 04.05.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.05.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 02.05.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nОбласт Русе: Дунав мост Русе/ от км 0+000 до км 1+057 ремонтни дейности на асфалтовата настилка на мостовото съоръжение ремонта ще се извършва през светлата част на деня. Участъка е сигнализиран с пътни знаци. Срок до 02.05.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 04.05.2018 г.\r\nОбласт Хасково: \r\n- На път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация. Срок до 03.05.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 03.05.2018 г.\r\nОбласт Русе: Две Могили – Полско Косово от км 26+800 до км 65+200 ремонтни дейности на асфалтовата настилка. Участъка е сигнализиран временно. Срок до 04.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път І-6 Ябълково – Драгомирово в участъка от км 29+000 до км 40+860 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.; Движението по път І-6 ГКПП Гюешево – Кюстендил от км 0+375 до км 18+000 се осъществява с повишено внимание, поради ремонтни дейности по асфалтовата настилка. Участъкът е сигнализиран с пътни знаци. Срок до 03.05.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: движението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 13.05.2018г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\nОбласт Ямбол: \r\nДвижението в участъка Могила – Елхово от  км 257+000 до км 272+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 02.05.2018 г.; \r\nДвижението в участъка к-ше Бояново – к-ще Кирилово от  287+000 до км 288+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 04.05.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението в участъка Момин проход – Костенец от км 141+000 до км 142+000 се осъществява в една лента поради изкопни работи и полагане на водопровод в дясната лента посока Костенец. Движението се извършва двупосочно в лентата посока Момин проход. Срок 04.05.2018 г.\r\nОбласт Пазарджик: Движението по път І-8 граница София обл. - Белово се осъществява в една лента, от км 147+000 до км165+000, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 02.05.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на СМР на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/“, ще се осъществява съгласно Временна организация на движението:\r\nВОБД предвижда движението да се отклонява по алтернативен маршрут:\r\n-\tПосока Бургас- Варна и обратно: Път I-9 /км 229+700 Пътен възел Бургас „Север“/ - път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\n-\tПосока Ахелой-Поморие и обратно:Път I-9 /км 209+900 пътно кръстовище след Ахелой/ -път –III6009 – път III-906 от км 52+500 /гр. Каблешково пътно кръстовище с път III-6009 / до км 57+700/ пътно кръстовище с общински път GBS1149 с III-906, Каблешково-Бургас – Каменар-Поморие/ - общински път GBS1149 – път I-9 /км 217+800 гр. Поморие/ и обратно\r\nДвижението се регулира от пътни знаци. Срока на продължителността на действие на ВОБД ще е до 18.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nПът ІІІ-1972: Движението по път IІІ-1972 Дъбница – Фъргово в участъка от км 0+000 до км 28+000 се осъществява в една лента за движение, поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.05.2018г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 04.05.2018 г.\r\nПът III-539: Движението по път III-539 Вратица – Караново от км 30+000 до км 37+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 04.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 Полски Извор – Братово от км 6+650 до км 7+400 изграждане на водопровод и канализация в обхвата на път III-9008“. Скоростта на движение се ограничава на 30 км/ч. Движението се регулира от пътни знаци. Срока на продължителността на действие на Срок до 05.05.2018 г.\r\nПът II-9061: Движението по път III-9061 Александрово – Слънчев бряг от км 0+000 до км 7+500 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-9004: Движението  по път III-9004 ,,Падина –Житница”  се осъществява с повишено внимание, поради ремонтни дейности на асфалтовата настилка. Движението в района се регулира от сигналист. Срок до 02.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движение с повишено внимание по път II-53 Поликраище – Елена в участък от км 16+800 до км 17+570 поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 02.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: \r\nПът II-11: Движението по път II-11 в участъка с. Арчар – с. Добри дол от км 15+000 до 18+000 се осъществява с повишено внимание поради локален ремонт на асфалтовата настилка. Движението в района се регулира от сигналисти и пътни знаци. Срок до 04.05.2018 г.;\r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 04.05.2018 г.\r\n  Път III-112: Движението по път III-112  Видин – Добри дол – Тополовец от км 5+000 до 10+500 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 04.05.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-103: Стесняване на една от лентите за движение по път III-103 Г. Бешовица ¬– Роман от км 22+000 до км 33+000  поради частични ремонти на асфалтовата настилка. Ограничението е сигнализирано с пътни знаци. Срок 05.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36  и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-404: Движението по път III-404 Богатово – Севлиево в участъка от км 2+000 до км 4+777 се осъществява с повишено внимание поради изсичане на храсти, оформяне на окопи и подравняване на банкети. Срок до 04.05.2018 г.;\r\nПът II-4041: Движението по път III-4041 Севлиево –  Янтра в участъка от км 0+000 до км 13+701 се осъществява в едната лента поради извършване на частични ремонтни дейности по асфалтовата настилка. Срок до 04.05.1018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърво дол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 03.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 02.05.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя – Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 04.05.2018 г.\r\nПът II-81:Ограничено движение по път ІІ-81 Било Петрохан - Бързия от км 51+840 до км 70+785 по посока Бързия, поради поставяне на мантинели. Движението се регулира от сигналисти. Срок до 14.05.2018 г. \r\nПът III-101: Движението по път ІІІ-101 Мърчево-Лехчево от км 41+516 до км 55+884 се осъществява двупосочно в едната лента поради ръчен и механизиран земен изкоп и почистване на земни окопи. Срок до 04.05.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 04.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът III-842: Движението по път ІІІ-842 Юндола - Белово се осъществява в една лента, от км 23+000 до км 25+000 чрез поетапно затваряне на лява и дясна ленти за движение поради частични ремонтни дейности на асфалтовата настилка.Срок до 02.05.2018г. \r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок: 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1031: Движението по път III-1031 Роман -Червен бряг в района на с.Реселец от км 15+000 до км 20+000  е  с регулиране в едната лента поради  асфалтополагане. Срок до 03.05.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 03.05.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности:.\r\nПът III-501: Движението по път III-501 Басарбово – Иваново от км 3+700 до км 22+100 се извършва с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.05.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път ІІІ-864: Движението по път ІІІ-864 с. Проглед – к.к. Пампорово от км 2+450 до км 2+550 се осъществява в една лента, поради пропадане на банкет.Участъка е сигнализиран с пътни знаци. Срок до 04.05.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино, при км 16+395, се осъществява в лявата лента поради пропаднал банкет и подкопано платно за движение с ширина 0,5 м и дължина 10 м в дясно. Участъкът е сигнализиран с пътни знаци. Срок до 03.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 02.05.2018 г.\r\nРемонтни дейности:\r\nПът ІІІ-867: Движението по път ІІІ-867 Средногорци – Мадан – Печинско, от км 0+000 до км 13+800, се осъществява с повишено внимание в свободната лента, съобразно създадената организация на движение, поради оформяне на окопи и почистване на свлечени земни маси. Срок до 04.05.2018 г.\r\nПът ІІІ-868: Движението по път ІІІ-868 Рудозем – Смолян, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 04.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 02.05.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради превантивен ремонт. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът III-5008: Движение с повишено внимание по път с. Борилово - с.Пряпорец от км 0+000 до 10+580 поради извършване на машинно косене на тревни площи.Движението в района се регулира от сигналисти. Срок до 02.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202:Движение с повишено внимание по път III-202 Опака – Попово от км 52+553 до км 66+144 поради ремонт на пътната настилка. Срок до 02.05.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \r\nпът III-7003: Движението по път Пристое – Каолиново да се извършва с повишено внимание поради частични ремонтни дейности по асфалтовата настилка. Срок до 04.05.2018г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път III-53 в участъка Ямбол – Калчево от  км 154+000 до км 161+500 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 03.05.2018 г.\r\nПът III-5304: Движението по път III-5304 в участъка Ямбол – Окоп от км 0+000 до км 6+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 03.05.2018.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 в участъка Търнава – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 04.05.1018 г.;Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.02", "title": "Актуална пътна обстановка"}
{"url": "http://www.focus-news.net/news/2018/05/02/2517127/predstoyashti-sabitiya-v-stranata-za-2-may-agentsiya-fokus.html", "text": "***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 9.30 часа в СOHO на ул. \"Искър\" №4 Институтът за пътна безопасност организира бизнес закуска във връзка с рискове за сигурността, които крият проектите на новите: Закон за движение по пътищата, Закон за пътните превозни средства и Закон за водачи на моторни превозни средства.\r\n***\r\nОт 9.30 часа 6 състав на Специализирания наказателен съд ще гледа делото срещу Даниел М. и Христо А., престъпление по служба. \r\n***\r\nОт 9.30 часа 16 състав на Специализирания наказателен съд ще гледа делото срещу Донка Г., Росица Я., Албена А., Веселин С., обвинени в организиране и ръководене на организирана престъпна група. \r\n***\r\nОт 9.45 часа 2 състав на Специализирания наказателен съд ще гледа делото срещу Найден Д., Атанас Д., Васко А. и Иван М., обвинени в организиране и ръководене на организирана престъпна група. \r\n***\r\nОт 11.00 часа 10 състав на Специализирания наказателен съд ще гледа делото срещу Пламен М., Атанас О., Милко М., обвинени в организиране и ръководене на организирана престъпна група. \r\n***\r\nОт 11.00 часа в Национален пресклуб на БТА Чавдар Янев ще проведе пресконференция във връзка със световните енергоспестяващи технологии и „Топлофикация София” ЕАД.\r\n***\r\nОт 11.00 часа в Дома на Европа (ул. \"Г. С. Раковски\" 124) заместник-генералният директор на Генерална дирекция \"Правосъдие и потребители\" Франциско Фонсека Морильо ще проведе среща с представители на потребителските организации, бизнеса и националните органи, отговарящи за защита на потребителите. Модератор на срещата ще бъде председателят на Комисията за защита на потребителите Димитър Маргаритов.\r\n***\r\nОт 11.00 часа в Прес-клуб „България“ на Национален стадион „Васил Левски“ ще се проведе пресконференция, на която можете да научите интересни подробности за турнира по прескачане на препятствия, който ще се проведе за първи път в България в градска среда на 5 май на концертната поляна в Южния парк в столицата.\r\n***\r\nОт 13.00 часа в ДНК – пространство за съвременен танц и пърформанс, Национален дворец на културата ще се състои WATIFY: Inspire to Transform.\r\n***\r\nОт 13.30 часа 14 състав на Специализирания наказателен съд ще гледа делото срещу Въльо В. и Станимир Н., обвинени в организиране и ръководене на организирана престъпна група. \r\n***\r\nОт 14.00 часа Факултетът по Химия и Фармация на Софийския университет (бул. „Джеймс Баучър“ 1) ще проведе ден на отворените врати. \r\n***\r\nОт 17.30 часа в „Къща за литература и превод“ ще с състои професионалната дискусия за литературното картографиране, със специалното уечастие на писателя и преводач Ян Паул Хинрихс от Холандия. Неин модератор ще бъде писателят Александър Шпатов.\r\n***\r\nОт 18.00 часа в Национална библиотека \"Св. св. Кирил и Методий\" - II етаж издателство \"Захарий Стоянов\" ще представи поетичната книга \"Арена\" от Мая Вапцарова.\r\n***\r\nОт 18.30 часа в Градската градина пред Народния театър „Иван Вазов“ ще бъде представена изложбата „Град Арт“.\r\n***\r\nОт 19.00 часа под стъкления купол на Софийското Ларго ще се проведе Концертен цикъл \r\n„Нюанси в изкуството“ - Спектакъл на Софийски духов оркестър.\r\n***\r\nВ зала 1 на НДК най-големи български фолклорни състава – \"Филип Кутев\", \"Тракия\" и \"Пирин\" ще участват в новото издание на \"Нощ на ансамблите\".\r\n*** \r\nОт 10.30 часа в пресклуба на БТА ще се състои пресконференция на ученика от ПМГ \"В. Друмев\" Петко Казанджиев. Темата на пресконференцията е \"Нередности във вътрешноучилищните номинации за излъчване на кандидат за общинската награда \"24 май\".\r\n*** \r\nОт 18.00 часа в зала 30 на Младежки дом ще се проведе среща с представители на сдружение „Терминал България“. \r\n*** \r\nОт 19.00 часа в Спортен комплекс „Ивайло“ ще се проведат „Масови тренировки на стадиона – 2018“ – инициатива на Turnovo Runs. \r\n***\r\nОт 15.30 часа в заседателната зала на 6 ет. в адиминистративната сграда на Община Видин кметът Огнян Ценков, началникът на Регионално управление на образованието Веселка Асенова и Негово Високопреосвещенство Видински митрополит Дометиан ще дадат съвместна пресконференция във връзка с възможностите за изучаване на предмет Религия в детските градини и училища на територията на общината.\r\n***\r\nОт 17.30 часа в читалня на НЧ „Развитие 1869“ ще се състои представяне на книгата „На глас“ от Джуни Александрова.\r\n***\r\nОт 19.00 часа в камерна зала на ДКТ ще бъде представена постановката „Симулатор за чифтосване“ от Джоузеф Скримшоу.\r\n*** \r\nОт 19.30 часа в НЧ „Развитие – 1884“ Театрален състав при НЧ „Христо Козлев - 1883“ – град Долна Оряховица представя постановката „Свекърва“ по Антон Страшимиров, режисьор Стефка Петрова.\r\n***\r\nОт 17.00 часа в Художествена галерия „Петко Чурчулиев“ ще бъде представена изложбата „Художникът среща писателя“, Фрагменти от колекцията на Националния литературен музей.\r\n***\r\nОт 14.00 часа в сградата на Областна администрация - Ловеч на ул. „Търговска“ №43, зала 101, „Национална компания индустриални зони“ ЕАД ще подпише Меморандум за сътрудничество с Областната администрация в Ловеч.\r\n***\r\nНа сцената на ДКТ „К. Величков“ в Пазарджик ще се проведат VII-те Национални празници на професионалното фолклорно изкуство.\r\n***\r\nОт 11.00 часа Центърът за социална рехабилитация и интеграция на лица с онкологични заболявания в Пазарджик ще отбележи 7 години от началото на дейността си. Почетни гости ще бъдат зам.-министърът на Министерството на труда и социалната политика Росица Димитрова и Гинче Караминова, председател на ГЕРБ - Пазарджик.\r\n***\r\nВ 11.00 часа пред паметника в местността „Оборище“ ще бъде отслужен молебен-водосвет и ще бъдат положени венци и цветя по повод 142 години от Априлското въстание. \r\n***\r\nОт 9.00 часа в Църногорския манастир „Свети Безсребреници Козма и Дамян“ над брезнишкото село Гигинци ще бъдат отслужени водосвет и Божествена св. Литургия по повод втората годишнина от донасянето в обителта на копието на чудотворната светогорска икона на Пресвета Богородица – Всецарица, осветено в монастира Ватопед на Света гора.\r\n***\r\nОт 18.00 часа в читалище „Развитие“ в Пещера ще бъде представена постановката „На живо от оня свят“, като част от Празниците на културата.\r\n***\r\nОбщинските съветници от ГЕРБ в град Пловдив ще проведат приемни с гражданите. Радослава Ташкова ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. Георги Василев - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. Ани Лафчиева - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. Емил Русинов - от 17:30 до 19:00 часа в офиса на ГЕРБ в район „Източен” на ул. ”Коста Паница” №5.\r\n***\r\nОт 9.00 часа в зала 2 на Окръжния съд ще се гледа делото срещу Цветан А., обвинен в умишлено убийство\r\n***\r\nОт 11.00 часа в Малка конферентна зала на ГДК \"Борис Христов\" ще се проведе пресконференция по повод предстоящото четвърто издание на Дефиле \"Вино и гурме\" 2018 г.\r\n***\r\nОт 11.30 часа в зала 2 на Окръжен съд ще се гледа делото срещу подсъдимия Атанас А.\r\n***\r\nОт 13.30 часа в зала 2 ще се гледа делото срещу подсъдимите Дженгиз М., Алексей М., Димитър А. и Яман Р., обвинени в държане с цел разпространение прекурсор на наркотични вещества.\r\n***\r\nОт 14.30 часа в зала 10 на Окръжния съд ще се гледа делото срещу подсъдимите Йордан С., Марин П., Александър К. и Александър Д.\r\n***\r\nОт 12.00 часа ученици от Основно училище „Иван Вазов“ в Русе ще посрещнат седемкратния европейски и световен шампион по свободна борба Валентин Йорданов.\r\n***\r\nОт 18.00 часа в сградата на Екомузей с аквариум археологът Върбин Върбанов ще представи резултатите от теренните проучвания на античната крепост „Тримамиум“ при с. Мечка, Русенско.\r\n***\r\nОт 18.00 часа в зала „Сливен“ с продукцията „Белгийският крал“ ще бъда дадено началото на София Филм Фест 2018 г.\r\n***\r\nОт 9.00 часа на плаца пред РС „Пожарна безопасност и защита на населението“ – Шумен ще се проведе Областно състезание на младежките противопожарни отряди “Млад огнеборец”.\r\n***\r\nОт 17.30 часа във фоайето на НЧ “Добри Войников-1856“ ще бъде открита документална фото-изложба за живота и дейността на Александър Танев. От 18.00 часа в концертната зала на читалището ще прозвучи негова музика и ще бъде показан филм за него.", "date": "2018.05.02", "title": "Предстоящи събития в страната за 2 май (Агенция „Фокус“)"}
{"url": "http://www.focus-news.net/news/2018/05/02/2517112/daily-express-deyvid-deyvis-priznava-che-shte-ima-golemi-plashtaniya-kam-es-prez-sledvashtite-nyakolko-godini.html", "text": "Министърът, отговарящ за Брекзит в британското правителство Дейвид Дейвис признава, че не знае точно колко години Великобритания ще продължи да плаща големи суми на Европейския съюз пред специалната комисия на Камарата на лордовете, пише британският консервативен вестник Daily express.\r\nПризнанието дойде след като изникнаха съмнения, че плащанията към ЕС може да продължат до 2064 година.\r\nМинистърът е попитан дали той предвижда плащанията към ЕС да продължат, той отговаря:\r\n„Да, те могат да зависят от много фактори от многогодишната финансова рамка на Съюза и затова е трудно да се посочат точно. Очаквам да отнеме време, за да приключат.  Видях някъде и не съм сигурен, че е точно, но беше казано , че е 40 години, не зная дали е вярно, но ще бъде определени години.“ \r\nПред комисията той подчертава, че планът на правителството е да напусне общия пазар и митническия съюз на ЕС. Юлиян Марков", "date": "2018.05.02", "title": "Daily Express: Дейвид Дейвис признава, че ще има големи плащания към ЕС през следващите няколко години"}
{"url": "http://www.focus-news.net/news/2018/05/02/2517109/the-guardian-tereza-mey-se-ochakva-da-otlozhi-klyuchovo-reshenie-za-mitnicheskiya-sayuz.html", "text": "Тереза Мей се очаква да отложи ключово решение за митническия съюз, за да успокои членовете на кабинета си ,които са против обвързването на Великобритания с митническия съюз на Европейския съюз след Брекзит, пише британският вестник The Guardian.\r\nСпоред изданието се очаква премиерът да остави и двете алтернативи – да остане в митническия съюз или не отворени поне за още известно време.\r\nВъпреки всичко се очаква Мей да се изправи пред трудно решение след като привържениците на „по-твърд“ Брекзит планират да я „притиснат“ да се откаже от плана си за оставане в съюза.\r\nПремиерът използва последните дни да лобира сред министрите, включително Дейвид Дейвис, Борис Джонсън и Лиъм Фокс за предимствата на така наречения „хибриден модел“, при който се планира Великобритания да събира импортни такси от името на Европейския съюз.\r\nПротивниците на този план обаче смятат, че разполагат с необходимата подкрепа, като ще привлекат на своя страна новия вътрешен министър Саджид Джавид и и министъра на отбраната Гавин Уилямсън, което ще им даде числено предимство. Юлиян Марков", "date": "2018.05.02", "title": "The Guardian: Тереза Мей се очаква да отложи ключово решение за митническия съюз"}
{"url": "http://www.focus-news.net/news/2018/05/02/2517128/predstoyashti-mezhdunarodni-sabitiya-za-2-may-agentsiya-fokus.html", "text": "Министърът на външните работи на Китай Ван И ще посети Северна Корея.\r\n*** Европейската комисия ще представи плановете си за бюджета след 2021 г., първият след излизането на Великобритания от структурите на Общността. \r\n*** Германският канцлер приема за среща словашкия министър-председател Петер Пелегрини. \r\n*** Държавният глава на Франция Еманюел Макрон е на посещение в Австралия. \r\n*** Малтийският орден избира нов лидер. \r\n***", "date": "2018.05.02", "title": "Предстоящи международни събития за 2 май (Агенция „Фокус“)"}
{"url": "http://www.focus-news.net/news/2018/05/02/2517129/nimh-dnes-shte-bade-predimno-slanchevo-sled-obyad-na-otdelni-mesta-v-zapadna-balgariya-shte-prevali-i-pregarmi.html", "text": "Днес ще бъде предимно слънчево. В сутрешните часове на много места в източните райони видимостта ще е намалена. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24° и 29°, по-ниски по Черноморието, в София около 25°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието преди обяд видимостта ще е намалена, но през деня видимостта ще се подобри и след обяд времето ще е предимно слънчево. Ще духа слаб до умерен източен вятър. Максимални температури 18°-21°. Температурата на морската вода е 15°-18°. Вълнението на морето ще е 1-2 бала.\r\nВ планините ще бъде предимно слънчево, след обяд с купеста и купесто-дъждовна облачност и на много места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 20°, на 2000 метра – около 13°.\r\nАтмосферното налягане ще бъде близко до средното за месец май (946 хПа). През деня слабо ще се понижи.", "date": "2018.05.02", "title": "НИМХ: Днес ще бъде предимно слънчево, след обяд на отделни места в Западна България ще превали и прегърми"}
{"url": "http://www.focus-news.net/news/2018/05/02/2517130/tass-yaponskiyat-premier-obeshtava-aktivno-sadeystvie-za-mirniya-protses-v-blizkiya-iztok.html", "text": "Японският премиер обещава активно съдействие за мирния процес в Близкия изток, предава TACC.\r\nЯпония счита ,че статута на Ерусалим е необходимо да се обсъди на преговори, в които да участват всички страни. Това е заявил японският премиер Шиндзо Абе в хода на разговорите с палестинския президент Махмуд Абас в Рамала на Западния бряг на река Йордан.\r\n„Япония поддържа принципа „две държави“ в израело-палестинския конфликт и има намерение да играе активна роля с цел установяване на мир в Близкия Изток“, заявява Абе, като също така подчертава, че статута на Ерусалим трябва „да се обсъди със всички заинтересовани страни“\r\nЯпония също така признава ключовата роля на САЩ за стабилизацията на ситуацията в региона, като подчертава, че всяко предложение на Вашингтон трябва  да бъде възприемано положително. Юлиян Марков", "date": "2018.05.02", "title": "ТАСС: Японският премиер обещава активно съдействие за мирния процес в Близкия Изток"}
{"url": "http://www.focus-news.net/news/2018/05/02/2517132/ochakva-se-pravitelstvoto-da-otpusne-dopalnitelni-sredstva-po-byudzhetite-na-obshtinite-za-chastnite-detski-gradini-i-uchilishta.html", "text": "Очаква се правителството да одобри допълнителни трансфери по бюджетите на общините за 2018 г. за издръжка на дейностите по възпитание и обучение на децата и учениците в частните детски градини и училища и за изплащане на стипендии на учениците в частните училища. Това предвижда програмата на министрите за седмичното им заседание. Очаква се кабинетът да приеме и план за 2018-2020 г. за изпълнение на стратегията за намаляване дела на преждевременно напусналите образователната система (2013-2020). Правителството ще обсъди и изменения в Закона за регистър БУЛСТАТ. В дневния ред на министрите е предвидено и разглеждането на доклад за 2017 г. за изпълнението на Националната стратегия на Република България за интегриране на ромите.", "date": "2018.05.02", "title": "Очаква се правителството да отпусне допълнителни средства по бюджетите на общините за частните детски градини и училища"}
{"url": "http://www.focus-news.net/news/2018/05/02/2517134/ministarat-na-pravosadieto-tsetska-tsacheva-shte-informira-deputatite-ot-pravna-komisiya-za-napredaka-po-prioritetite-na-predsedatelstvoto.html", "text": "Депутатите от Комисията по правни въпроси ще изслушат министъра на правосъдието Цецка Цачева за напредъка по приоритетите на Председателството. Това се посочва в дневния ред на заседанието на комисията. Освен изслушването за приоритетите министър Цачева ще отговаря и на въпроси. Министърът на вътрешните работи Валентин Радев и министърът на транспорта Ивайло Московски ще бъдат изслушани в ресорните парламентарни комисии.", "date": "2018.05.02", "title": "Министърът на правосъдието Цецка Цачева ще информира депутатите от правна комисия за напредъка по приоритетите на Председателството"}
{"url": "http://www.focus-news.net/news/2018/05/02/2517135/moldpres-premierat-na-moldova-shte-prisastva-na-sreshtata-za-asotsiirane-na-moldova-s-es-v-bryuksel.html", "text": "Молдовският премиер Павел Филип ще посети Брюксел в периода 2 – 6 май, за да участва в съвета за асоцииране на Молдова с Европейския съюз, съобщават от правителствения  отдел за комуникации и протокол, предава агенция Moldpres.\r\nНа срещата ще се дискутира прогреса в прилагането на Плана за реформи, договорен с подписването на Споразумението за асоцииране,включващ съдебна реформа, борба с корупцията, прилагането на регулаторната рамка за европейските стандарти, подобряване на средата за бизнес и подкрепа за развитие на гражданското общество. \r\nПо време на посещението си в Брюксел Филип ще се срещне с високопоставени служители на Европейската комисия – специалния представител за външната политика и сигурността Федерика Могерини, еврокомисаря по разширяването Йоханес Хан, еврокомисаря по икономическите и финансови дела Пиер Московиси и с председателя на Европейския съвет Доналд Туск. Юлиян Марков", "date": "2018.05.02", "title": "Moldpres: Премиерът на Молдова ще присъства на срещата за асоцииране на Молдова с ЕС в Брюксел"}
{"url": "http://www.focus-news.net/news/2018/05/02/2517125/voice-of-america-evropeyski-diplomati-podozirat-che-izrael-e-saglasuval-obvineniyata-sreshtu-iran-sas-sasht.html", "text": "Европейски дипломати подозират, че Израел е съгласувал обвиненията срещу Иран със САЩ, предава радио Voice of America.\r\nЕвропейските съюзници правят коренно противоположни заключения от САЩ след представянето на „доказателства“ от израелския премиер Бенямин Нетаняху в понеделник.\r\nЕвропейските дипломати подозират, че презентацията на Нетаняху, по време на която той призовава американския президент Доналд Тръмп да развали ядреното споразумение между  Иран и шестте страни (постоянните членки на Съвета за сигурност на ООН и Германия) е предварително съгласувана със САЩ. Макар и Нетаняху да не обвинява директно Иран в нарушаване на споразумението, то ходът му се противопоставя на лобирането на европейските лидери пред Доналд Тръмп да запази постигната сделка.  Юлиян Марков", "date": "2018.05.02", "title": "Voice of America: Европейски дипломати подозират, че Израел е съгласувал обвиненията срещу Иран със САЩ"}
{"url": "http://www.focus-news.net/news/2018/05/02/2517138/plovdiv-okrazhniyat-sad-shte-gleda-deloto-sreshtu-mazh-obvinen-v-ubiystvo.html", "text": "Окръжният съд ще гледа делото срещу мъж, обвинен в убийство. Това съобщиха от пресцентъра на Окръжен съд – Пловдив. Делото ще се гледа от 9.00 часа в зала 2 на Съда. Съдия-докладчик е М. Буюклиева. Срещу подсъдимия Цветан А. е повдигнато обвинение в това, че на 22 юни 2017 г. в град Пловдив, в апартамент на ул. „Ландос“, умишлено е умъртвил Н. А., като деянието е извършено по особено мъчителен начин за убития и с особена жестокост.", "date": "2018.05.02", "title": "Пловдив: Окръжният съд ще гледа делото срещу мъж, обвинен в убийство"}
{"url": "http://www.focus-news.net/news/2018/05/02/2517139/denyat-2-may-v-balgarskata-istoriya.html", "text": "1979 г. \r\nНа официално посещение в България пристига канцлера на ФРГ Хелмут Шмит.1956 г. \r\nПодписан е протокол за стокообмен с Гърция.1925 г. \r\nПубликуван е Закон за жандармерията - самостоятелна структура към Военното министерство в състав от 6800 души.1908 г. \r\nОт 2 до 4 май се провежда първият конгрес на Съюза на запасните офицери. Участие взимат 34 делегати от 11 клуба. Пръв председател е о. з. ген. Рачо Петров. От 15 август орган на съюза е в. \"Военен глас\".1869 г. \r\nЛюбен Каравелов пристига в Букурещ.\r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ.\r\nПрез 1867 г. заминава за Белград като кореспондент на в. \"Голос\" и др. руски вестници във връзка с очакван военен конфликт между Сърбия и Османската империя. Там установява контакт с много българи емигранти, а така също и с прогресивни сръбски учени и общественици. През май 1867 г. основава т. нар. Български комитет със задача да организира българската емиграция в Сърбия за предстоящата освободителна борба в България. За тази своя дейност през есента на с. г. е принуден от сръбското правителство да напусне Белград. В началото на 1868 г. се установява в Нови Сад (Войводина). Във връзка с последвалото убийство на княз Михаил Обренович (24 май 1868 г.) по искане на сръбското правителство Каравелов е арестуван от австрийските власти и хвърлен отначало в Петроварадинската крепост, а след това в затвора в Будапеща. След седеммесечно следствие е освободен по недоказаност на обвинението. В началото на май 1869 г.се прехвърля в Букурещ. Опитите на ръководителите на Добродетелната дружина да го привлекат за редактор на техния орган в. \"Отечество\" не успяват. Каравелов установява контакт с българската революционна емиграция и за кратко време е един от нейните ръководни дейци. През есента на с. г. става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета (април - май 1872 г. ) е избран за негов председател. След смъртта на В. Левски (февруари 1873 г. ) той полага усилия да продължи неговото дело. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май с. г. Общо събрание на БРЦК той отново е утвърден за негов председател. Гибелта на В. Левски обаче разколебала до голяма степен неговата увереност в революционните сили и въпреки настойчивите увещания на Христо Ботев (който от юли 1872 г. работи като негов помощник) през 1874 г. спира издаването на в. \"Независимост\". Макар и да излязъл вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война през 1876 г. След избухването на Руско-турската освободителна война 1877-1878 г. оказва ценно съдействие на руското командване при действията на неговите войски в България. През лятото на 1878 г. се завръща в родината си и се установил в Търново (днес Велико Търново), а няколко месеца по-късно се премества в Русе. Умира от туберкулоза.На тази дата са родени: 1950 г. \r\nРоден е Вячеслав Кушев - български композитор. Завършва композиция в БДК. Създава камерна и симфонична музика, хорови и детски песни, музика за телевизионни спектакли. В естрадата дебютира през 1983 г. с песента “Пътуване” (в изпълнение на О. Горанов). Негови песни изпълняват “Домино”, Кр. Димитрова, Ст. Оникян и др.1945 г. \r\nРоден е Йосиф Стефанов Сърчаджиев - български драматичен и филмов актьор. Завършва ВИТИЗ (днес НАТФИЗ) през 1969 г. Работи в театрите в Сливен (1969-1970 г.), Кюстендил (1971-1972 г.), СИФ “Бояна” (1972-1973 г.); член на НСРТ (до 2001 г.). Дългогодишен титуляр (от 1973 г.) на Военния театър: “Животът е сън”, “В очакване на Годо”, “Дванадесета нощ”, “Ромео и Жулиета”, “Случка в зоопарка”, “Дивата патица”, “Чудаци”, “Иванов”, “Наградата” и др. Работи активно в телевизията: “Лисичета” (1975 г.), “Над морското равнище” (1977 г.), “Макбет” (1977 г.), “Стъклената менажерия” (1977 г.), “Иванко” (1978 г.), “Змейова сватба” (1984 г.), “Съединението” (1985 г.) и др. Филмография: “Хроника на чувствата” (1962 г.), “Мъже в командировка” (1969 г.), “Черните ангели” (1970 г.), “Глутницата” (1972 г.), “Вятърът на пътешествията” (1972 г.), “Нона” (1973 г.), “Спомен” (1974 г.), “Вината” (1976 г.), “Насрещно движение” (1978 г.), “Хан Аспарух” (1981 г.), “Константин Философ” (1983-1986 г.), “Време разделно” (1988 г.), “Жребият” (1993 г.), “Фатална нежност” (1993 г.), “С тебешир и въглен” ( 1994 г.), “Версенжеторикс” (1999 г.), “Големите игри” (1999 г.), “Поручик Бенц” (2002 г.), “Последно кино” (2002 г.).На тази дата умират:1954 г. \r\nУмира Николай Иванов Райнов - български писател, художник, изкуствовед, енциклопедист. През 1908 г. завършва Духовна семинария в София. Негови учители са В. Златарски, Ст. Младенов, А. Протич. Следва философия в Софийския университет (1911 г.), но поради липса на средства прекъсва. Работи като писар в Провадия (1911 г.). Участва в Първа световна война като военен кореспондент на Дойранския фронт. Завършва Държавното художествено-индустриално училище в София (днес Художествена академия). Предприема продължително пътуване в Египет, Сирия, Палестина, Гърция и Италия. В периода 1922-1927 г. служи като главен библиотекар на Пловдивската народна библиотека . През 1925-1927 г. е командирован в Париж, за да се запознае с паметниците на класическото изкуство и култура. От 1927 г. до 1950 г. е професор по история на изкуството в Художествената академия в София . Пише стихове като ученик в Семинарията, които обнародва от 1904 г. в сп. \"Летописи\" и \"Художник\" под псевдоним К. Поборников. През 1912 г. излиза първата му книга \"Богомилски легенди\" с псевдоним Аноним. Става популярен през 1918 г., когато се появяват едновременно \"Видения из древна България\", \"Книга за царете\", \"Слънчеви приказки\", \"Очите на Арабия\", \"Градът\", а през следващата година - романът \"Между пустинята и живота\". Райнов изпитва влиянието на френските и руските символисти. Под влияние на Октомврийската революция и на Септемврийския селски бунт през 1923 г. прави опити за реалистично творчество и създава разкази, проникнати от хуманизъм и социални чувства. Привлича го миналото - особено богомилското движение. Владее много европейски езици, има всестранни интереси. Развива широка научноизследователска дейност, чийто плод са трудовете му по въпроси на изобразителното изкуство, фолклора, паметниците на културата. Съчинения: \"Богомилски легенди\" (1912 г.), \"Видения из древна България\" (1918 г.), \"Градът\" (1918 г.), \"Книга за царете\" (1918 г.), \"Очите на Арабия\" (1918 г.), \"Между пустинята и живота\" (роман, 1919 г.), \"Книга на загадките\" (1919 г.), \"Светилник на душата\" (1920 г.), \"Имало едно време\" (1923 г.), \"Златното птиче\" (1924 г.), \"Най-хубавите народни приказки\" (1924 г.), \"Днес и утре\" (1925 г.), \"Сиромах Лазар\" (1925 г.), \"Юнак над юнаци\" (1925 г.), \"Вечни поеми\" (1928 г.), \"Корабът на безсмъртните\" (стих., 1928 г.), \"Великият цар\" (1929 г.), \"Една вечер у Перикла\" (1929 г.), \"Приказки от цял свят\" ( 1932-1934 г.), \"Княз и чума\" (1939 г.), \"Отдавна, много отдавна\" (разкази и легенди, 1939 г.), \"Самодивско царство\" (1939 г.), \"Сърдечен огън\" (дамаскини и притчи, 1939 г.), \"Счупени стъкла\" (разкази из съвременния живот, 1939г.), \"Вечното в нашата литература\" (9 т., 1941 г.), \"История на пластичните изкуства\" (12 т., 1941 г.), \"Кръвожадни\" (роман, 1947 г.), \"Николай Павлович\" (1955 г.).1943 г. \r\nУмира Петър Стоянов Мутафчиев - български историк медиевист и византолог, редовен член на БАН (1937 г.). Баща на професор Вера Мутафчиева. През 1910 г. завършва специалност “История” и “География” в Софийския университет . Специализира византология в Мюнхен. Работи в Народния музей в София (1910-1920 г.). Преподавател в Катедра “История на Византия и Източна Европа”; доцент (1923 г.); професор (1927 г.). Уредник на Средновековния отдел към Народния археологически музей в София (1910-1920 г., с прекъсвания по време на войните). Участва в Балканската и Междусъюзническата война (1911-1913 г.), както и в Първа световна война (1915-1918 г.) като запасен офицер. Награден е с орден “За храброст”, IV степен (1917 г. ). Специализира византийска история и гръцка палеография в Института по византология и новогръцка филология към Мюнхенския университет при проф. А. Хайзенберг като стипендиант на фонда “М. Дринов”. През 1923 г. е редовен доцент в Катедра “История на Източна Европа и Византия” . Получава първа награда за наука от фонд “Берлинов”, присъдена му от УС на БАН (1927 г.). Почетен член на Българския археологически институт (1929 г.); главен редактор на сп. “Просвета” (1935-1943 г.); почетен член на Полското историческо дружество и член на БАН (1937 г.). В периода 1937-1943 г. е титуляр на Катедра “История на Източна Европа и Византия” в СУ . През 1936 г. става декан на Историко-филологическия факултет на СУ .Почетен член на научно дружество “Стефан Тиса” в Дебрецен (1938 г.). Член на Полската АН (1939 г.). Автор на над 270 научни статии, студии и книги. Съчинения: “История на българския народ” (в 2 т., 1943 г.; 1986 г., ред. В. Гюзелев), “Избрани произведения” (в 2 т., 1973 г.), “История на бълг. народ (681-1323 г.)” (1986 г.), “Книга за българите” (1987 г.), “Лекции по история на Византия” (в 2 т., 1995 г.), “Лекции по история на културата” (1995 г.), “Изток и Запад в Европейското средновековие” (1997 г.), “История на бълг. народ. От наченките на човешки живот по нашите земи до Българското възраждане” (1998 г.; съавт. В. Мутафчиева).1934 г. \r\nУмира Никола Василев Ракитин (псевдоним на Никола Василев Панчев) - български писател. През 1908 г. завършва славянска филология в Софийския университет. Работи като учител в Плевен (1908-1933 г.). Участва в Първа световна война. От 1933 г. до 1934 г.е директор на Военно-историческия музей в Плевен. Несправедливо обвинен в злоупотреба с държавни пари и оклеветен, Ракитин се самоубива. За пръв път печата през 1906 г. в сп. \"Демократически преглед\". Поезията му е предимно пейзажна.\r\nСъчинения: \"Под цъфналите вишни\" (1909 г.), \"Животът може би е сън\" (1911 г.), \"Беглец\" (1914 г.), \"Размирни години\" (1919г.), \"Преди да съмне\" (1920 г.), \"Златните нишки\" (1922 г.), \"Родното село\" (1922 г.), \"В тишината на далечния град\" (1923 г.), \"Васил Левски\" (1923 г., съавтор със Ст. Георгиев), \"Жената и морето\" (1923 г.), \"Мургаш\" (1923 г.), \"На една струна\" (1923 г.), \"Освободеният Прометей\" (1923 г.), \"Лес\" (1924 г.), \"Дарове на Балкана\" (1932 г.), \"Капят листата\" (1933 г.), \"Русалска поляна\" (разкази, 1938 г.) и др.1926 г. \r\nУмира Цанко Церковски (псевдоним на Цанко Генов Бакалов) - български книжовник, педагог, писател. Работи като учител в с. Бей бунар (днес Средище), Търговищко (1892 г.), Полски Тръмбеш (1892-1894 г.), Мусина (1894-1896 г.), Батак, Великотърновско (1896-1897 г.). От 1897 г. до 1900 г. е в родното си село. Развива активна обществена, просветителска, редакторска и журналистическа дейност. В “Селски вестник” (20.10.1899 г.) обнародва “Възвание към българските земеделци” и става инициатор, организатор и основоположник на БЗНС (1899 г.). Редактира сп. “Селска пробуда” (1903-1905 г.), в-к “Земеделско знаме” (1907 г.), участва в редактирането на сп. “Земеделска мисъл”. След Деветоюнския преврат от 1923 г. е арестуван и изпратен в затвора. Освободен на 5.01.1925 г. Отново е арестуван след Априлските събития от 1925 г. Излиза от затвора полусляп и с разклатено здраве. Пише стихове, разкази, сценични “игри”, статии, памфлети, реплики, детски пиеси. Литературното си дело започва като поет-социалист, занимава се със събиране на фолклор. Белетристиката му е свързана с конфликтите в следосвобожденското българското село. Разказите му са сродни по тематика с разказите на М. Георгиев, Т. Влайков, Хр. Максимов и др.907 г. \r\nУмира княз Борис І. Датата на смъртта му е отбелязана в прeписка в сборника “Словата срещу арианите” на Анастасий Александрийски, преведен от Константин Преславски и преписан от Тудор Доксов, племенник на покойния владетел. Княз Борис приобщава българите към християнството, организира изграждането на българската църковна йерархия, създава условия за развитие и разпространение на делото на славянските първоучители св. св. Кирил и Методий и техните ученици, в резултат на което България се превръща в третия (след Константинопол и Рим) духовен център на средновековна Европа. Най-категорична оценка за неговата личност и дело е канонизирането му от Българската, Византийската и Римската църква.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.02", "title": "Денят 2 май в българската история"}
{"url": "http://www.focus-news.net/news/2018/05/02/2517136/natsionalna-kompaniya-industrialni-zoni-ead-shte-podpishe-memorandum-za-satrudnichestvo-s-oblastnata-administratsiya-v-lovech.html", "text": "Днес в Ловеч ще бъде подписан Меморандум за сътрудничество между Областна администрация - Ловеч и „Национална компания индустриални зони“ ЕАД. Това съобщиха от пресцентъра на НКИЗ.\r\nДокументът ще бъде подписан по време на форума „Индустриалните зони – ключът към икономически растеж на регионите“. В него ще участват министърът на икономиката Емил Караниколов и изпълнителният директор на НКИЗ Антоанета Барес, която ще представи дейността на Националната компания.\r\nПод меморандума ще поставят подписите си изпълнителният директор на НКИЗ и областният управител Георги Терзийски.\r\nОбластна администрация - Ловеч и Националната компания ще работят съвместно за привличане на инвестиции във Враца и за обособяване на икономическа зона в града при конкретен интерес от инвеститори. \r\nСъбитието ще се проведе от 14.00 часа в сградата на Областна администрация - Ловеч на ул. „Търговска“ №43, зала 101.", "date": "2018.05.02", "title": "„Национална компания индустриални зони“ ЕАД ще подпише Меморандум за сътрудничество с Областната администрация в Ловеч"}
{"url": "http://www.focus-news.net/news/2018/05/02/2517140/pazardzhik-tsentarat-za-sotsialna-rehabilitatsiya-i-integratsiya-na-litsa-s-onkologichni-zabolyavaniya-v-grada-shte-otbelezhi-7-godini-ot-deynostta-si.html", "text": "Центърът за социална рехабилитация и интеграция на лица с онкологични заболявания в Пазарджик ще отбележи 7 години от началото на дейността си, съобщи за Радио „Фокус“ – Пазарджик Мария Чергарова, председател на Сдружение за онкоболни и приятели.   Тържеството ще се проведе днес от 11:00 часа в центъра на ул. „Ал. Стамболийски” №16. Почетни гости ще бъдат зам.- министърът на Министерството  на труда и социалната политика Росица Димитрова  и Гинче Караминова, председател на ГЕРБ - Пазарджик.", "date": "2018.05.02", "title": "Пазарджик: Центърът за социална рехабилитация и интеграция на лица с онкологични заболявания в града ще отбележи 7 години от дейността си"}
{"url": "http://www.focus-news.net/news/2018/05/02/2517137/sofiya-novite-predlozheniya-na-ek-sreshtu-razlikite-v-kachestvoto-na-produktite-shte-se-obsazhdat-na-sreshta-v-stolitsata.html", "text": "Заместник-генералният директор на Генерална дирекция \"Правосъдие и потребители\" Франциско Фонсека Морильо ще проведе среща с представители на потребителските организации, бизнеса и националните органи, отговарящи за защита на потребителите. Тя ще се състои на 2 май (сряда) от 11:00 ч. в Дома на Европа (ул. \"Г. С. Раковски\" 124). Toва съобщиха от пресцентъра на Представителство на ЕК в България.\r\nАкцентът ще бъде представеният законодателен пакет на Европейската комисия Нов търговски механизъм за потребителите. Събитието е в рамките на инициативата на Комисията за поредица от \"Потребителски диалози\" в Европа, на които участниците ще имат възможност да споделят своите виждания за предложението на Комисията и начините, по които ЕС може да се справи с проблемите пред политиката за потребителите. \r\nМодератор на срещата ще бъде председателят на Комисията за защита на потребителите Димитър Маргаритов.", "date": "2018.05.02", "title": "София: Новите предложения на ЕК срещу разликите в качеството на продуктите ще се обсъждат на среща в столицата"}
{"url": "http://www.focus-news.net/news/2018/05/02/2517142/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nДнес приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. \r\nГеорги Василев - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. \r\nАни Лафчиева - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nЕмил Русинов - от 17:30 до 19:00 часа в офиса на ГЕРБ в район „Източен” на ул. ”Коста Паница” №5. На 3 май общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nЯсен Михайлов - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nДамян Петров - от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nГошо Къчков - от 17:30 до 19:00 часа в офиса на ГЕРБ в район „Северен” на бул. ”Марица” №91. \r\nПенчо Малинов - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.05.02", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/05/02/2517146/denyat-2-may-v-svetovnata-istoriya.html", "text": "2017 г.\r\nСеверна Корея обещава да ускори програмата си за ядрени оръжия до \"максимални темпове\" и да тества ядрено устройство \"по всяко време\" в отговор на агресивната позиция на президента на САЩ Доналд Тръмп към режима.2016 г.\r\nВ Северна Корея забраниха масовите прояви, включително сватбите и погребенията във връзка с наближаващия конгрес на управляващата Партия на труда.2014 г. \r\nВ провинция Бадахшан в Афганистан при мащабно свлачище пропадат без вест над 2500 човека.\r\nВ Одеса загиват 40 човека при стълкновение между украински радикали и проруски активисти.\r\nУкраинските власти започват настъпление към Славянск.2013 г. \r\nВ САЩ е извършен успешен летателен полет на най-малкият летящ робот-пчела RoboBee с тегло 80 милиграма и размах на крилете 3 см.2012 г. \r\nВ Йордания новото правителство начело с Файез Ал-Тарауна официално започва работа. Кралят на Йордания Абдула II смени правителството под натиска на опозицията, обвиняваща властта в корупция.\r\nВ Унгария парламентът избира за нов президент депутатът в Европейския парламент Янош Адер.\r\nВ Ню Йорк, САЩ е продадена едната от четирите версии на картината на Едвард Мунк Викът от аукционната къща „Сотбис“ за рекордната сума от 119.92 млн. долара.2011 г. \r\nСирийската армия и силите за сигурност извършват масови арести в цялата страна, задържайки стотици противници на режима. В Дараа се арестуват всички мъже над 15 години. Снайперисти стрелят по всичко, което се движи в града. Само в неделя са арестувани над 500 души. Около 200 членове на президентската партия „Баас” са подали оставки в знак на протест срещу насилствените действия на режима на президента Башар ал-Асад. Информацията за събитията в Сирия е силно ограничена поради наложената медийна забрана.1997 г. \r\nВ Русия е приет закон за пълна ликвидация на химическото оръжие.1991 г. \r\nСветовната здравна организация обявява, че през 2000 година в света ще има 40 милиона души заразени с вируса на СПИН.1989 г. \r\nВ Китай във връзка със студентските демонстрации е въведено военно положение.1967 г. \r\nВ Стокхолм започва работа Международният трибунал за военни престъпления.1952 г. \r\nВ Англия е извършен първият пътнически полет с реактивен самолет.1945 г. \r\nВ хода на Втората световна война германските войски в Италия капитулират.1936 г. \r\nВ Москва Московската филхармония за първи път изпълнява симфоничната детска приказка на Сергей Прокофиев “Петя и вълкът”.1935 г. \r\nИталианският диктатор Бенито Мусолини издава заповед за нахлуване в Абисиния.1933 г. \r\nВ Германия са забранени независимите профсъюзи.1921 г. \r\nВ Париж е открита първата изложба на художника Макс Ернст.1803 г. \r\nСАЩ купуват областта Луизиана от Франция.1736 г. \r\nПодкрепяна от Франция, Османската империя официално обявява война на Русия. Бойните действия се водят с променлив успех. Първоначално русите овладяват Азов и проникват на п-в Крим, но през юли-август руските отряди се изтеглят към р. Днепър. През това време султанът разпорежда на великия везир Мехмед паша да съсредоточи войските си в района на Силистра, откъдето да се подготви контранастъпление.1696 г. \r\nПетър I се отправя на втори Азовски поход.1497 г. \r\nИзследователят Джовани Кабото започва своята експедиция към Северна Америка.1494 г. \r\nХристофор Колумб открива Ямайка.На тази дата са родени:1935 г. \r\nРоден е Файсал II - крал на Ирак (от 1939 г.). Той е от династията на Хашимитите. До пълнолетието му (1953 г.) страната се управлява от регента Абдул Иллах. Фейсал II попада под силното влияние на проанглийски настроените политици Абдул Иллах и Нури Саид. Убит е по време на Иракската революция през1958 г.1904 г. \r\nРоден е Бинг Крозби - американски певец и киноактьор. Дебютира през 20-те години във вокалното трио “Ритъм бойс”; започва солова кариера като вокалист в оркестъра на Пол Уаймън. По времето на суинга сътрудничи с К. Бейзи, Д. Елингтън, Т. Дорси, Луис Армстронг, У. Хърмън, Л. Хемптън и техните оркестри. Известен е с изпълнението си на романтични балади през 20-те и 30-те години. През продължителната си кариера (51 год.) записва повече от 1 600 песни и участва в около 50 филма (“Висше общество”, “Холидей ин” и др.). Избрани албуми: “The Chronological Bing Crosby”, “The Bing Crosby Story”, “Louis Armstrong and Bing Crosby on Stage”, “High Society”, “Bing’N’Basie”.1859 г. \r\nРоден е Джером Клапка - популярен английски писател - сатирик и хуморист, автор на \"истински малки поеми в проза\". Напуска училище още на 14 годишна възраст. Работи в ЖП компания, актьор, журналист. Негови произведения са: \"Празни мисли на един празен човек\" (1889 г.), \"Трима в една лодка (без да се брои кучето)\" (1889 г.), \"Трима на бумел\" (1900 г.), \"На слизане от третия етаж\" (от 1908 г., пиеса) и др. През 1926 г. издава мемоарите си \"Моят живот и моята епоха\".1772 г. \r\nРоден е Новалис (Фридрих фон Харденберг) - германски поет и философ, представител на ранния романтизъм в Германия. Учи философия и право в университетите на Йена, Лайпциг и Витенберг, по-късно следва геология във Фрайбург. Отначало попада под влиянието на Й. Г. Фихте, но трансформира Фихтевата субективна диалектика на съзнанието в обективно-идеалистична диалектика на природата. Нейното основно положение е утвърждаването на дискретността на света и неделимостта на неговата стихийна подоснова, поради което светът следва да се приема като едно цяло. Според Новалис изкуството като висша сфера на духовната дейност осъществява сливане на наука, религия и философия. Съчинения: \"Химни на нощта\" (1800 г.), \"Духовни песни\", незавършеният роман \"Хайнрих фон Офтердинген\", \"Християнството в Европа\" (1799 г., изд. 1826 г.).1764 г. \r\nРоден е Фридрих фон Генц - австрийски политик, публицист и дипломат. През 90-те години на ХVIII в. е противник на Френската революция, след това - на Наполеонова Франция. Близък съветник и доверено лице на княз К. Метерних. Секретар на Виенския конгрес (1814-1815 г.), на конференцията на съюзните министри в Париж (1815 г.) и на конгресите на Свещения съюз в Аахен, Верона, Лайбах (Любляна) и Тропау. Защитник на монархизма. Един от главните съставители на договорите, сключени на конгресите във Виена, Лайбах и Верона.1660 г. \r\nРоден е Алесандро Скарлати - италиански композитор. Работи като капелмайстор в Рим и Неапол. Автор е на 115 опери от типа на италианската “опера сериа” (“сериозна опера”), съставени от последователно редуване на лирични арии и речитативи. По-известни произведения: “Розуара”, “Пир и Деметрий”, “Митридат Евпатор” и др. Утвърждава тричастната ария да капо, установява типа на италианската оперна увертюра, състояща се от три части - бърза, бавна, бърза. Автор е на около 700 кантати, 200 меси, 20 оратории и други музикални творби.На тази дата умират:2015 г. \r\nУмира Мая Михайловна Плисецкая, велика балерина на 20 век, символ на руското балетно изскуство, многогодишна прима на Болшой театър, ненадмината с изпълнението на „Умиращия лебед“ на Камий Сен-Санс, уникална с изяществото и пластичността на танцовите движения на ръцете.\r\nРодена е на 25 ноември 1925 г. в Москва, в известно еврейско семейство на Михаил Плисецкий (1899 – 1938) и Ракел Месерер (1902 – 1993).\r\nПрез 1983 става артистичен директор на балетната трупа на Римската опера и заема този пост до 1985 г. През периода 1988-1990 г. оглавява Испанския национален балет в Мадрид.\r\nПрез 1990 г. напуска Болшой театър формално поради пенсиониране, но на практика е уволнена поради разногласията с ръководството. Заминава от Русия, но продължава да излиза на сцена, като активно сътрудничи със световноизвестните балетни трупи Марселски балет на Ролан Пети и XX век на Морис Бежар.\r\nМая Плисецкая присъства в киното с многобройните екранизации на балетните постановки, снима се в няколко игрални филми. На нея са посветени документални филми, включително за френската и японската телевизия.\r\nИздава няколко автобиографични книги.\r\nПочива в Мюнхен в съня си на 2 май 2015 г. от сърдечен инфаркт.1988 г. \r\nУмира Павел Петрович Кадочников - руски актьор и режисьор. През 1935 г. завършва Ленинградския театрален институт. До 1944 г. е актьор в Ленинградския нов театър на младия зрител. Ролята на майор Федотов в “Подвигът на разузнавача” (1947 г.) го прави особено известен. Работи с. популярни режисьори - Айзенщайн, Юткевич, Столпер, Зархи и Хайфиц и др. Като режисьор дебютира през 1965 г. с “Музикантите на един полк”, през 1970 г. - в “Снежна ръка”. Снима се в “Пълнолетие” (1935 г.), “Яков Свредлов” (1940 г.), “Антон Иванович се сърди” (1941 г.), “Иван Грозни” (1944 г.), “Робинзон Крузо” (1947 г.), “Повест за истинския човек” (1948 г.), “Голямото семейство” (1954 г.), “Руски сувенир” (1960 г.), “Незавършена пиеса за механично пиано” (1977 г.), “Сибириада” (1979 г.), “Разказ на неизвестния човек” (1981 г.), “Луди пари” (1982 г.), “Три процента риск” (1985 г.). През 1984 г. режисира “Никога няма да те забравя”.1969 г. \r\nУмира Франц фон Папен - германски генерал, политик. Роден е в консервативно католическо семейство на едри земевладелци от Вестфалия. Офицер от Германския генщаб до Първата световна война, след което е военен аташе в САЩ. За шпионска дейност е обявен от американците за персона нон грата и през 1915 г. е отзован. Член на Партията на католическия център, депутат е в Пруския ландтаг (1921-1932 г.), отговаря за партийния орган “Германия”. Изповядва ултраконсервативни, монархически възгледи. На 1 юни 1932 г. е назначен от Хинденбург за канцлер и съставя крайно десен “кабинет на национална концентрация”. Без успех се опитва да интегрира Хитлер в управлението на страната, но фюрерът иска цялата власт. Идеалът на Франц Папен е елитарно съсловна диктатура. На 3 декември 1932 г. той губи канцлерския пост, но запазва доверието на райхспрезидента Хинденбург. През следващите дни преговаря с Хитлер за съвместно управление. Използва авторитета си пред държавния глава и на 30 януари 1933 г. фюрерът е назначен за канцлер, а Франц Папен - за вицеканцлер. Макар че разчиства пътя на ГНСРП към властта, той е отстранен в края на 1933 г. Папен посланик е в Австрия (1934-1938 г.) и в Турция (1939-1944 г.). През април 1945 г. е арестуван в Рур от американската военна администрация и е изправен пред Нюрнбергския международен военен трибунал. Оправдан е, но през 1947 г. е осъден от Германската комисия по денацификация на 8 месеца затвор.1957 г. \r\nУмира Джозеф Реймънд Маккарти - американски политик, председател на сенатската комисия на Конгреса на САЩ по правителствените въпроси (от 1953 г.). Разгръща кампания за преследване на прогресивни дейци и организации, привърженик на политиката на “студената война” и надпреварата във въоръжаването.1864 г. \r\nУмира Джакомо Майербер (псевдоним на Либман Бер) - германски композитор от еврейски произход. Учи в школата на абат Фоглер в Дармщад, където се сприятелява с Карл Мария фон Вебер. Създава стила на героико-романтичната голяма опера. Автор на оперите: “Фра Дяволо” (1831 г.), “Хугеноти” (1836 г.), “Пророк” (1849 г.), “Динора” (1859 г.) и “Африканката”; кантати, химни, мелодии и др.1519 г. \r\nУмира Леонардо да Винчи - италиански художник от Флорентинската школа, скулптор, архитект, учен и естествоизпитател. Съчетава разработката на новите средства на художествения език с теоретични обобщения. Създава хармоничния образ на човека, отговарящ на хуманистичните идеали на Ренесанса. С това полага основите на изкуството от Високия Ренесанс. Оформя се като майстор по време на учението си при Андреа дел Верокио (1467-1472 г.). Методите на работа във Флорентинската школа изискват съчетаването на художествената практика с практически експерименти и това способства за сближаването на Леонардо с астронома П. Тосканели, който провокира научните му интереси. В някои от картините си превръща сюжета в огледало на различни човешки емоции. Разработва новаторски методи. По време на службата си при Лудовико Моро, управител на Милано от 1481-1482 г., Леонардо се проявява като военен инженер, хидротехник, организатор на придворни феерии. Повече от 10 год. той работи върху паметника на Франческо Сфорца, баща на Лудовико Моро. Изработеният от глина модел на конник в естествени размери е разрушен при превземането на Милано от французите през 1500 г. В трапезарията на манастира \"Санта Мария дела Грация\" създава стенописа \"Тайната вечеря\" (1495-1497 г.). Този стенопис е силно повреден от времето; реставриран е през ХХ в. В Милано около Леонардо се събира група от негови ученици. Последните години от живота си прекарва в непрекъснато преселване от един град в друг. Сред късните му произведения са проектът на паметника на маршал Тривулцио (1508-1512 г.) и \"Иоан Кръстител\" (около 1513-1517 г.). Като учен експериментатор и художник Леонардо де Винчи остава личност-символ на епохата на Ренесанса.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.02", "title": "Денят 2 май в световната история"}
{"url": "http://www.focus-news.net/news/2018/05/02/2517144/predsedatelyat-na-narodnoto-sabranie-tsveta-karayancheva-uchastva-v-panagyurishte-v-tarzhestvenoto-chestvane-na-142-ta-godishnina-ot-aprilskoto-vastanie.html", "text": "Председателят на Народното събрание Цвета Караянчева участва в Панагюрище в тържественото честване на 142-та годишнина от Априлското въстание. Тя присъства на зарята-проверка, прие строя и поздрави почетните роти на Българската армия. Tова съобщиха от пресцентъра на Народното събрание.\r\nАприлци изковаха българската национална Голгота, заклеха ни да помним и да браним, отбеляза в словото си Цвета Караянчева. По думите й искрата на бунта в Панагюрище се разгаря като вулканична лава, избухва и опожарява петвековното смирение на угнетения български род, дръзнал да въстане срещу поробителя. \"Шепа съзаклятници, изпълнени с възрожденска дързост и безкористна любов към Отечеството, показват на света, че един малък, но храбър народ на Балканите, не ще веч да е роб\", подчерта тя. \r\n\"Днес скланяме глава пред мъжеството им, стоим мълчешком и се вричаме в тяхното дело, посочи председателят на парламента\". Цвета Караянчева отбеляза, че в днешния свят, изпълнен с парадокси, с конфликти и вражди, ни трябват опора и стожери. \"Героите на Априлското въстание са онези титани, които ни служат за пример и упование. Тях не можем да мерим с аршина на обикновените смъртни, можем само да вървим подире им и да помним, че борбата за свобода не завършва с победата, а започва с нея и че тоя, който не уважава свободата на другите, не е дозрял за нея\", допълни председателят на парламента.", "date": "2018.05.02", "title": "Председателят на Народното събрание Цвета Караянчева участва в Панагюрище в тържественото честване на 142-та годишнина от Априлското въстание"}
{"url": "http://www.focus-news.net/news/2018/05/02/2517133/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили  на изход на ГКПП „Капитан Андреево“. Това съобщиха от пресцентъра на ГД „Гранична полиция“. Данните са към 6.00 ч. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.05.02", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/05/02/2517147/burgas-obrabotki-sreshtu-komari-shte-se-izvarshvat-v-rayona-na-atanasovsko-ezero-i-kraybrezhniya-rayon-na-ezeroto-vaya.html", "text": "Днес, утре и на 4 май ще бъдат извършени и въздушни обработки срещу ларви на комари с моторен делтапланер. Това съобщиха от пресцентъра на Община Бургас. Ще се лети над водните площи по обходния канал на Атанасовско езеро и крайбрежния район на езерото Вая, в посока кв. „Лозово“, кв. „Долно Езерово“, кв. „Горно Езерово“ и Кумлушка низина.\r\nВремевата продължителност на въздушната обработка е от 6.00 до 10.00 часа. Препаратите, с които ще се провежда третирането срещу ларви на комари по крайбрежната водна повърхност, са безвредни за бозайници, пчели, птици и риби.", "date": "2018.05.02", "title": "Бургас: Обработки срещу комари ще се извършват в района на Атанасовско езеро и крайбрежния район на езерото Вая"}
{"url": "http://www.focus-news.net/news/2018/05/02/2517141/interfaks-sled-parvomayskite-demonstratsii-v-parizh-sa-zadarzhani-276-choveka.html", "text": "След първомайските демонстрации в Париж, съпроводени с насилие са задържани 276 човека, като 102-ма от тях са останали в полицейските арести, съобщават от френския вестник , цитиран от руската агенция Интерфакс.\r\nПо време на протестите са разрушчили наранявания, като  единият от тях е полицай.\r\nПо време на първомайската ени витрините на 31 магазина, два от които са запалени.; разбити са десет автомобила, като шест от тях са изгорели. Четири човека са полудемонстрация, организирана от профсъюзите на моста „Аустерлиц‘ се присъединили около 1 200 човека, облечени в черни дрехи, с маски и антифашистки лозунги и съветски флагове. Те започнали да трошат витрини и да повреждат имущество. Полицията отговорила с използването на сълзотворен газ, след което започнали стълкновения с радикално настроените демонстранти. Юлиян Марков", "date": "2018.05.02", "title": "Интерфакс; След първомайските демонстрации в Париж са задържани 276 човека"}
{"url": "http://www.focus-news.net/news/2018/05/02/2517131/deputatite-shte-reshat-dali-emil-hristov-ot-gerb-da-ostane-zam-predsedatel-na-parlamenta.html", "text": "Народните представители ще гласуват предложението на БСП Емил Христов от ГЕРБ да бъде освободен от поста зам.-председател на парламента. Това се посочва в проектопрограмата на Народното събрание. Левицата внесе предложението на 27 април, с 80 подписа, без да поиска подкрепа от други парламентарни групи. Казусът с искането на оставката на Христов започна със скандал между управляващи и опозиция в началото на четвъртата сесия на 44-тото Народно събрание на 19 април. Повод стана решението да не се допуснат в парламента протестиращи хора с увреждания с тениски с надпис „Системата ни убива“. От парламентарната трибуна Емил Христов се извини на протестиращите и уточни, че решението да не бъдат допуснати е взето от охраната, а не от него. ПГ на ГЕРБ изрази подкрепата си за Христов. Управляващите изтъкнаха, че настояването на БСП за оставката му е пореден опит един технически проблем да се превърне в политически.", "date": "2018.05.02", "title": "Депутатите ще решат дали Емил Христов от ГЕРБ да остане зам.-председател на парламента"}
{"url": "http://www.focus-news.net/news/2018/05/02/2517151/shumen-remont-na-zhp-preleza-do-shumenskiya-universitet-ogranichava-dvizhenieto-na-vlakove-i-avtomobili.html", "text": "Заради ремонт на жп прелеза до Шуменския университет днес от 11.00 часа до 13.40 часа и на 8 май от 12.00 часа до 13.40 часа се затваря за движение на автомобили ул. „Преспа“ в участъка от бул. „Симеон Велики“ до ул. „Университетска“. Това съобщиха от пресцентъра на Община Шумен. Пътят ще бъде обозначен с необходимата сигнализация.", "date": "2018.05.02", "title": "Шумен: Ремонт на жп прелеза до Шуменския университет ограничава движението на влакове и автомобили"}
{"url": "http://www.focus-news.net/news/2018/05/02/2517150/plovdiv-okrazhniyat-sad-shte-gleda-deloto-sreshtu-chasten-sadeben-izpalnitel-obvinen-za-ukrivane-na-danatsi.html", "text": "Окръжният съд ще гледа делото срещу частен съдебен изпълнител, обвинен за укриване на данъци. Това съобщиха от пресцентъра на Окръжен съд – Пловдив. Делото ще се гледа от 11.30 часа в зала 2 на Съда. Съдия-докладчик е М. Буюклиева. Срещу подсъдимия Атанас А. е повдигнато обвинение в това, че:\r\n- на 3 юни 2008 г. в град Пловдив, в качеството му на частен съдебен изпълнител (ЧСИ), по изпълнително дело е нарушил служебните си задължения по разпределение на събраните суми в размер на 3287,19 лв., постъпили от длъжник „А.“ АД на 23 май 2008 г. по сметка на ЧСИ Атанас А. в „Прокредитбанк“ АД, произтичащи от Граждански процесуален кодекс, и не е изпълнил служебните си задължения по предявяване на разпределението, с цел да набави за другиго (адвокат М. Г.) облага в размер на 3287,19 лв. и да причини другиму (на С. Ф.) вреда и от деянието са настъпили значителни вредни последици:\r\n– лишил е от възможност С. Ф. да удовлетвори вземанията си от сумата в размер на 3287,19 лв. и от правото му по чл. 463, ал.1 и ал.2 от ГПК да обжалва протокола по разпределение пред Окръжен съд и Апелативен съд – Пловдив;\r\n-уронил е престижа на възложените му от държавата чрез Министъра на правосъдието публични функции по изпълнението.\r\nПрез периода  4 април 2008 г. до 14 януари 2010 г. в град Пловдив, при условията на продължавано престъпление, в качеството му на частен съдебен изпълнител е избегнал установяването и плащането на данъчни задължения в особено големи размери, общо 17 950,56 лева данък върху ДДС за частен съдебен изпълнител Атанас А., рег. №757, като при водене на счетоводство е съставил и използвал документи с невярно съдържание – отчетни регистри-дневници за продажби, като е потвърдил неистина пред ТД на НАП – гр. Пловдив в писмени декларации, които се изискват по силата на закон – чл. 125, ал.1 от ЗДДС и правилник да приложението му – чл. 116, ал.1 от ППЗДДС и като не е издал данъчни фактури за доставки от ЧСИ Атанас А., рег. №757, в нарушение на изискванията на чл. 113, ал.1 от ЗДДС.", "date": "2018.05.02", "title": "Пловдив: Окръжният съд ще гледа делото срещу частен съдебен изпълнител, обвинен за укриване на данъци"}
{"url": "http://www.focus-news.net/news/2018/05/02/2517148/dobrich-remontni-deynosti-na-asfaltova-nastilka-se-izvarshvat-po-okolovrastniya-pat-i-napravlenieto-dobrich-varna.html", "text": "Ремонтни дейности на асфалтова настилка се извършват по Околовръстния път на областния център и по направлението Добрич - Варна. Няма въведена временна организация на движението на автомобили, но движението на превозни средства трябва да бъде с повишено внимание, съветват от Агенция „Пътна инфраструктура“, предаде кореспондентът на Радио „Фокус” – Варна. Движението е регулирано с пътни знаци. Ремонтните дейности продължават до 30 май. В Добрич времето е слънчево, с незначителна облачност, духа умерен вятър, температурата на въздуха е около 13 градуса. \r\nЖулиета НИКОЛОВА", "date": "2018.05.02", "title": "Добрич: Ремонтни дейности на асфалтова настилка се извършват по Околовръстния път и направлението Добрич - Варна"}
{"url": "http://www.focus-news.net/news/2018/05/02/2517153/sport-evropeyskite-otbori-mozhe-da-zarabotyat-do-75-miliona-dolara-za-uchastie-v-ligata-na-natsiite-na-uefa.html", "text": "Европейските футболни федерации може да получат до 75 милиона долара на всеки две години за участие на отборите им в Лигата на нациите на ФИФА – турнир, който от тази година трябва да замени приятелските мачове. Това се казва в писмо на генералния секретар на Международната футболна федерация, адресирано до членовете на Съвета на организацията. \r\nОт текста става ясно, че пет от най-добрите европейски отбори ще могат да спечелят от 37,5 милиона долара до 50 милиона долара за шест мача в началния етап на Лигата на нациите.\r\nПо-рано ФИФА обсъди предложението на Джани Инфантино за разширяване на клубния световен шампионат, както и за провеждането му веднъж на всеки четири години.", "date": "2018.05.02", "title": "Спорт: Европейските отбори може да заработят до 75 милиона долара за участие в Лигата на нациите на УЕФА"}
{"url": "http://www.focus-news.net/news/2018/05/02/2517145/ria-novosti-siriyski-buntovnitsi-napuskat-regioni-na-sever-ot-provintsiya-homs-i-na-yug-ot-provintsiya-hama.html", "text": "Сирийски бунтовници напускат региони на север от провинция Хомс и на юг от провинция Хама със съдействието на Центъра за умиротворяване на враждуващите страни към руското Министерство на отбраната, предава РИА Новости.\r\nБунтовниците са се съгласили доброволно да предадат на Сирийската армия тежкото и средно оръжие и да се оттеглят със семействата си към Идлиб или Джераблус или да останат и да преминат през процес на помирение и реабилитация за уреждане на статута им. Юлиян Марков", "date": "2018.05.02", "title": "РИА Новости:  Сирийски бунтовници напускат региони на север от провинция Хомс и на юг от провинция Хама"}
{"url": "http://www.focus-news.net/news/2018/05/02/2517149/pernik-v-tsarnogorskiya-manastir-se-vazpomenava-vtorata-godishnina-ot-pristiganeto-na-kopieto-na-chudotvornata-svetogorska-ikona-na-presveta-bogoroditsa-vsetsaritsa.html", "text": "В Църногорския монастир „Св.св.  Козма и Дамян“ се възпоменава втората годишнина от пристигането на копието на чудотворната светогорска икона на Пресвета Богородица - Всецарица, осветено в манастира Ватопед на Света гора - Атон, предаде репортер на Агенция \"Фокус\". Освен това днес Православната църква прославя Св. Цар Борис Покръстител и чества празника Преполовение. По тези поводи снощи бе отслужено Всенощно бдение (Агрипния), а днес в 9:30 часа ще започне Божествена света Литургия. \r\nНикола ПETKOВ", "date": "2018.05.02", "title": "Перник: В Църногорския манастир се възпоменава втората годишнина от пристигането на копието на чудотворната светогорска икона на Пресвета Богородица - Всецарица"}
{"url": "http://www.focus-news.net/news/2018/05/02/2517152/burgas-s-prezentatsiya-na-tema-buketi-ot-svezhi-marshruti-v-strandzha-prodalzhava-programata-na-34-toto-izdanie-na-flora-burgas-2018.html", "text": "С презентация на тема \"Букети от свежи маршрути в Странджа\" продължава програмата на 34-тото издание на \"Флора Бургас\" 2018. Това съобщиха от пресцентъра на Община Бургас. От 11.30 часа днес в Експо център \"Флора\" ще започне презентацията на тема \"Букети от свежи маршрути в Странджа\" - \"Зелена Странджа\". На 3 май от 11.30 часа ще се проведе Цветен куклен театър \"Мъничета\" на Държавен куклен театър - Бургас. На 5 май от 13.00 часа ще се проведе демонстрация по грънчарство с майстора грънчар Десислава Владовска. На 6 май от 13.00 часа ще се състои демонстрация по грънчарство на \"Майсторите АА\" ЕООД.", "date": "2018.05.02", "title": "Бургас: С презентация на тема \"Букети от свежи маршрути в Странджа\" продължава програмата на 34-тото издание на \"Флора Бургас\" 2018"}
{"url": "http://www.focus-news.net/news/2018/05/02/2517154/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 2 май. Това съобщиха от пресцентъра на дружеството.\r\nВъв връзка с монтаж на спирателни кранове и пожарни хидранти на ул. „Стефан Стамболов“, ул. „Просвета“, ул. „Проф. Трайко Запрянов“, ул. „Върла поляна“  с. Бистрица, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул.  „Стефан Стамболов“ между ул.  „Ведрина“, и ул. „Цветна градина“, ул. „Ведрина“ и ул. „Цветна градина“; ул. „Просвета“, ул. „Морените“, ул. „Борова гора“, ул. „Еделвайс“, ул. „Минзухар“ и ул. „Витоша“; ул. „Проф. Трайко Запрянов“; ул. „Алеко“ между ул. „Върла поляна“  и ул. „8-ми март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Трайко Запрянов“  на кръстовището с ул. „Младен Ангелов“; ул. „Върла поляна“  и ул. „Алеко“; ул. „Стефан Стамболов“ на кръстовището с ул.  „Тинтява“; ул. „Просвета“ на кръстовището с ул. „Морените“.\r\nВъв връзка с изпълнение на инвестиционен проект за реконструкция на уличен водопровод на ул. „Полк. Стойно Бачийски“ местност „Карпузица“ кв. „Княжево“ , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Княжевска“ от ул. „Стефан Пешев“ до ул. „Кореняците“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кореняците“  ъгъла с ул. „Княжевска“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с изграждане на сградно водопроводно отклонение на бул. „Александър Стамболийски“ жк. „Разсадника - Коньовица“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Александър Стамболийски “ от ул. „Алеко Туранджа“ до бул. „Константин Величков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски\" на ъгъла с ул. „Троян“.\r\nВъв връзка с подмяна на сградно водопроводно отклонение на ул. „Пчелина“ кв. „Бусманци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Пчелина“, ул. „Чукура“, ул. „Троянски път“, махала „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчелина „ ъгъла с ул. „Троянски път“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/02/2517143/sofiya-melnishkiyat-episkop-gerasim-shte-oglavi-arhiereyska-sv-liturgiya-po-povod-praznika-na-sv-tsar-boris-v-patriarsheskata-katedrala-sv-aleksandar-nevski.html", "text": "По повод празника на втория престол в Патриаршеската катедрала \"Св. Александър Невски\", който носи името на св. Цар Борис-Михаил Покръстител, ще бъде отслужена архиерейска св. Литургия, която ще оглави Негово Преосвещенство Мелнишкия епископ Герасим, главен секретар на Св. Синод на Българската православна църква, предаде репортер на Агенция \"Фокус\". Начало на празничното богослужение е в 9.00 часа. \r\nПо същото време ще започне и празничната света Литургия в синодния параклис, който носи името на св. Цар Борис Покръстител. Тя ще бъде отслужена от отец Добрин Христов.  \r\nСветите богослужби се отслужват с благословението на Негово светейшество Българския патриарх и Софийски митрополит Неофит. \r\nНикола ПЕТКОВ", "date": "2018.05.02", "title": "София: Мелнишкият епископ Герасим ще оглави Архиерейска св. Литургия по повод празника на св. Цар Борис в Патриаршеската катедрала \"Св. Александър Невски\""}
{"url": "http://www.focus-news.net/news/2018/05/02/2517156/varna-deynostite-po-avtomagistrala-hemus-v-uchastaka-povelyanovo-varna-prodalzhavat-do-4-may.html", "text": "Движението по АМ ,,Хемус“ от км 407+000 Повеляново до км 425+500 Варна се осъществява с повишено внимание поради частични ремонтни дейности на асфалтовата настилка, който ще продължи до 4 май, предаде репортер на Радио „Фокус“ – Варна. Движението се осъществява съобразно създадената организация за движение. Ремонтните дейности започват от Повеляново посока Варна в южното платно и продължават посока Варна – Повеляново в северното северно платно.\r\nПътните настилки в областта са сухи, но на места е мъгливо и с ниска слоеста облачност. Около обяд облачността ще се издигне и ще намалее и следобед ще бъде предимно слънчево.\r\nПо АМ „Черно море“ Варна-Бургас движението от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“.\r\nПо данни на Агенция „Пътна инфраструктура“ по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Движението се осъществява по  обходен маршрут: Кичево – Оброчище. Движението в участъка от км 125+000 до км 165+000 се осъществява с повишено внимание, поради монтаж на ограничителни системи. Движението е в свободната лента, съобразно създадената организация на движение.\r\nДвижението по път I-9 „Варна-Сл.бряг-Бургас” от км 210+862.10 до км 215+629.05 в участъка „Ахелой-Поморие“ във връзка с изпълнение на ремонтни дейности на обект: „Реконструкция на път I-9 „Варна-Сл.бряг-Бургас” с изграждане на второ платно от км 212+233.06 до км 217+000 /километраж по проект/ от км 210+862.10 до км 215+629.05 /километраж по съществуващ път/, ще се осъществява съгласно Временна организация на движението, която предвижда движението да се отклонява по алтернативен маршрут: – Посока Бургас- Варна и обратно: Път I-9 /км 229+700 Пътен възел Бургас „Север“/ – път III-906-път III-906/км 52+500 Каблешково, пътно кръстовище с път III-6009/ -път III-6009– път I-9/км 209+900 пътно кръстовище след Ахелой/ и обратно.\r\nПо третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка.\r\nМилена СТОЕВА", "date": "2018.05.02", "title": "Варна: Дейностите по автомагистрала „Хемус“ в участъка Повеляново – Варна продължават до 4 май"}
{"url": "http://www.focus-news.net/news/2018/05/02/2517157/emsc-zemetresenie-ot-chetvarta-stepen-po-rihter-e-useteno-v-gratskata-stolitsa.html", "text": "Земетресение с магнитуд от четвърта степен по скалата на Рихтер е регистрирано в близост до гръцката столица Атина в 23:50 часа във вторник, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 39 километра северно от Атина и на три километра северно от Каламос, с дълбочина от 10 километра под земната кора.\r\nЗеметресението е усетено в столицата на Гърция, но към момента няма данни за причинени материални щети или пострадали.Тереза Герова", "date": "2018.05.02", "title": "EMSC: Земетресение от четвърта степен по Рихтер е усетено в гръцката столица"}
{"url": "http://www.focus-news.net/news/2018/05/02/2517158/plovdiv-sveta-liturgiya-i-litiyno-shestvie-s-chudotvornata-ikona-na-sv-bogoroditsa-umilenie-shte-otbelezhat-praznika-pripolovenie-v-asenovgrad-i-bachkovskata-sveta-obitel.html", "text": "Архиерейска света Литургия и литийно шествие с чудотворната икона на Св. Богородица Умиление ще отбележат по традиция празника Приполовение в Асеновград и Бачковската света обител, предаде репортер на Агенция \"Фокус\". Днес, на 2 май - Преполовение,  в храм „ Св. Богородица - Благовещение”  в гр. Асеновград ще бъде отслужена архиерейска св. Литургия. Началото ѝ е от 9.00 часа. След нейния край ще започне традиционото литийно шествие от храма до Бачковския манастир, начело с Чудотворната икона на Св. Богородица Умиление.  Никола ПЕТКОВ", "date": "2018.05.02", "title": "Пловдив: Света Литургия и литийно шествие с чудотворната икона на Св. Богородица Умиление ще отбележат празника Приполовение в Асеновград и Бачковската света обител"}
{"url": "http://www.focus-news.net/news/2018/05/02/2517155/mvr-edin-chovek-e-zaginal-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 17 тежки пътнотранспортни произшествия. В София са регистрирани 33 леки и една тежка катастрофа, при която е пострадал един човек.", "date": "2018.05.02", "title": "МВР: Един човек е загинал, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/02/2517159/pregled-na-osnovnite-temi-v-starozagorskiya-pechat.html", "text": "„Световни медии чакат на опашка за достъп до Чинията“ е челото на вестник „Старозагорски новини”. След продължила повече от четвърт век разграбване и безстопанственост на монумента на връх Бузлуджа, познат най-вече като Чинията, старозагорската Областна управа осигури денонощна полицейска охрана. В съседство със стоманобетонния мастодонт на 30 април бе докаран, струващ малко над 3000 лв. павилион, в който ще се настанят униформени полицаи от РУ \"Полиция\" - Казанлък, които ще дават денонощното дежурство. Осигурено е електрозахранването на изнесения пост, има и питейна вода, коментира областният управител Гергана Микова. За ел. захранването е използван оцелелият през годините резервен кабел, който е бил използван за генераторите в монумента преди той да затвори врати през 1991 година, когато е бил национализиран по силата на Закона за имуществото на тоталитарните партии и организации. Държавната охрана от монумента е била свалена преди повече от 15 години, когато е била заварена входната метална врата. Това обаче не е попречило от вътрешността да бъде отмъкнато всичко, което е можело да бъде отмъкнато, включително и медната ламарина от покривната конструкция. През последните месеци посегателствата върху обекта, който е сред 7-те най-интересни изоставени паметници на територията на някогашните соцстрани, са продължили с кражбата на соларен панел, използван за захранването на СОТ-а. Миналата седмица за пореден път с мобилен флекс е била изрязана входната врата към вътрешността на 70-метровия пилон с рубинената петолъчка. Най-вероятно това е било направено от любители на екстремни селфита, които с риск на живота се качват на най-горната площадка въпреки забраната за влизане. След осигуряването на полицейска охрана е разпоредено и набелязването на безопасен маршрут, който ще позволи до няколко месеца организирани групи да влизат в съоръжението, това ще става срещу съответно заплащане, коментира Микова. При нея имало вече половин дузина официални запитвания от световни медии, които настоявали да влязат в лабиринта, за да заснемат документални филми. Последното писмо било от екип на американската СNN. \r\nПрез март т.г. стана ясно, че до няколко месеца едни от най-добрите европейски експерти по опазване и съхраняване на паметниците на културно-историческото наследство в Европа ще подготвят и ще предоставят на българската държава екшън-план за санирането на Чинията. Монументът попадна сред седемте най-застрашени от рухване паметници в Европа в класацията на мрежата \"Европа Ностра\", оглавявана от световния оперен певец Пласидо Доминго и института при Европейската инвестиционна банка, припомни арх. Дора Иванова, която преди три години представи свой проект за превръщането на конструкцията в действащ музей от съвременен тип. \r\n„ТЕЦ-овете на \"Марица изток\" - в неведение за дерогациите“, е следващо заглавие в старозагорския ежедневник. Топлоелектрическите централи от комплекс \"Марица изток\" са в неведение дали ще получат дерогации (отлагане на влизането в сила) на по-строги европейски норми за вредни емисии, приети миналата година. Само до преди няколко месеца политици, министри и депутати гръмко твърдяха, че ще направят всичко възможно да спасят комплекс \"Марица изток\", осигуряващ 40% от електроенергетиката на България и гарантиращ сигурността на енергийната ни система. Всички те заложиха на дерогациите, а от МОСВ и МЕ нееднократно декларираха, че това ще се случи в по-кратък срок стига ТЕЦ-овете да подадат до 16 февруари т.г. заявления в Изпълнителната агенция по околна среда (ИАОС), придружени със задълбочен анализ за ползите и разходите, които обосновават предоставянето на дерогации, съобразно регламента на евродиректива. ТЕЦ-овете от комплекс \"Марица изток\" веднага наеха чуждестранни консултанти и въпреки малкото време за изготвянето на анализите, успяха да ги подадат до 16 февруари заедно с изискуемите заявления за актуализиране на комплексните им разрешителни (в които да бъде отразено представянето на дерогации). Оттогава обаче до ден-днешен въглищните топлоцентрали нямат обратна връзка с ИАОС и не разполагат с никаква информация за статуса на заявленията им. Тоест бъдещото съществуване на ТЕЦ-овете и въгледобивното дружество \"Мини Марица-изток\" продължава да е неизвестно. \r\nТова беше и поводът \"Старозагорски новини\" да се обърне към отговорната институция на МОСВ с въпроса: Кога ИАОС ще излезе с решение за промяна на комплексните разрешителни на топлоцентралите от комплекс \"Марица изток\" - ТЕЦ \"Марица изток 2\", ТЕЦ \"КонтурГлобал Марица Изток 3\" и ТЕЦ \"ЕЙ И ЕС Гълъбово\", във връзка с поисканите от тях дерогации, заявления за които бяха подадени в средата на февруари т.г.? На 30 април получихме отговор от ИАОС, че в момента са в ранен стадий на обработка на документацията и към настоящия момент не могат да посочат дата за издаване на разрешения за актуализиране на КР (комплексните разрешителни)?! \r\nПоради значимостта на проблема публикуваме пълния отговор на ИАОС без редакторска намеса:  \"Операторите на горивните инсталации \"ТЕЦ Марица Изток 2\" ЕАД, \"Контур Глобал Марица Изток 3\" АД и \"Ей И Ес Марица Изток I\" ЕООД са подали в Изпълнителна агенция по околна среда (ИАОС) документи за преразглеждане на действащите комплексни разрешителни (КР) във връзка с публикуваното Решение 2017/1442 за формулиране на заключения за най-добри налични техники (НДНТ) за големи горивни инсталации. С представената информация те са заявили искане по реда на чл. 123а, ал. 3 от Закона за опазване на околната среда за допускане на дерогация по отношение на някои емисионни норми. В момента документите са в процес на оценка от страна на ИАОС по отношение на тяхната пълнота и съдържание, включително за наличие на съответствие с изискванията на цитираното решение за НДНТ и на представените доклади, съдържащи анализ на разходите, необходими за прилагане на изискванията на решението спрямо ползите за околната среда. \r\nПроцедури по преразглеждане на КР ще бъдат открити въз основа на документи, отговарящи на законовите изисквания. Поради ранния етап на преглед на документацията към настоящия момент не може да бъде посочена дата за издаване на решенията за актуализиране на КР.\". Всеизвестен е фактът, че една от най-големите тегоби е неизвестността. В момента тази неизвестност касае хляба на десетки хиляди хора, заети пряко или косвено в комплекс \"Марица изток\", двама от най-големите чуждестранни инвеститори у нас и най-вече българската енергетика, която няма да оцелее без въглищните си ТЕЦ-ове. \r\n„Градът на липите участва в протеста „Код черно“, пише още вестникът. Над сто родители дойдоха с децата си на мирен протест навръх 1 май от 11 часа пред Областната управа в Стара Загора. Той се проведе под мотото \"Код черно\" и започна едновременно в София, Ямбол, Русе, Свиленград, Варна, Свищов, както и в немския град Есен. В него родителите искат детски надбавки без значение от дохода на семейството, наследствени пенсии за децата с починал родител и адекватно лечение на българчетата в родината им, а при нужда от лечение в чужбина държавата да заплаща цялата му стойност. На протеста беше отправен апел към здравното министерство да осигури необходимата апаратура и нужните специалисти в над 40 болници в страната, където те липсват. Точно в 11:30 часа облечените в черно протестиращи обявиха едноминутно мълчание. Те запалиха църковни свещи в знак на протест срещу \"погребаното\" бъдеще на българските деца. \"Това е \"различният\" ни протест с основен призив: \"Време е институциите да заработят в полза на гражданите си!\", категоричен беше организаторът на протеста в Стара Загора Михаил Милчев, който призова за повече уважение към българския родител и детето му. \"Виждала съм какви ли не предизборни кампании на политици, държейки деца и манипулирайки обществото, че децата са нашето бъдеще. А какво бъдеще осигуриха на нашите деца?\", попита Стела Халер, която живее в Германия. Майката сподели, че получава вдовишка пенсия от там, а детето й, въпреки че не е осиновено от втория си баща, има право на 126 евро наследствена пенсия всеки месец от държавата. Тя изрази недоумение от тежкото положение, в което българският родител е поставен от собствената си държава. \"Ние сме за равенство, а това е дискриминация. За бежанците дават над 1000 лв., на затворниците дават по 700 лв., за нашите деца държавата нехае...\", недоволстваха родители. В протеста участва и Велина Желязкова - майка на 5-годишно дете, чийто баща е загинал при нещастен случай преди година. \"Два дни трудов стаж не му достигнаха, за да може дъщеря ми да вземе наследствена пенсия. Къде ли не съм писала! Но законът си е закон.\". Припомняме, че протестът на работещите български родители бе провокиран от историята на Златина Петрова - вдовица с три невръстни деца. Като много други български родители и тя получава отказ за наследствена пенсия с мотив, че няма право на това. Видеото, в което българската майка обяви официално идеята си за протеста, събра 1 млн. гледания в социалните мрежи само за първите 3 дни. Участниците в протеста \"Код черно\" изрично настояха никоя партия да не приватизира протеста им, защото тяхната борба е срещу недъгавите закони, ощетяващи българските деца, и не е свързана с искането за оставки или предсрочни избори. Те искат да бъдат чути и исканията им да бъдат реализирани час по-скоро от законотворците.", "date": "2018.05.02", "title": "Преглед на основните теми в старозагорския печат"}
{"url": "http://www.focus-news.net/news/2018/05/02/2517160/burgas-izvarshvat-se-remontni-deynosti-na-patya-slanchev-bryag-burgas-v-uchastaka-pomorie-aheloy.html", "text": "С нормална интензивност се осъществява движението на моторни превозни средства в областта. Това каза за Радио „Фокус“ – Бургас дежурният в Областно пътно управление. Пътищата са сухи и нормално проходими. Няма ограничения на видимостта. Извършват се ремонтни дейности на пътя Слънчев Бряг – Бургас с изграждане на второ платно в участъка Поморие - Ахелой. Движението на автомобили е отклонено по алтернативните маршрути по път Бургас – Ахелой през Каблешково и по път Поморие – Ахелой през Каменар. Съгласно графика на фирмата изпълнител ремонтите трябва да приключат до 18 юни 2018 г. Натоварен е трафикът в града в първия работен ден от седмицата. Интензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”.\r\nЯнислава КРЪСТЕВА", "date": "2018.05.02", "title": "Бургас: Извършват се ремонтни дейности на пътя Слънчев Бряг – Бургас в участъка Поморие - Ахелой"}
{"url": "http://www.focus-news.net/news/2018/05/02/2517163/shumen-gradat-shte-otbelezhi-90-godini-ot-rozhdenieto-na-kompozitora-aleksandar-tanev.html", "text": "С фотоизложба, филм и концерт на смесения хор „Родни звуци“ с диригент Христо Атанасов и хор „Бодра песен“ с диригент Деница Узунова днес в Шумен ще бъдат отбелязани 90 години от рождението на композитора Александър Танев. Това съобщиха от пресцентъра на Общината. В 17.30 часа във фоайето на Народното читалище “Добри Войников – 1856“ ще бъде открита документална фотоизложба за живота и дейността на твореца. От 18.00 часа в концертната зала на читалището ще прозвучат творби от Александър Танев и ще бъде показан филм за него. Гост на специалната вечер, посветена на Александър Танев в Шумен, ще бъде дъщерята на композитора, проф. д-р Борислава Танева, която ще представи негови клавирни творби. В срещата ще участват още проф. д-р Стефан Хърков и Диана Дечева, изпълнителен директор на Фондация „Панчо Владигеров“. Александър Танев е композиторът, създал ораторията „Заветът“, посветена на 1300-годишнината от основаването на българската държава и изпълнена за първи път на 1 март 1982 година в залата на шуменския театър. Мащабната творба, включваща шест части, по текстове на Николай Зидаров и исторически документи от IX, X и XIII век остана свързана с нашия град и неговите изпълнителски състави: симфоничния оркестър с диригент Иван Вульпе и двата хорови колектива – „Родни звуци“,„Бодра песен“  и с диригента Венета Вичева.", "date": "2018.05.02", "title": "Шумен: Градът ще отбележи 90 години от рождението на композитора Александър Танев"}
{"url": "http://www.focus-news.net/news/2018/05/02/2517167/plovdiv-okrazhniyat-sad-shte-gleda-deloto-sreshtu-chetirima-mazhe-za-grabezh.html", "text": "Окръжният съд ще гледа делото срещу четирима мъже за грабеж, при който единият от подсъдимите е бил въоръжен. Това съобщиха от пресцентъра на Окръжен съд – Пловдив. Делото ще се гледа от 14.30 часа в зала 10 на Съда. Съдия-докладчик е С. Цанкова. Подсъдими са  Йордан С., Марин П., Александър К. и Александър Д.\r\nСрещу подсъдимия Йордан С. е повдигнато обвинение в това, че на 27 срещу 28 май 2017 г. в село Йоаким Груево, област Пловдивска, в съучастие като подбудител и помагач на Александър К., Александър Д. и Марин П. - последните като извършители, умишлено е склонил и умишлено улеснил – чрез съвети, разяснения отстраняване на спънки и набавяне на средства Александър К., Александър Д. и Марин П., да отнемат чужди вещи на обща стойност 457 352.00 лева от владението на М. И., с намерение противозаконно да ги присвоят, като са употребили за това сила, грабежът е в особено големи размери и един от извършителите му – Александър Д., е бил въоръжен.\r\nСрещу Марин П. е повдигнато обвинение в това, че на 27 срещу 28 май 2017 г. в село Йоаким Груево, област Пловдивска, след като е бил осъждан за тежко умишлено престъпление на лишаване от свобода не по-малко от една година, изпълнението на което не е отложено по чл. 66 от НК и след като е бил осъждан два или повече пъти на лишаване от свобода за умишлени престъпления от общ характер, като поне за едно от тях изпълнението на наказанието не е отложено по чл. 66 от НК, като извършител, в съучастие с Александър К., Александър Д. – също като извършители, и Йордан С. – като подбудител и помагач, отнел чужди вещи на обща стойност 457 352.00 лв. от владението на М. И., с намерение противозаконно да ги присвоят, като е  употребил за това сила, грабежът е в особено големи размери и един от извършителите му – Александър Д., е бил въоръжен.\r\nСрещу Александър К. е повдигнато обвинение в това, че на 27 срещу 28 май 2017 г. в с. Йоаким Груево, област Пловдивска, при условията на опасен рецидив – след като е бил осъждан за тежко умишлено престъпление на лишаване от свобода не по-малко от една година, изпълнението на което не е отложено по чл. 66 от НК и след като е бил осъждан два или повече пъти на лишаване от свобода за умишлени престъпления от общ характер, като поне за едно от тях изпълнението на наказанието не е отложено по чл. 66 от НК, като извършител, в съучастие с  Александър Д. и Марин П. -  последните като извършители, и Йордан С. – като подбудител и помагач, е отнел чужди вещи на обща стойност 457 352.00 лева от владението на М. И., с намерение противозаконно да ги присвоят, като е употребил за това сила, грабежът е в особено големи размери и един от извършителите му – Александър Д., е бил.\r\nСрещу Александър Д. е повдигнато обвинение в това, че на 27 срещу 28 май 2017 г. в с. Йоаким Груево, област Пловдивска, при условията на опасен рецидив – след като е бил осъждан за тежко умишлено престъпление на лишаване от свобода не по-малко от една година, изпълнението на което не е отложено по чл. 66 от НК, като извършител, и Йордан С. – като подбудител и помагач, е отнел чужди вещи на обща стойност 457 352.00 лева от владението на М. И., с намерение противозаконно да ги присвои, като е употребил за това сила, грабежът е в особено големи размери и е бил въоръжен.", "date": "2018.05.02", "title": "Пловдив: Окръжният съд ще гледа делото срещу четирима мъже за грабеж"}
{"url": "http://www.focus-news.net/news/2018/05/02/2517164/plovdiv-okrazhniyat-sad-shte-gleda-deloto-sreshtu-chetirima-mazha-obvineni-za-razprostranenie-na-prekursor-na-narkotichni-veshtestva.html", "text": "Окръжният съд ще гледа делото срещу четирима мъжа, обвинени за разпространение на прекурсор на наркотични вещества. Това съобщиха от пресцентъра на Окръжен съд – Пловдив. Делото ще се гледа от 13.30 часа в зала 2 на Съда. Съдия-докладчик е М. Буюклиева.  Подсъдими са Дженгиз М., Алексей М., Димитър А. и Яман Р.\r\nСрещу Дженгиз М. е повдигнато обвинение в това, че на 3 август 2017 г. в град Пловдив при условията на опасен рецидив – извършил е престъплението, след като е бил осъждан за тежко умишлено престъпление на лишаване от свобода не по-малко от една година, изпълнението на което не е било отложено по чл. 66 НК, като извършител в съучастие с Амини Ф., Димитър А., Алексей М. и Яман Р. като извършители, без надлежно разрешително е държал с цел разпространение прекурсор на наркотични вещества – 2227,63 кг оцетен анхидрид.\r\nСрещу Алексей М. е повдигнато обвинение в това, че на 3 август 2017 г. в град Пловдив като извършител в съучастие с Амини Ф., Димитър А., Дженгиз М. и Яман Р. – също като извършители, без надлежно разрешително е държал с цел разпространение прекурсор на наркотични вещества – 2227,63 кг оцетен анхидрид.\r\nСрещу Димитър А. е повдигнато обвинение в това, че на 3 август 2017 г. в град Пловдив като извършител в съучастие с Амини Ф., Дженгиз М., Алексей М. и Яман Р. – също като извършители, без надлежно разрешително е държал с цел разпространение прекурсор на наркотични вещества – 2227,63 кг оцетен анхидрид.\r\nСрещу Яман Р. е повдигнато обвинение в това, че на 3 август 2017 г. в град Пловдив като извършител в съучастие с Амини Ф., Дженгиз М., Алексей М. и Димитър А. – също като извършители, без надлежно разрешително е държал с цел разпространение прекурсор на наркотични вещества – 2227,63 кг оцетен анхидрид.\r\nДелото е насрочено в разпоредително заседание.", "date": "2018.05.02", "title": "Пловдив: Окръжният съд ще гледа делото срещу четирима мъжа, обвинени за разпространение на прекурсор на наркотични вещества"}
{"url": "http://www.focus-news.net/news/2018/05/02/2517166/varna-prodalzhava-markirovkata-za-sinyata-zona-v-tsentralnata-chast-na-grada.html", "text": "Продължава полагането на маркировката за образуване на „синя зона“ в централната част на Варна, предаде репортер на Радио „Фокус“ - Варна. Във връзка с въвеждането на „синя зона“ в град Варна в дните 3 и 4 май ще се полага хоризонтална маркировка по улиците „Д-р Л. Заменхов“, „Дебър“, ул. „Цар Симеон“, „Габрово“, „А. Златаров“, съобщиха от ОП „Общински паркинги и синя зона“. За времето от 7.00 часа до 19.30 часа паркирането в районите ще бъде забранено. Призовават се гражданите да преместят автомобилите си. Движението по бул. „Приморски“ се осъществява двупосочно в едното платно. Ремонтът на бул. „Левски“ продължава. Във връзка с изпълнението на проекта за реконструкция и рехабилитация на канализационна мрежа в селищно образувание „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временна организация на движение е въведена и поради ремонтните дейности по реконструкция на ул. „Мара Тасева“ в кв. „Аспарухово“. Остава затворено едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“. Въведено е изменение и в движението от и към центъра на Аспарухово, което ще се осъществява двупосочно в съседното платно. Улица „Мара Тасева“ е затворена, като движението ще бъде пренасочвано по бул. „Народни будители“, който ще бъде отворен след строителството  на кръгово кръстовище.\r\nМилена СТОЕВА", "date": "2018.05.02", "title": "Варна: Продължава маркировката за „синята зона“ в централната част на града"}
{"url": "http://www.focus-news.net/news/2018/05/02/2517165/pazardzhik-v-grada-shte-se-provedat-7-ite-natsionalni-praznitsi-na-profesionalnoto-folklorno-izkustvo.html", "text": "7-ите Национални празници на професионалното фолклорно изкуство ще се проведат от днес до 11 май на сцената на ДКТ „К. Величков“ в Пазарджик. Това съобщиха за Радио „Фокус“ – Пазарджик от Общината. По традиция той се провежда през 4 години – период, през който професионалните ансамбли обновяват изцяло своя репертоар. В Празниците ще вземат участие всички професионални ансамбли от България, Оркестърът за народна музика при БНР, както и Академичните ансамбли при: Академия за музикално, танцово и изобразително изкуство – Пловдив, Югозападен университет – Благоевград, Варненски свободен университет „Черноризец Храбър“. Медиен партньор на 7-ото издание е БНР, което ще излъчи 50 предавания с програмата и участниците в Националните празници на професионалното фолклорно изкуство „Пазарджик-2018“. Предвижда се след форума да се организира работна среща, на която експерти и ръководители на професионалните състави да направят анализ на нивото на професионалните ансамбли в момента, както и да формулират актуалните проблеми в тях. Националните празници на професионалното фолклорно изкуство ще бъдат богата и красива панорама на всички региони с характерните за тях особености и нюанси. Ще бъдат сърдечна, приятна и вълнуваща среща с популярни и любими композитори, хореографи, певци, инструменталисти и танцьори, творческа среща с художествени ръководители и артисти за обмяна на опит, за свободни разговори по актуални проблеми на фолклора, за съвременните тенденции на съществуване, перспективи и развитие.", "date": "2018.05.02", "title": "Пазарджик: В града ще се проведат 7-ите Национални празници на професионалното фолклорно изкуство"}
{"url": "http://www.focus-news.net/news/2018/05/02/2517168/gabrovo-izsichane-na-hrasti-se-izvarshva-v-uchastak-ot-patya-mezhdu-gabrovo-i-veliko-tarnovo.html", "text": "Изсичане на храсти тече в участък от пътя между Габрово и Велико Търново. Нека водачите карат внимателно в отсечката от село Цинга до град Дебелец, от 115+300 до км 131+000. От Областно пътно управление – Габрово съобщиха за Радио „Фокус“ – Велико Търново, че дейностите трябва да приключат до 4 май и призоваха шофьорите да се съобразяват с пътната обстановка. Условията за пътуване в региона са нормални. Времето е ясно и слънчево, без облаци и намалена видимост. Трафикът в сутрешните часове е натоварен. По-засилено е движението по първокласните пътища в региона, както и в района на прохода Шипка. Там настилката е частично мокра в по-усойните места. Остава в сила забраната за товарни автомобили над 12 тона. За изминалото денонощие в областта не са регистрирани тежки инциденти и нови затворени участъци. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. В едната лента се пренасочва трафика в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. В едната лента се осъществява движението и по пътя между Драгановци и Габрово, където в участъка от  км 16+970 до км 17+175 тече направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срокът за приключване е краят на април.\r\nЛуиза ТРАНЧЕВА", "date": "2018.05.02", "title": "Габрово: Изсичане на храсти се извършва в участък от пътя между Габрово и Велико Търново"}
{"url": "http://www.focus-news.net/news/2018/05/02/2517161/pazardzhik-konstantiyskiyat-episkop-yakov-shte-otsluzhi-vodosvet-za-hramoviya-praznik-na-tsarkvata-sv-tsar-boris-pokrastitel-grad-septemvri.html", "text": "Днес - 2 май, когато Православната църква прославя Св. Цар Борис Покръстител, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще отслужи празничен водосвет за храмовия празник на църквата \"Св. Цар Борис Покръстител\", град Септември. Началото е в 11.00 часа. \r\nНикола ПЕТКОВ", "date": "2018.05.02", "title": "Пазарджик: Константийският епископ Яков ще отслужи водосвет за храмовия празник  на църквата \"Св. Цар Борис Покръстител\", град Септември"}
{"url": "http://www.focus-news.net/news/2018/05/02/2517162/kathimerini-na-fona-na-naprezhenieto-s-migrantite-aleksis-tsipras-i-ministri-ot-kabineta-mu-shte-posetyat-lesbos.html", "text": "В сряда и четвъртък министър-председателят на Гърция Алексис Ципрас и няколко членове на кабинета му ще посетят източния егейски остров Лесбос, за да успокоят обществените настроения на фона на увеличения приток на пристигащите мигранти от Турция и напрежението сред търсещите убежище, отбелязва електронното издание Kathimerini.\r\nОфициалните лица на Атина, които ще присъстват на конференция за регионално развитие, ще посетят острова само няколко дни, след като десетки крайнодесни екстремисти атакуваха група от около 200 мигранти и търсещи убежище, които протестираха на главния площад в столицата на Лесбос срещу съдебно решение, което им пречи да бъдат прехвърлени в континенталната част на страната. \r\nИнцидентът бе последван от вълнения в центъра за прием на мигранти в Мория, където местните жители често изразяват загриженост от значителното увеличение на пристигащите от Турция мигранти. \r\nМестните власти по островите, разположени на „фронтовата линия“ на миграционната криза многократно призоваха Атина за мерки за облекчаване на натиска върху пренаселените лагери чрез увеличаване на прехвърлянията на мигранти в континенталната част и ускоряване на връщането на отхвърлените кандидати в Турция.Тереза Герова", "date": "2018.05.02", "title": "Kathimerini: На фона на напрежението с мигрантите: Алексис Ципрас и министри от кабинета му ще посетят Лесбос"}
{"url": "http://www.focus-news.net/news/2018/05/02/2517176/api-vazstanoveno-e-dvizhenieto-v-izprevarvashtata-i-v-aktivnata-v-uchastaka-ot-bosnek-do-staro-selo-ot-km-30-do-km-33-na-am-struma-v-posoka-sofiya.html", "text": "Възстановено е движението в изпреварващата и в активната в участъка от Боснек до Старо село от км 30 до км 33 на АМ „Струма“ в посока София. Това съобщиха от пресцентъра на Агенция \"Пътна инфраструктура\". Движението временно се извършваше двупосочно в платното за Дупница поради профилактично обрушване на скатове. Необходимо е шофьорите да карат внимателно и да спазват поставената пътна сигнализация.", "date": "2018.05.02", "title": "АПИ: Възстановено е движението в изпреварващата и в активната в участъка от Боснек до Старо село от км 30 до км 33 на АМ „Струма“ в посока София"}
{"url": "http://www.focus-news.net/news/2018/05/02/2517170/zam-kmetat-na-sofiya-evgeni-krusev-remontat-na-ul-graf-ignatiev-zapochva-na-7-may-dvizhenieto-na-tramvaite-shte-bade-spryano-iztsyalo.html", "text": "Ремонтът на ул. „Граф Игнатиев“ започва на 7 май, движението на трамваите ще бъде спряно изцяло. Това каза заместник-кметът на София с ресор транспорт и транспортни комуникации Евгени Крусев в интервю за предаването „Денят започва“ по БНТ.\r\n„Ремонтът на ул. „Граф Игнатиев“ ще бъде може би най-тежкият, който ще изпълним през 2018 г.  Разделили сме го на етапи, така че минимално да затрудним хората, които се придвижват в района. Започваме на 7 май, понеделник, като се стартира от отсечката, която е от ул. „Алабин“ до пл. „Гарибалди“. Паралелно ще се работи на няколко фронта, така че да може да се намали срокът, в който причиняваме неудобства на хората“, обясни Крусев.\r\nПо думите му ремонтът на пл. „Славейков“ трябва да приключи до средата на лятото, когато ще бъдат изпълнени всички основни части по неговата реконструкция, включително ще бъде възстановен фонтанът, който се намира там, ще бъдат обновени и настилките и осветлението. „Пл. „Славейков“ реално е един от първите етапи, които се започват в рамките на реконструкцията на ул. „Граф Игнатиев“, и поетапно след това към края на лятото вървим в посока към бул. „Евлоги и Христо Георгиеви“, където трябва да приключи. Цялата градинка, която е около храма „Св. Седмочисленици“, ще бъде реновирана, предвижда се и цялостен ремонт на ул. „Цар Иван Шишман“ и ул. „6-ти септември“, коментира зам.-кметът на София.\r\n„Трамваите, които преминават по ул. „Граф Игнатиев“ и отиват към пл. „Журналист“, ще бъдат спрени, тъй като линиите ще бъдат изградени наново с нова технология, която позволява по-малко шум и вибрации. За времето, в което са спрени трамваите, ще бъде осигурен заместващ автобус, който ще тръгва от станция „Хладилника“ и ще преминава по ул. “Гурко“ в участъка, където трамваите не могат да преминават по ул. „Граф Игнатиев“, обясни Крусев.", "date": "2018.05.02", "title": "Зам.-кметът на София Евгени Крусев: Ремонтът на ул. „Граф Игнатиев“ започва на 7 май, движението на трамваите ще бъде спряно изцяло"}
{"url": "http://www.focus-news.net/news/2018/05/02/2517173/plovdiv-intenziven-e-trafikat-po-avtomagistrala-trakiya-kakto-i-po-patya-plovdiv-karlovo.html", "text": "Интензивен е трафикът по участъка на автомагистрала „Тракия“ на територията на областта, както и по пътя Пловдив - Карлово. Това съобщиха за Радио „Фокус“ – Пловдив от Областното пътно управление. Интензивен трафик се отчита също по пътищата Пловдив - Асеновград - Смолян и Пловдив - Пещера. По останалите основни направления движението се осъществява с нормална интензивност и без затруднения. Пътните настилки на територията на областта са сухи и нормално проходими. Движението по пътя Пловдив - Асеновград от изхода на град Пловдив до разклона за град Куклен се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. До 20 май преминаването по пътя Шишманци – Белозем в района на пътния възел при АМ „Тракия“ ще се осъществява в една лента поради ремонтни дейности на надлез. Движението в участъка се контролира от светофарна уредба. До 30 юни движението по АМ „Тракия“ в участъка от Пловдив до Стара Загора се извършва с максимална скорост до 90 км/час и повишено внимание поради ремонтни дейности. Ограничено е преминаването на камиони над 5 тона по пътя Плодовитово - Първомай - Асеновград в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Опасност от падащи камъни има по направленията Бачково - Нареченски бани, Юговско ханче - Югово - Лъки - Здравец и Кричим - Стамболийски, както и в района на проходите Козница и Стражата. От Областното пътно управление призовават водачите да преминават с повишено внимание и съобразена скорост по посочените участъци.\r\nТрафикът по главните булеварди на територията на град Пловдив също е интензивен. Задръствания се образуват по булевардите „Найчо Цанов“, „Цар Борис III Обединител“, „Христо Ботев“, „Шести септември“, „Васил Априлов“, „Руски“, „Пещерско шосе“, „Дунав“, „България“, „Източен“, „Освобождение“ и „Санкт Петербург“. Водачите трябва да шофират с повишено внимание, за да не се създават предпоставки за възникването на пътни инциденти. Пътните настилки в града са сухи и нормално проходими.\r\nТони МИХАЙЛОВ", "date": "2018.05.02", "title": "Пловдив: Интензивен е трафикът по автомагистрала „Тракия“, както и по пътя Пловдив - Карлово"}
{"url": "http://www.focus-news.net/news/2018/05/02/2517175/veliko-tarnovo-vavezhda-se-vremenna-organizatsiya-na-dvizhenieto-za-6-may.html", "text": "Въвежда се временна организация на движението за 6 май. Това съобщиха от пресцентъра на Община Велико Търново. На 6 май (неделя) се въвежда временна организация на движението за МПС за времето от 20.45 до 21.30 часа се затваря за движение Площад \"Цар Асен I\", както и свързаните с него улици.", "date": "2018.05.02", "title": "Велико Търново: Въвежда се временна организация на движението за 6 май"}
{"url": "http://www.focus-news.net/news/2018/05/02/2517169/pazardzhik-postanovkata-na-zhivo-ot-onya-svyat-shte-bade-predstavena-kato-chast-ot-praznitsite-na-kulturata-v-peshtera.html", "text": "Постановката „На живо от оня свят“ ще бъде представена в Пещера като част от Празниците на културата, съобщи за Радио „Фокус“ – Пазарджик Димитър Павлов, експерт по културата в Община Пещера. Режисьор на пиесата е Ивайло Христов, а сценографията е дело на Милен Боричев. Комедията „На живо от оня свят“ на Жан Ноел Фенуик е изпълнена с много смях през сълзи. Трима напълно непознати – журналистка, политик и фризьор ще се срещнат в Ада. Те ще преминат през различни ситуации, опитвайки се да се опознаят и разкрият мистерията около смъртта на единия от тях. В главните роли са актьорите Албена Михова, Евгени Будинов и Кирил Ефремов. Началото на постановката е в 18.00 часа днес в читалище „Развитие“ в Пещера.\r\nАлбена ЖИЛЕКОВА", "date": "2018.05.02", "title": "Пазарджик: Постановката „На живо от оня свят“ ще бъде представена като част от Празниците на културата в Пещера"}
{"url": "http://www.focus-news.net/news/2018/05/02/2517178/pregled-na-osnovnite-temi-vav-varnenskiya-pechat.html", "text": "„Варна може да стане дестинация за медицински туризъм“. Това е челното заглавие на вестник „Черно море“. Необходима е държавна политика, която да насърчава изучаването на здравни професии, тъй като застаряващото население има нужда от качествена грижа. Варна може да се развива като дестинация за медицински туризъм. Градът предлага високо качество на здравните дейности във всички сфери, и то на приемливи за европейския потребител цени. „Спират строителството в курортите от 15 май“, това четем на стр. 2 в изданието. Глобите за физически лица са до 10 000 лв., а за юридически – до 50 000 лв. От 15 май до 1 октомври се забранява извършването на всички видове строителни и монтажни работи на територията на курортните комплекси край Варна със заповед на кмета на община Варна. Спира се достъпът на тежка строителна механизация и на всякакви превозни средства, доставящи строителни материали в комплексите. „Военноморският музей обяви вход свободен за 6 май“, съобщава вестникът на същата страница. По повод Деня на храбростта и празника на Българската армия Военноморският музей ще представи изложбата „Българската морска униформа – отражение на своята епоха“, която ще бъде открита на 4 май от 13.00 ч. „Средната заплата във Варна е втора по размер в страната“, четем на стр.3. 5,5 пъти е разликата между най-ниските и най-високите заплати у нас, отчетоха синдикалисти навръх 1 май – Международния ден на труда и работническата  солидарност. „Неимунизирано дете отпада от прием в детска градина, но не и от училище“, това ни информира още ежедневникът на стр.4. 3000 годишно са подрастващите, които боледуват от варицела във Варненско. „Голям интерес предизвика Панорамата на средното образование“ четем по-долу. Панорама на професиите и профилите в средното образование се проведе в Юнашкия салон. Организатор на събитието беше община Варна, а в него се включиха 19 средни училища, професионални и профилирани гимназии, които представиха актуална информация за учебната 2018-2019 г. „ПСК „Черно море” е комплексен шампион на Talent Cup“, допълва на спортните страници вестникът. ПСК „Черно море” стана комплексен шампион на силния международен турнир по плуване за деца и подрастващи Talent Cup.", "date": "2018.05.02", "title": "Преглед на основните теми във варненския печат"}
{"url": "http://www.focus-news.net/news/2018/05/02/2517179/plovdiv-s-tridnevna-programa-v-asenovgrad-shte-bade-otbelyazan-denyat-na-hrabrostta-i-praznik-na-balgarskata-armiya.html", "text": "С тридневна програма Асеновград ще отбележи 6 май – Ден на храбростта и празник на Българската армия. Това съобщиха за Радио „Фокус“ – Пловдив от пресцентъра на Общината. Събитията започват още на 4 май, когато от 17.30 часа в Градската библиотека „Паисий Хилендарски“ ще се състои откриване на гостуваща фотоизложба от Хисаря на обредни хлябове и традиции от регион Тракия, озаглавена „Добре дошли в България“. На 5 май програмата по повод Гергьовден продължава с конни надбягвания, конкурс за най-красив кон и състезание по надскачане, организирани от Сдружението по коневъдство и конен спорт „Цар Иван Асен II” и ОП „Туризъм” в Асеновград. Събитието ще започне в 11.00 часа на изхода на Асеновград по пътя за Кърджали.\r\nКулминацията на тържествата е на 6 май на пл. „Акад. Николай Хайтов“. Тогава в 11.30 часа ще се състои тържествен ритуал по издигане на националното знаме от Военно формирование 24490. Десет минути по-късно ще започне празничен концерт на Конушенския оркестър с художествен ръководител Никола Илиев.", "date": "2018.05.02", "title": "Пловдив: С тридневна програма в Асеновград ще бъде отбелязан Денят на храбростта и празник на Българската армия"}
{"url": "http://www.focus-news.net/news/2018/05/02/2517180/pregled-na-osnovnite-temi-vav-velikotarnovskiya-pechat.html", "text": "„Денислав Станчев от ПНГ със сребро от Менделеевата олимпиада в Беларус“ е заглавие от първа страница на областния всекидневник „Янтра Днес”. Дванадесетокласникът Денислав Станчев се завърна със сребърен медал от Международната Менделеевска олимпиада по химия, която се проведе в беларуската столица Минск. Абитуриентът е от Природо-математическата гимназия „Васил Друмев“. „Прострелян съди полицията за 300 000 лв.“ е друго заглавие от днешното издание. Простреляният при гонка от пътни полицаи съди Областна дирекция на МВР във В. Търново за 300 000 лв. Илия Върбанов от Левски е завел дело в Административния съд в старата столица. „С 1,7 млн. лв. строят детска градина в квартал „Зона Б“ , пише още вестникът. С 1,7 млн. лв. ще бъде изградена детска градина в кв. „Зона Б“ във В. Търново. Средствата са преведени по сметката на Общината, съобщи кметът на старата столица Даниел Панов. „588 са кръводарителите за първите три месеца на 2018 година“ е друга новина от днес. В изданието ще откриете и материал, разказващ за Празника на яйцето, който се проведе в Павликени. „13 мъже и жени влязоха доброволно за месец в казарма в Националния военен университет“  е заглавие от другия областен ежедневник „Борба“. Народна певица, която в момента е по майчинство, и бъдеща акушерка, IT специалист и собственик на частен бизнес, агрономи и икономисти са първите 13 българи, които доброволно са зарязали за месец условията на цивилния си живот, за да влязат в казармата. „Община В. Търново е финансово стабилна, събира повече данъци и такси“ е друга тема от вестника. Община Велико Търново затвърждава финансовата си стабилност. В местната хазна влизат повече данъци и такси и няма просрочени задължения, информира кметът Даниел Панов. „В Павликени намериха отговор на световната дилема – кокошката е преди яйцето“ е друга тема от всекидневника. Кокошката е преди яйцето – това е решението на павликенчани, които гласуваха по време на Петия празник на яйцето, който се проведе в града. За първи път тази година организаторите промениха мотото на забавния фестивал и поискаха от жителите и гостите на Павликени да се произнесат по все още нерешената световна дилема – кое е първо – яйцето или кокошката. На първа страница на областния ежедневник е поместен и материал, разказващ за горнооряховка, която намери в Швейцария реализация за себе си и по –добър живот за своя син.", "date": "2018.05.02", "title": "Преглед на основните теми във великотърновския печат"}
{"url": "http://www.focus-news.net/news/2018/05/02/2517181/smolyan-po-pat-dospat-borino-se-izvarshva-pochistvane-na-svlecheni-zemni-masi.html", "text": "Предимно сухи и нормално проходими са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. През нощта не са получавани сигнали за инциденти по пътищата в областта. По направлението Доспат – Борино се извършва почистване на свлечени земни маси. По направленията Соколовци – Момчиловци – Баните и Михалково – Кричим се изкърпва асфалтовата настилка. По пътищата Средногорци – Мадан – Печинско и Рудозем – Смилян се почистват пътни окопи и наноси. По посочените направления водачите трябва да шофират с повишено внимание и съобразена скорост. Във връзка с отстраняване на канализационна авария в центъра на гр. Рудозем до 18.00 часа на 3 май, движението на автомобилите от бул. „България“ ще бъде спряно, обходният маршрут е по улиците „Хан Аспарух“ и „Стефан Стамболов“. Отворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово на 2,5 км след разклона продължава да се осъществява в едната лента заради пропадане на пътен банкет. Мястото, което е с дължина около 100 метра е обозначено със знаци. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян автомобилният трафик е с обичайната си интензивност за делничен ден, по-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2018.05.02", "title": "Смолян: По път Доспат – Борино се извършва почистване на свлечени земни маси"}
{"url": "http://www.focus-news.net/news/2018/05/02/2517177/kyustendil-remontni-deynosti-se-izvarshvat-v-otdelni-uchastatsi-po-patya-za-gkpp-gyueshevo.html", "text": "Ремонтни дейности се извършват в отделни участъци по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтни дейности на асфалтовата настилка се извършват в участъка между селата Ябълково и Драгомирово. Предприет е ремонт на асфалтовата настилка и в района на граничния пункт. Дейностите са със срок до 3 май. Движението по пътя между селата Смоличано и Пелатиково е ограничено поради пропадане на пътното платно в четири участъка от това направление. Срокът е до 30 юни. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.02", "title": "Кюстендил: Ремонтни дейности се извършват в отделни участъци по пътя за ГКПП „Гюешево”"}
{"url": "http://www.focus-news.net/news/2018/05/02/2517183/shumen-prodalzhavat-remontnite-deynosti-po-patya-pristoe-kaolinovo.html", "text": "Продължават ремонтните дейности по пътя Пристое - Каолиново, предаде репортер на Радио „Фокус“ - Шумен. Водачите трябва да се движат с повишено внимание в посочения участък. В сила е ограничението за автомобили над 3,5 тона по пътя Секулово – Тодор Икономово  поради компрометирано състояние на мостово съоръжение. Въведен е обход. Забранено остава движението на автомобили над 10 тона по пътя Радко Димитриево - Друмево. Обходът е Шумен - Овчарово - Друмево.  Върбишки проход остава затворен за всички видове пътни превозни средства. Ришки проход е отворен без ограничения. Сухи са пътните настилки в Шумен и областта. Трафикът по републиканската пътна мрежа е с нормална интензивност.\r\nИвелина ИВАНОВА", "date": "2018.05.02", "title": "Шумен: Продължават ремонтните дейности по пътя Пристое - Каолиново"}
{"url": "http://www.focus-news.net/news/2018/05/02/2517184/pirogovskite-nevrohirurzi-spasiha-zhivota-na-7-godishno-momche.html", "text": "Пироговските неврохирурзи спасиха живота на 7-годишно момче. Това съобщиха от пресцентъра на лечебното заведение. 7-годишно момче от Монтана е докарано по спешност в УМБАЛСМ „Н. И. Пирогов” в нощта на 30 април срещу 1 май, след лошо падане от колело, при което е пострадало тежко. \r\nНаправените високоспециализирани изследвания показват, че момчето има открита импресионна фрактура  - т.е. има тежко счупване на черепа с притискане на мозъка. Налага се незабавна операция. За да я извърши, в операционната веднага влизат д-р Петър Илков и екипът му, а анестезиолог е д-р Боряна Янева. \r\nПироговските лекари оперират цяла нощ. Д-р Илков извършва животоспасяващата операция, след което детето е настанено за лечение в детската реанимация, където е поставено под активни интензивни грижи и наблюдение.\r\nВ момента момчето се възстановява добре. То е в съзнание, контактно и адекватно.", "date": "2018.05.02", "title": "Пироговските неврохирурзи спасиха живота на 7-годишно момче"}
{"url": "http://www.focus-news.net/news/2018/05/02/2517182/pregled-na-osnovnite-temi-v-shumenskiya-pechat.html", "text": "„Пъргавелци покориха Орхангази“ е водещото заглавие във вестник „Шуменска заря“. Шуменският детски танцов ансамбъл „Пъргавелче“, с главен художествен ръководител Чавдар Чанов, се завърна от поредното си успешно в Турция. От 19 до 25 април талантливите танцьори гостуваха на българските изселници в град Орхангази и участваха в проявите там, организирани по повод Празника на детето в Турция. „Медали за млади художници\" е акцент от стр. 2 в броя. Седем ученици от Арт школата към шуменския Център за подкрепа за личностно развитие, ръководена от Теменуга Христова, участваха в проведения за осемнадесети път в резервата „Старинен Пловдив, Международен пленер „Традиция, екология, творчество“. Пленерът бе организиран от СУ “Св. св. Кирил и Методий”, а премина под патронажа на Министерството на образованието и науката. Събитието е ежегодно и привлича участници от цяла България. „Шуменски певци в Клисура“ е друго заглавие от 2 страница. Шуменският хор на запасното воинство “Хан Аспарух, към Съюза на офицерите и сержантите от запаса и резерва с диригент Наташа Христова и корепетитор Димитър Кукушков, участва в честването на 142-ата година от Априлското въстание в Клисура. „До 10 дни слагат пейки на спирка в кв. „Боян Българанов“, пише изданието. Толкова дни срок си даде кметът на Шумен Любомир Христов, за да изпълни желанието на жители от квартала. „130 000 лв. за хоризонтална маркировка“, информира ежедневникът. Отделени са значителни средства, с които ще бъде подновена хоризонталната маркировка по шуменските улици. Предстои обявяване на обществена поръчка за обновяване на заличените пешеходни пътеки и осеви линии. „417 нарушения на трудовото законодателство са констатирани от Инспекцията по труда“, съобщава всекидневникът. Констатираните нарушения на трудовото законодателство са от месец април. Най-много нарушения са регистрирани при възникването на трудовите правоотношения – 94 и 52- по заплащането. Трудовите инспектори са хванали нарушения при работното време, представянето на документи и оформяне на трудови книжки.", "date": "2018.05.02", "title": "Преглед на основните теми в шуменския печат"}
{"url": "http://www.focus-news.net/news/2018/05/02/2517171/faz-ek-shte-predstavi-plan-za-byudzheta-na-es-sled-brekzit.html", "text": "Европейският комисар по бюджета Гюнтер Йотингер ще представи плановете на Европейската комисия за финансите на Общността след излизането на Великобритания от структурите на организацията, съобщава германският национален ежедневник Die Frankfurter Allgemeine Zeitung.\r\nПланът на Йотингер за бюджетната рамка на ЕС след 2021 г. срещна сериозна критика още преди официалното му представяне. Австрийският канцлер Себастиан Курц определи предложението на комисаря по бюджета като „далеч от приемливо“. \r\n„Нашата цел трябва да бъде ЕС да стане по-икономичен и по-ефективен след Брекзит\", подчерта Курц, допълвайки, че ЕК не е взела предвид това при подготовката на плана. \r\nВ следобедните часове на сряда Йотингер ще представи първото предложение за финансово планиране на ЕС за периода от 2021 г. до края на 2027 г. Според предварително публикувана информация, планът му предвижда значително по-високи вноски в бъдеще за държавите-членки на Общността.Тереза Герова", "date": "2018.05.02", "title": "FAZ: ЕК ще представи план за бюджета на ЕС след Брекзит"}
{"url": "http://www.focus-news.net/news/2018/05/02/2517185/kyustendil-poradi-podmyana-na-vodoprovodna-mrezha-chast-ot-grad-dupnitsa-e-bez-voda.html", "text": "Поради подмяна на водопроводна мрежа част от град Дупница е без вода. Това съобщи за Радио „Фокус” – Кюстендил Илия Илиев, управител на общинското ВиК дружество в Дупница. По думите му ремонтът ще продължи до 19.00 часа. Без вода ще бъдат жителите на квартал „Подина”, както и улиците „Венелин”, „III гвардейски полк”, „Св. Георги”, „Кокиче“, „Христо Ботев“ и прилежащите преки. Ремонтът е поредният, който дружеството и Община Дупница предприемат за подобряване на водоснабдяването в града, той ще продължи и на 3 май.\r\nВенцеслав ИЛЧЕВ", "date": "2018.05.02", "title": "Кюстендил: Поради подмяна на водопроводна мрежа част от град Дупница е без вода"}
{"url": "http://www.focus-news.net/news/2018/05/02/2517186/ministar-nikolina-angelkova-zapochnaha-udarni-investitsii-ot-golemi-hotelski-verigi-v-letnite-ni-kurorti-shte-se-postroyat-chetiri-novi-5-zvezdni-hotela.html", "text": "Започнаха ударни инвестиции от големи хотелски вериги в летните ни курорти, ще се построят четири нови 5-звездни хотела. Това каза министърът на туризма Николина Ангелкова в интервю за предаването „Денят започва“ по БНТ. „Това, което очакваме от летния туристически сезон и за което работим от миналия май месец, е ръст от около 7% и това лято, което ще покаже една устойчива тенденция. Миналата година имахме ръст от 5,4% - над 5,3 млн. чужди туристи посетиха страната, и това лято очакваме същото и дори може би една идея повече. Надяваме се да достигнем 6 млн. туристи за месеците от юни до септември, което ще бъде един изключително голям успех. Хубавото е, че всички големи хотели са на 90% резервирани. Лошото е, че все повече хора искат 4 и 5 звездни хотели, а де факто те са пълни. Така че друг наш приоритет е насърчаването на инвестициите в сектора, което предвид устойчивостта на дестинацията, с която България става известна като място за почивка, започнаха и ударно инвестиции на някои от големите хотелски вериги, от големите концерни в бранша, които имат и по няколко авио компании и хиляди хотели. Те насочиха своя поглед към нашата страна и като преки инвестиции в сътрудничество с български инвеститори“, каза още тя и обясни, че през това и следващото лято да се построят четири пет-звездни хотела по Българското Черноморие. \r\n„Отделно от това по време на срещата на Г-20 на министрите на туризма в Буенос Айрес, на която имах честта да присъствам като наблюдател, проведохме среща с главния изпълнителен директор на „Мариот“ – и всъщност те имат интерес и към Българското Черноморие. И този факт показва все по-голяма устойчивост на туризма, която предлагаме“, каза още министър Ангелкова и обясни, че по време на срещата е станало ясно още, че за такива далечни пазари е много важно обединението и работата на регионален принцип.\r\nКато едно от най-големите предизвикателства за лятото тя посочи липсата на кадри. „Работим по това още от създаването на нашето правителство. Приоритет ни е и образованието и свързаните с това въвеждания на дуално обучение, така че пряката връзка между нуждата на бизнеса и кадрите, които се произвеждат, да бъде осезаема. Но това е един процес, който трябва да се завърти. Работим, за да имаме резултати в най-скоро време“, коментира министър Ангелкова и обясни, че се очаква тази година да има много по-голям брой на работници от трети страни, тъй като работодателите са започнали да се подготвят от много по-рано.", "date": "2018.05.02", "title": "Министър Николина Ангелкова: Започнаха ударни инвестиции от големи хотелски вериги в летните ни курорти, ще се построят четири нови 5-звездни хотела"}
{"url": "http://www.focus-news.net/news/2018/05/02/2517188/burgas-zadarzhan-e-mazhat-koyto-strelya-s-pistolet-po-elektronniya-aparat-na-velostantsiyata-v-zhk-slaveykov.html", "text": "Полицията разкри кой е мъжът, който стреля с пистолет по електронния апарат на велостанцията пред Спортния център в бургаския жк. „Славейков“. Това съобщиха от ОДМВР - Бургас. Това е 22-годишният Николай Т. от същия комплекс. Задържан е за 24 часа. Според полицията мъжът нямал обяснение за стрелбата и от какво е бил провокиран.\r\nНанесената материална щета на велостоянката, разположена до бл. 36 и спортния комплекс в к-с „Славейков“ е в размер на 2 300 лв. Стрелбата е осъществена за времето от 19.30 часа на 29 април до 09.00 часа на 30 април т.г., чрез произвеждане на изстрел с въздушен или газов пистолет, при което в тъчскрийна на велостанцията са направени два отвора.\r\nПричините за деянието са в процес на изясняване. Работата по случая продължава от служители на Второ Районно управление – Бургас.", "date": "2018.05.02", "title": "Бургас: Задържан е мъжът, който стреля с пистолет по електронния апарат на велостанцията в жк. „Славейков“"}
{"url": "http://www.focus-news.net/news/2018/05/02/2517174/ministar-nikolina-angelkova-prodalzhavame-vse-po-ustoychivo-da-se-utvarzhdavame-kato-predpochitana-zimna-turisticheska-destinatsiya.html", "text": "Продължаваме все по-устойчиво да се утвърждаваме като предпочитана зимна туристическа дестинация. Това каза министър Николина Ангелкова в предаването „Денят започва“ по БНТ. \"Резултатът от зимния сезон е много добър. Отново отбелязахме един рекорд от влизането ни в ЕС с над 1.653 млн. чуждестанни туристи, които посетиха страната от декември 2017 г. до януари 2018 г., което е 12% ръст. На фона на рекордните ръстове от миналия зимен сезон от 19.6%, ние продължаваме все по-устойчиво да се утвърждаваме като предпочитана зимна туристическа дестинация\", каза още министър Ангелкова. По думите ѝ от декември 2017 г. до февруари 2018 г. над 400 млн. евро са приходите само от зимен туризъм. \"Това означава, че усилията, които полагаме в тази посока, все повече се забелязват от всички наши потенциални пазари и България става и предпочитана зимна дестинация, независимо от това, че като цяло сме познати като дестинация за слънце и море. Ръст бележим от нашите основни пазари за зимен туризъм. Ръстът от туристи от Гърция е 12% ръст, от Румъния - 29%, Турция - над 18%. От Италия бележим ръст от 11%, която е наша конкурентна дестинация. От Израел имаме 33% ръст, от Германия – 11%, от Австрия също имаме ръст. На всичките ни целеви пазари за зимен туризъм, ние значително увеличаваме интереса към нашата страна като туристическа дестинация\", добави министър Ангелкова. \r\n\"Разработваме както СПА и уелнес дестинации, които предстои да представим за обществено обсъждане, така и вино и гурме маршрути чрез проекта „Сподели България“. Промотираме културно-историческите дестинации, които обявихме пред 2 години, защото за нас е важно да използваме максимално целия туристически потенциал на страната и да развиваме целогодишен туризъм. И тези усилия се увенчават с успех, тъй като за миналата година за месеците от парил до ноември бележим ръстове от 10 до 40% на посещенията на чуждестранни туристи. Но, разбира се, имаме да работим още много за максимално запълване на хотелската база както на хотели на националните ни курорти, така и на територията на цялата страна\", каза още министър Ангелкова. По думите ѝ това е една от основните цели на министерството и навсякъде, където участва, промотира страната като целогодишна туристическа дестинация. \"Фактът, че зимният туризъм е толкова успешен независимо от мекото време, показва, че България започва да се търси не само зимата за ски, но и за да се съчетават различните туристически продукти и това е обяснимо особено предвид потенциала на спа и уелнес туризма\", добави Ангелкова.", "date": "2018.05.02", "title": "Министър Николина Ангелкова: Продължаваме все по-устойчиво да се утвърждаваме като предпочитана зимна туристическа дестинация"}
{"url": "http://www.focus-news.net/news/2018/05/02/2517194/burgas-22-godishen-se-preobarna-s-kraden-avtomobil.html", "text": "22- годишен сe преобърна с краден автомобил.  Това съобщиха от ОДМВР- Бургас. На 1 май около 06.06 часа на около 500 м преди местността Капчето, поради движение с несъобразена с пътните условия скорост лек автомобил с бургаска регистрация  се преобръща извън пътното платно. Автомобилът е управляван от 22-годишния неправоспособен П.С.  от Бургас. При инцидента е пострадал водачът на автомобила, който е отведен в МБАЛ „Бургасмед“, прегледан и освободен с диагноза „остра интоксикация“, установена чрез химичен анализ. Автомобилът е с цялостна деформация на купето. Самият автомобил е собственост на 50- годишна бургазлийка от кв. „Горно Езерово“, която го паркирала предишния ден  пред дома си, разположен на ул. „Росица“. Ставайки от сън на следващия ден жената установила липсата на автомобила и алармирала полицейските служители от Четвърто Районно управление – Бургас. След допускане на ПТП с крадения автомобил и преминат медицински преглед, извършителят на деянието – П.С. е задържан със заповед за полицейско задържане за срок от 24 часа. Работата по случая продължава от служители на Четвърто Районно управление – Бургас.", "date": "2018.05.02", "title": "Бургас: 22-годишен сe преобърна с краден автомобил"}
{"url": "http://www.focus-news.net/news/2018/05/02/2517187/makfaks-makedoniya-v-nakazatelniya-sad-v-skopie-e-nasrocheno-novo-zasedanie-po-deloto-titanik-za-izborni-izmami.html", "text": "В сряда в Наказателния съд в Скопие е насрочено ново заседание по делото „Титаник\" на Специализираната прокуратура, припомня македонската информационна агенция „Макфакс“ .\r\nПетходното заседание бе отложено поради отсъствието на Гордана Янкуловска, но и поради факта, че в съда не бе пристигнал отговор на искането на адвоката Еленко Миланов за освобождаване на съдийския състав. Съответното искане той постави заради съмнение, че съдиите са били подслушвани. \r\nОбвинями по делото са бившият председател на ВМРО-ДПМНЕ Никола Груевски и съпартийците му Мартин Протогеров, Кирил Божиновски, Миле Янакиески и Гордана Янкуловска. Те са заподозрени за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.\r\nЗащитата на обвиняемите поискаха отлагане на днешното и следващите три заседания, за да се проверят доказателствата и да се подготвят. Специализираната прокуратура се противопостави на предложението, като заяви, че то е отправено с цел да се забави процедурата. Тереза Герова", "date": "2018.05.02", "title": "„Макфакс“ (Македония): В Наказателния съд в Скопие е насрочено ново заседание по делото „Титаник“ за изборни измами"}
{"url": "http://www.focus-news.net/news/2018/05/02/2517189/blagoevgrad-bez-problemi-se-izvarshva-preminavaneto-na-avtomobili-prez-gkpp-kulata.html", "text": "Без проблеми се извършва преминаването на ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварено е и движението на останалите пунктове по българо-гръцката граница.\r\nЛивия НИНОВА", "date": "2018.05.02", "title": "Благоевград: Без проблеми се извършва преминаването на автомобили през  ГКПП „Кулата“"}
{"url": "http://www.focus-news.net/news/2018/05/02/2517193/pss-dobri-sa-usloviyata-za-turizam-v-planinite.html", "text": "Добри са условията за туризъм в планините днес Това съобщиха от Планинска спасителна служба (ПСС) към БЧК за Агенция „Фокус“ . Времето е спокойно, температурите са над 7-8 градуса. \r\nПо най-високите части на Рила и Пирин има множество снежни преспи, които в стръмните склонове са много опасни, затова по възможност трябва да се избягват или с повишено внимание и подходяща екипировка да бъдат преминавани. От ПСС предупредиха, че в следобедните часове времето в Западна България ще се влоши. Няма инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.02", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/02/2517196/yambol-kontsert-na-rok-grupata-yuraya-hiyp-shte-se-provede-v-grada-na-2-yuni.html", "text": "Една от емблематичните рок групи на всички времена – „Юрая Хийп“ пристига за концерт в Ямбол на 2 юни. Това съобщиха от Община Ямбол. Събитието е кулминация на тържествата, посветени на празника на града. Концертът на площада пред общината е с начален час 20.00 и е със свободен вход – като подарък да всички жители и гости на Ямбол.\r\nПредставянето в Ямбол е част от наситената с концерти по целия свят програма на групата. В края на април и през май „Юрая Хийп“ забиват в САЩ и Канада, през юни са вече в Швеция, Германия, следват Швейцария и Чехия. В момента топ-групата подготвя новия си албум „Living The Dream“, който се очаква да излезе през септември.\r\nЯдрото на актуалния състав на бандата продължава да бъде основателят на „Юрая Хийп“ Мик Бокс, дал началото й в късните 60-те год. на миналия век. От дебютния си албум през 1970-а Very ‘Eavy, Unble’ Umble досега групата има продадени повече от 30 милиона записи и участия в повече от 60 страни по целия свят. В България британците идват за първи път през 1988 г., когато изнасят турне в големите градове на страната, оставайки в историята като една от първите западни групи, пробили „желязната завеса“ на бившия комунистически лагер.\r\nИконичната „July Morning“ е само един от шедьоврите на „Юрая Хийп“, които ще прозвучат на концерта им в Ямбол на 2 юни. Феновете ще могат да се насладят и на други култови парчета като \"Easy Livin\", \"Wizard\", \"Gipsy\", \"Sunrise\", \"Look at Yourself\"  и мн. др.\r\nВ настоящия състав на групата влизат Мик Бокс – соло китара, бек вокали, Фил Ланзън – клавири, бек вокали (от 1986 г. насам), Бърни Шоу – вокали (също от 1986), Ръсел Гилбрук – барабани (влязъл в групата от 2007) и басистът Дейви Римър (от 2013 г.), с когото ямболската публика се срещна миналата година при участието му в проекта \"Voises of Rainbow\" по време на Рок бир феста през юни. Само за две години през концерти в Ямбол минаха още редица рок-легенди като Боби Кимбъл (ТОТО), Иън Пейс (Дийп Пърпъл), Греъм Бонит и Дуги Уайт (Рейнбой) и др.", "date": "2018.05.02", "title": "Ямбол: Концерт на рок групата „Юрая Хийп“ ще се проведе в града на 2 юни"}
{"url": "http://www.focus-news.net/news/2018/05/02/2517195/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-may.html", "text": "„Софийска вода” временно ще прекъсне водоснабдяването в някои части на столицата на 3 май. Това съобщиха от пресцентъра на дружеството.\r\nВъв връзка с подмяна на сградно водопроводно отклонение до бл. 110 жк. „Люлин“ 10, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бл. 110, бл. 110П, бл. 169, бл. 108, бл. 109, бл. 151 до 157, бл. 153А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тома Давидов“ ъгъла с ул. „Гоце Делчев“.\r\nВъв връзка с подмяна на сградно водопроводно отклонение на ул. „Юрий Гагарин“ жк. „Изток“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Атанас Далчев\" от ул. „Райко Алексиев“ до бул. „Цариградско шосе“; ул. „Юрий Гагарин“ от ул. „Фредерик  Жолио Кюри“ до ул. „Тарас Шевченко“; ул. „Райко Алексиев“ от ул. „Атанас Далчев“ до ул. „Люлякова градина“, ул. „Фредерик  Жолио Кюри“ №1 бл.38 , бул. „Цариградско шосе“ №18 бл.13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Далчев“ ъгъла с ул. „Юрий Гагарин“.\r\nВъв връзка с изграждане на сградно водопроводно отклонение на ул. „Българска морава“ жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Българска морава\" от ул. „Цар Симеон“ до ул. „Св. св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава “ ъгъла с ул. „Св. св. Кирил и Методий“. \r\nВъв връзка с пресвързване на сградно водопроводно отклонение на ул. „Самоковско шосе“ местност „Детски град“ община „Панчарево“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Синя светлина“, ул. „Понор“, по ул. „Самоковско шосе“ от ул. „Синя светлина“ до ул. „Гауди“(западната лента на движение). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ ъгъла с ул. „Синя светлина“. \r\nВъв връзка с подмяна на сградно водопроводно отклонение на ул. „Димитър Бочуков“ кв. „Орландовци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Димитър Бочуков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Бочуков “ ъгъла с ул. „Първа българска армия“.\r\nВъв връзка с подмяна на сградно водопроводно отклонение на ул. „Околовръстна“ с. Казичене, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Христо Попбожилов“, ул. „Отец Паисий“, ул. „Освобождение“, ул. „Траянов път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Освобождение“.\r\nНа 03 май 2018 г. (четвъртък), във връзка с подмяна на сградно водопроводно отклонение на ул. „Отец Паисий“ с. Казичене, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Околовръстна“ от ул. „Пейо Яворов“ до „ул. Цар Борис III“; ул. „Цар Борис III“ от ул.“ Христо Ботев“ до ул. „Околовръстна“, ул. „Серафим Стоев“, ул. „Трети март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстна“ №20.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.02", "title": "„Софийска вода” временно ще прекъсне водоснабдяването в някои части на столицата на 3 май"}
{"url": "http://www.focus-news.net/news/2018/05/02/2517198/afp-sled-parvomayskata-demonstratsiya-v-parizh-109-dushi-ostavat-v-aresta-zaradi-bezreditsi.html", "text": "По данни на френската полиция след първомайската демонстрация в Париж в ареста остават 109 души, участвали в безредиците, предава AFP.\r\nПо-рано министърът на вътрешните работи на Франция Жерар Коломб съобщи за 209 арестувани. Съгласно разпространените данни, те са замесени в нанасянето на щети по ресторант за бързо хранене и на няколко превозни средства.Тереза Герова", "date": "2018.05.02", "title": "AFP: След първомайската демонстрация в Париж: 109 души остават в ареста заради безредици"}
{"url": "http://www.focus-news.net/news/2018/05/02/2517201/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският комисар по бюджета Гюнтер Йотингер ще представи плановете на Европейската комисия за финансите на Общността след излизането на Великобритания от структурите на организацията, съобщава германският национален ежедневник Die Frankfurter Allgemeine Zeitung.\r\nПланът на Йотингер за бюджетната рамка на ЕС след 2021 г. срещна сериозна критика още преди официалното му представяне. Австрийският канцлер Себастиан Курц определи предложението на комисаря по бюджета като „далеч от приемливо“. \r\n„Нашата цел трябва да бъде ЕС да стане по-икономичен и по-ефективен след Брекзит\", подчерта Курц, допълвайки, че ЕК не е взела предвид това при подготовката на плана. \r\nВ следобедните часове на сряда Йотингер ще представи първото предложение за финансово планиране на ЕС за периода от 2021 г. до края на 2027 г. Според предварително публикувана информация, планът му предвижда значително по-високи вноски в бъдеще за държавите-членки на Общността.\r\n*** Министър-председателят на Гърция Алексис Ципрас и няколко членове на кабинета му ще посетят през следващите два дни източния егейски остров Лесбос, за да успокоят обществените настроения на фона на увеличения приторк на пристигащите мигранти от Турция и напрежението сред търсещите убежище, отбелязва електронното издание Kathimerini.\r\nОфициалните лица на Атина, които ще присъстват на конференция за регионално развитие, ще посетят острова само няколко дни, след като десетки крайнодесни екстремисти атакуваха група от около 200 мигранти и търсещи убежище, които протестираха на главния площад в столицата на Лесбос срещу съдебно решение, което им пречи да бъдат прехвърлени в континенталната част на страната. \r\nИнцидентът бе последван от вълнения в центъра за прием на мигранти в Мория, където местните жители често изразяват загриженост от значителното увеличение на пристигащите от Турция мигранти. \r\n„Не е обичайно половината правителството да бъде на едно място и особено не един остров\", заяви за изданието кметът на Лесбос Спирос Галинос. „Това е възможност за тях да се срещнат с хората и да им дадат някои отговори лице в лице\", подчерта Галинос. \r\nКакто той, така и представителите на местните власти на други гръцки острови, разположени на „фронтовата линия“ на миграционната криза многократно призоваха Атина за мерки за облекчаване на натиска върху пренаселените лагери чрез увеличаване на прехвърлянията на мигранти в континенталната част и ускоряване на връщането на отхвърлените кандидати в Турция.\r\nМежду януари и април обаче от острова бяха прехвърлени 4 784 души, а в Турция бяха върнати едва 112 мигранти. Междувременно островите Лесбос, Самос, Хиос, Кос и Лерос съобщиха официални данни за 7594 новопристигнали от Турция мигранти.\r\n„Системата за завръщане в Турция не работи, а би трябвало да служи като противовес на пристигащите\", коментира кметът на Самос Михалис Ангелопулос.\r\nКритиците също така заявяват, че правителството не използва средства от ЕС за подобряване на условията в т.нар. горещи точки и други съоръжения за мигранти. Например средствата за увеличаване на капацитета на канализационната система в лагера в Мория, заделени през 2016 г., остават неизползвани, което означава, че тръбите, пригодени за обслужване на 800 жители, трябва да се справят с отпадъците на население от над 6 500 души.\r\n„Това е трескава бомба за общественото здраве и по-нататъшно разгневяване на местната общност, която вече е изчерпана от ситуацията\", обяснява Галинос. \r\nСпоред официални данни, на островите понастоящем има около 15 700 мигранти и бежанци в съоръжения, построени за максимум 7 000 души.\r\n***Министърът, отговарящ за Брекзит в британското правителство Дейвид Дейвис признава, че не знае точно колко години Великобритания ще продължи да плаща големи суми на Европейския съюз пред специалната комисия на Камарата на лордовете, пише британският консервативен вестник Daily express.\r\nПризнанието дойде след като изникнаха съмнения, че плащанията към ЕС може да продължат до 2064 година.\r\nМинистърът е попитан дали той предвижда плащанията към ЕС да продължат, той отговаря:\r\n„Да, те могат да зависят от много фактори от многогодишната финансова рамка на Съюза и затова е трудно да се посочат точно. Очаквам да отнеме време, за да приключат.  Видях някъде и не съм сигурен, че е точно, но беше казано , че е 40 години, не зная дали е вярно, но ще бъде определени години.“ \r\nПред комисията той подчертава, че планът на правителството е да напусне общия пазар и митническия съюз на ЕС.\r\n***", "date": "2018.05.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/02/2517202/vidin-natovaren-e-trafikat-po-glaven-pat-e-79-v-posoka-granichen-punkt-dunav-most-2.html", "text": "Натоварен е трафикът по главен път Е-79 в посока граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление. Движат се предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“. На изхода на Видин в посока за София се извършва ремонт на асфалтовата настилка, като се изрязват компрометирани участъци от настилката, автомобилите трябва да се движат със съобразена скорост в този участък на пътното платно.\r\nАнна ЛОЗАНОВА", "date": "2018.05.02", "title": "Видин: Натоварен е трафикът по главен път Е-79 в посока граничен пункт „Дунав мост 2“"}
{"url": "http://www.focus-news.net/news/2018/05/02/2517204/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 442 см, а температурата на водата 18.6 градуса. Предимно слънчево и топло ще е времето над българския участък на Дунав и днес. Ще духа до умерен вятър от изток. Максималните температури ще са между 22° и 27°.", "date": "2018.05.02", "title": "Велико Търново: С 16 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/05/02/2517192/sliven-hramoviyat-si-praznik-otbelyazva-dnes-hram-sv-tsar-boris-mihail-pokrastitel-v-grada.html", "text": "Храмовият си празник отбелязва днес храм „Св. Цар Борис-Михаил Покръстител“ в Сливен, съобщиха от Сливенска митрополия. Църквата е построена изцяло от дарения и е осветена от Сливенския митрополит Йоаникий. Строителството на храма „Св. Цар Борис – Михаил Покръстител“ започва през 2001 година по инициатива на тракийското дружество „Лазар Маджаров“ в Сливен. Средствата се набират от дарители – предимно потомци на тракийски българи. Проектът е дарение от арх. Мария Енчевска. Иконостасът е изработен от художника Александър Дойчинов. Част от иконите са дарение например „Св. княз Борис Български“ - иконата на иконостаса пред олтара на храм „Св. цар Борис-Михаил Покръстител“ в Сливен, е дарение от Михаил и Юлия Недкови и децата им Анелия, Лиляна и Михаил. Храмовото настоятелство ежегодно организира беседи и лекции за християнството и основните догми на Българската православна църква.", "date": "2018.05.02", "title": "Сливен: Храмовият си празник отбелязва днес храм „Св. Цар Борис-Михаил Покръстител“ в града"}
{"url": "http://www.focus-news.net/news/2018/05/02/2517205/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-za-poslednoto-denonoshtie-se-e-ponizhilo-s-16-sm.html", "text": "Нивото на Дунав в началото на българския участък на реката при Ново село за последното денонощие се е понижило с 16 см и водният стоеж е 450 см. Това съобщиха от местната Хидрометеорологична станция. Нивото на реката край Видин е 496 см, регистрираното е понижение от 17 см. Край Лом през последното денонощие понижението в нивото на реката е 18 см и водният стоеж е 521 см. Нивото на реката край Оряхово е 409 см, там е регистрирано понижение за последното денонощие от 11 см. Температурата на водата край Ново село е 18.5 градуса, край Оряхово е 19.1 градуса.", "date": "2018.05.02", "title": "Видин: Нивото на Дунав в началото на българския участък на реката при Ново село за последното денонощие се е понижило с 16 см"}
{"url": "http://www.focus-news.net/news/2018/05/02/2517206/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.02", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/05/02/2517172/shumen-negovo-visokopreosveshtenstvo-varnenskiyat-i-velikopreslavski-mitropolit-yoan-shte-oglavi-arhiereyska-sveta-liturgiya-v-golyamata-bazilika-v-pliska.html", "text": "Негово високопреосвещенство Варненският и Великопреславски митрополит Йоан ще оглави Архиерейска света Литургия в Голямата базилика в Плиска в деня на св. Цар Борис Покръстител, предаде репортер на Агенция \"Фокус\". \r\nНа 2 май тази година, когато Православната църква чества Преполовение и всяка година на тази дата прославя паметта на свети цар Борис-Михаил Покръстител и на свети Атанасий Велики, в Голямата базилика в Плиска ще бъде отслужена Архиерейска света Литургия. Тя ще бъде оглавена от Негово Високопреосвещенство Варненския и Великопреславски митрополит Йоан. Началото ще бъде в 9.00 часа.\r\nНикола ПЕТКОВ", "date": "2018.05.02", "title": "Шумен: Негово високопреосвещенство Варненският и Великопреславски митрополит Йоан ще оглави Архиерейска света Литургия в Голямата базилика в Плиска"}
{"url": "http://www.focus-news.net/news/2018/05/02/2517200/kyustendil-s-vodosvet-za-zdrave-shte-bade-otbelyazan-praznikat-na-cherkvata-sveti-atanasiy-v-selo-sovolyano.html", "text": "С водосвет за здраве ще бъде отбелязан празникът на черквата „Свети Атанасий” в село Соволяно. Това съобщи за Радио „Фокус” – Кюстендил Пламен Илиев, кмет на населеното място. Празникът ще започне от 11.30 часа в двора на православния храм, изграден през 1885 година. „Това е традиция. Всяка година на този ден се събираме, за да отбележим празника на черквата, която е и една от най-старите в района”, каза Пламен Илиев. По думите му гостите ще бъдат почерпени с айран и сирене, дарение от местен животновъд. Подготвена е и музикална програма.\r\nВенцеслав ИЛЧЕВ", "date": "2018.05.02", "title": "Кюстендил: С водосвет за здраве ще бъде отбелязан празникът на черквата „Свети Атанасий” в село Соволяно"}
{"url": "http://www.focus-news.net/news/2018/05/02/2517207/blagoevgrad-s-bogata-programa-obshtina-petrich-shte-otbelezhi-praznika-na-grada.html", "text": "Спортни турнири за деца и възрастни, предшестват и тази година проявите в чест на празника на Петрич. Това съобщиха от пресцентъра на Общината. Програмата продължава с откриването на Международния конкурс „Южни слънца”. Началото ще се постави на 3 май 2018 г. от 18.30 часа на сцената на градския площад, когато ще бъде официалното откриване на конкурса под патронажа на кмета Димитър Бръчков. На 4 май 2018 г. през целия ден на градския площад ще се провежда състезателната част в отделните направления на Международния конкурс „Южни слънца”. В същия ден от 20.30 часа в зала „Арена Петрич” ще се състои церемонията по награждаване на участниците в Работнически турнир за купата на Петрич. На 5 май 2018 г. в 07.00 часа започва традиционният общоградски туристически поход до вр. Конкур, от 10.00 часа на градския площад се поставя началото на „Парад на професиите и знанието”, който се организира от ПГИТ „Проф. д-р Асен Златаров”. В 11.00 часа официално ще бъде почетена 10-годишнината от отварянето за посетители на Къща музей „Ванга”. От 18.00 часа е началото на концерта „Гергьовска люлка” в кв. „Дълбошница”. От 20.30 часа на 5 май 2018 г. на сцената на градския площад започва празничният концерт под надслов „Петрич – многолик и гостоприемен” с участието на група Б.Т.Р и Джон Лоутън. Участие в концерта ще вземат също местни състави и изпълнители. На 6 май 2018 г. от 11.00 часа на градския площад, всички жители и гости на Петрич ще бъдат поздравени от Ансамбъл „Гайтан”, Мъжка певческа група „Огражденска четворка”, ФФ „Хераклея”.", "date": "2018.05.02", "title": "Благоевград: С богата програма Община Петрич ще отбележи празника на града"}
{"url": "http://www.focus-news.net/news/2018/05/02/2517209/georgi-svilenski-ot-bsp-za-1-may-balgarinat-veche-nadmogva-straha-v-koyto-zhivee.html", "text": "„Ако не си от ГЕРБ – си мачкан, уволняван, гонен от работа. Българинът, обаче, вече надмогва страха, в който живее. Вчера на митинга за 1 май видяхме много работещи хора, бедни хора, които вече не издържат на това управление”, заяви зам.-председателят на ПГ на „БСП за България” Георги Свиленски пред БНТ, съобщиха от пресцентъра на НС на БСП. По думите му хората, под заплахата да бъдат уволнени, са избрали да бъдат неработещи бедни, отколкото работещи бедни. „Тези хора вчера излязоха на площада. Важното е да бъдат чути”, каза той. \r\n„Хората, дошли вчера на митинг-шествието, бяха там, за да защитят правата си- да живеят,  да работят, да останата в България”, каза също Георги Свиленски. По думите му най-лошото, което се е случило вчера, е че трима министри от управляващите нарекоха тези хора дефилиращи по улиците на София, което показва отношението на управляващите към народа, който ги е избрал. По думите на Свиленски такова бе отношението на управляващите и към майките с деца. „Всеки ден има протести”, посочи зам.-председателят на ПГ и обясни, че това правителство вече не трябва да управлява. „Ние искаме избори и не искаме повече Борисов да управлява. Той за трети път показва, че не може. Не може един и същи човек три пъти да греши и отново да бъде министър-председател”, категоричен бе Георги Свиленски.", "date": "2018.05.02", "title": "Георги Свиленски от БСП за 1 май: Българинът вече надмогва страха, в който живее"}
{"url": "http://www.focus-news.net/news/2018/05/02/2517199/dots-lyudmil-vagalinski-naim-otkritoto-selishte-na-magistrala-struma-ne-oznachava-nepremenno-zatvaryane-na-patya.html", "text": "Откритото селище на магистрала „Струма“ не означава непременно затваряне на пътя. Това каза за Радио \"Фокус\" Доц. Людмил Вагалински, директор на НАИМ. Според него в случая става дума за много пари и решението трябва да се вземе от горна инстанция. По думите му сред замесените в решението институции са Министерството на културата, Министерство на регионалното развитие и благоустройството и Агенция „Пътна инфраструктура“. „Говори се за финанси, не за емоции, тъй като автомагистралата е в напреднал стадий на строеж“, коментира Вагалински. Toй добави, че откритото селище край Покровник е възможно да носи името на древното селище Скаптопара. „Шегуваме се дори с колегите - от този надпис в Скаптопара, става дума за преторианец на римска служба в средата на 3 век Аврелии Пир, който пише писмо с молба до императора да им обърне внимание и да ги спаси от финансов натиск от страна на местни и други военни и не само. В тази гробница, която моите колеги имаха шанса да намерят неограбена, нито от старите, нито от сегашните иманяри, вътре има мъж, с кинжал и ножница. Подобни са били носени през 3 век, от когато е и това погребение“, обясни той.  Людмил Вагалински каза още, че в консервацията и социализацията не сме водещи. По думите му въпросът е ще може ли да се направи премостване, макар това да струва известно време в строежа на магистралата, с активната подкрепа на Община Покровник и със съдействието на държавата.", "date": "2018.05.02", "title": "Доц. Людмил Вагалински, НАИМ: Откритото селище на магистрала „Струма“ не означава непременно затваряне на пътя"}
{"url": "http://www.focus-news.net/news/2018/05/02/2517210/ministar-temenuzhka-petkova-shte-poseti-mini-maritsa-iztok-ead.html", "text": "Министърът на енергетиката Теменужка Петкова ще посети „Мини Марица-изток“ ЕАД днес след 14.30 часа. Това съобщиха от пресцентъра на Министерство на енергетиката. Посещението е в продължение на разговорите от миналата седмица, когато миньори протестираха с искане за повишаване цената на въглищата, а енергийният министър пое ангажимент да отиде на място в дружеството, за да се запознае с актуалната обстановка в мините и диалогът да продължи.", "date": "2018.05.02", "title": "Министър Теменужка Петкова ще посети „Мини Марица-изток“ ЕАД"}
{"url": "http://www.focus-news.net/news/2018/05/02/2517212/radmila-shekerinska-vav-varmont-makedoniya-zasluzhava-chlenstvoto-v-makedoniya.html", "text": "Министърът на отбраната на Македония Радмила Шекеринска изрази увереност, че страната й заслужава членство в НАТО заради своята отдаденост и работа, но и заради това, че поканата за присъединяване към Алианса ще допринесе за стабилността на целия регион, отбелязва скопското електронно издание МКД.\r\n„Целта ми е да потърся подкрепата на стратегическия партньор на Македония, САЩ, преди срещата на високо равнище на НАТО. Македония заслужава своето място в НАТО, работихме усилено. Показахме, че Македония е ангажиран партньор, на който членовете на Алианса могат да разчитат. Вярваме, че поканата за Македония за членство в НАТО ще допринесе за нашата стабилност, но и за стабилността в региона и ще бъде в интерес на САЩ\", заяви Шекеринска на пресконференция по време на посещението й в щата Върмонт.Тереза Герова", "date": "2018.05.02", "title": "Радмила Шекеринска във Върмонт: Македония заслужава членството в Македония"}
{"url": "http://www.focus-news.net/news/2018/05/02/2517213/stoyan-mirchev-bsp-iskame-predsrochni-izbori-i-roditelite-obyaviha-voyna-na-darzhavata.html", "text": "„Искаме предсрочни избори. Скандалите в държавата са ежедневни. Всяка седмица под прозорците на Министерския съвет има някакви протести. Вчера паралелно с митинга имаше и протест на родители, които обявиха война на държавата”. Това заяви народният представител от „БСП за България” Стоян Мирчев пред Нова телевизия, съобщиха от пресцентъра на НС на БСП. Той обясни, че според доклад на Държавния департамент на САЩ- корупцията в страната е стигнала до високите етажи на властта, а властта е ГЕРБ и патриотите. „По- висок етаж от този, на Бойко Борисов, в България не познавам”, обясни Мирчев. Той даде примери за корупция- като оградата с Турция, строителството на пътища, здравеопазването. „На всички областни градове кметовете са от ГЕРБ. Не мога да разбера- защо само кметове, които не са на ГЕРБ биват разследвани и се хващат в корупционни схеми”, заяви Мирчев по повод задържаната кметица на Младост и посочи, че не може това да е единственият корумпиран човек в България. Той призова съответните органи да започнат да си вършат работата.\r\nСтоян Мирчев каза също, че вчера тримата министри от управляващите, които дадоха пресконференция, са заявили, че работят. По думите му те дори не са запознати с факта, че на 1 май всички държавни служители и работещи почиват. „Както винаги, тяхната работа е на думи. Единствено Каракачанов каза как работят – на по бира с агнешко, докато милион и 600 000 българи живеят под прага на бедността”, каза също Мирчев.", "date": "2018.05.02", "title": "Стоян Мирчев, БСП: Искаме предсрочни избори и родителите обявиха война на държавата"}
{"url": "http://www.focus-news.net/news/2018/05/02/2517208/stolichnata-zdravna-inspektsiya-proveryava-zhenata-zavela-teodora-pri-lechitel-v-braziliya.html", "text": "Столичната здравна инспекция е започнала проверка на Кармен Лазарова, организатор на групата до Бразилия, с която е пътувала и болната от рак Теодора Маджарова. Това заяви заместник-здравният министър Бойко Пенков в предаването \"Тази сутрин\" по бТВ. „Резултати от проверката ще има до края на деня”, категоричен е Пенков. Той добави, че за съжаление понякога конвенционалната медицина има определени граници в лечението на различни заболявания.\r\n„Много хора се доверяват на алтернативни шарлатани, които спекулират с болката и мъката на хората с цел финансово облагодетелстване”, каза още Пенков. Той поясни, че регистър на организаторите на пътувания за алтернативно лечение в България има, но в чужбина – не.\r\nПо думите му Здравното министерство е разговаряло с МВнР, за да се създаде нужната организация по прибирането на Теодора. Когато жената достигне до Европа, от тук може да бъде изпратен спешен медицински екип, който да пътува с нея до София.\r\nСпоред заместник-здравния министър приоритет на правителството е изпълнение на проект за обновяване на автопарка на Спешна помощ с 400 нови линейки. Относно дълго чаканата здравна карта, Пенков коментира, че няма да бъда закривани легла в страната, а системата по-скоро ще се оптимизира. „Навремето в България имаше около 114 хил. легла, сега са около 50 хил., като активните са около 38 хил. За 2017 г. са използвани близо 24 хил. легла. Ние на национално ниво казваме, че ще коригираме този брой легла”, коментира Пенков.\r\nПо думите му за измамите с лежащо болни, министерството много разчита на електронното здравеопазване.\r\nПенков коментира още, че министерството предвижда раздаване на бонуси за добре свършена работа от медиците, като се надява това да стимулира младите хора да остават в България и да работят в нашата здравна система.\r\n„Според мен не трябва да има увеличение на таксата на личните лекари”, каза Пенков. Това беше едно от исканията на джипитата, както и отпадането на бумащината, която трябва да разписват.\r\nЛичните лекари излязоха на протест, здравният министър не слезе при тях (СНИМКИ)\r\n„Това в момента не може да се случи. По-добре да направим професията атрактивна по друг начин, а не през взимането на пари през джоба на хората”, коментира Пенков.\r\nОтносно голямата документация, с която трябва да работят личните лекари, Пенков коментира, че вече е създадена работна група, която да изчисти ненужната документация и така да се олекоти процесът на работа на джипитата.", "date": "2018.05.02", "title": "Столичната здравна инспекция проверява жената, завела Теодора при лечител в Бразилия"}
{"url": "http://www.focus-news.net/news/2018/05/02/2517214/kyustendil-voden-pohod-sastezanie-po-orientirane-i-detski-sporten-praznik-shte-se-provedat-v-grada.html", "text": "Воден поход, състезание по ориентиране и детски спортен празник ще се проведат през месец май в Кюстендил. Това каза пред Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му в общинския спортен календар за месец май е включена инициативата на Туристическо дружество „Осогово” – Национален воден поход „Струма 2018”. През този месец ще се проведе и състезание по ориентиране за купа „Кюстендилска пролет”, което се организира също от туристическото дружество в града. За поредна година ще се проведе и спортен празник „Детство мое”, в който ще участват всички възпитаници на детските градини в града. Включени са и състезания на младежките противопожарни отряди. По традиция ще бъде отбелязан и Деня на българския спорт.\r\nВенцеслав ИЛЧЕВ", "date": "2018.05.02", "title": "Кюстендил: Воден поход, състезание по ориентиране и детски спортен празник ще се проведат в града"}
{"url": "http://www.focus-news.net/news/2018/05/02/2517190/veliko-tarnovo-sveta-liturgiya-se-izvarshva-v-pravoslavnite-hramove-v-grada-po-povod-denya-na-sv-tsar-boris-mihail.html", "text": "Света литургия се извършва в православните храмове в града по повод Деня на св. Цар Борис-Михаил. Богослужение се извършва в катедралния храм „Рождество Богородично“ и всички православни църкви в областта, предаде репортер на Радио „Фокус“ – Велико Търново. Днес Българската православна църква почита паметта на св. Цар Борис-Михаил и св. Атанасий Велики.\r\nСпоред църковните канони, Свети цар Борис-Михаил – покръстител на българите е родственик на Св. мъченик княз Боян Български. За покръстването преговарял с папа Николай, но приел Христовата вяра от Изток – Цариград и патриарх Фотий Цариградски изпратил епископи и свещеници в България.\r\nБорис се кръстил с цялото си семейство, като при кръщението приел името на Византийския император – Михаил. Кръстили се болярите и целият народ в 865 година. След смъртта на светите Кирил и Методий учениците им намерили прием в България и подпомагали Борис в религиозно-просветната и книжовна дейност. Умира на 2-ри май 906 година в манастир. Като покръстител св. Цар Борис е наречен „равноапостолен светец“.\r\nСв. Атанасий е велик изповедник и учител на Църквата, велик защитник на християнското учение за Боговъплъщението. Роден е през 295 г. в столицата на Египет Александрия. Син на бедни родители християни, той получил прекрасно образование но изучавал усърдно Свещеното писание.\r\nВ 373 г. св. Атанасий починал в Александрия на 76 годишна възраст. Църквата чества паметта му на 2 май и на 18 Януари (съвместно със св. Кирил Александрийски).\r\nЛуиза ТРАНЧЕВА", "date": "2018.05.02", "title": "Велико Търново: Света литургия се извършва в православните храмове в града по повод Деня на св. Цар Борис-Михаил"}
{"url": "http://www.focus-news.net/news/2018/05/02/2517216/pazardzhik-vsenarodno-poklonenie-i-sabor-shte-se-provedat-v-mestnostta-oborishte.html", "text": "Всенародно поклонение и събор ще се проведат в местността Оборище. Това съобщи за Радио „Фокус“ – Пазарджик Радка Костуркова от Община Панагюрище. То е част от тържествата, посветени на 142 години от избухването на Априлското въстание. В 11.00 часа пред паметника в местността Оборище започва тържествен водосвет. След него е предвидено поклонение и полагане на цветя пред паметника, а в 12.30 часа пред хижа „Оборище“ е народният събор.\r\nВаня НИКОЛОВА", "date": "2018.05.02", "title": "Пазарджик: Всенародно поклонение и събор ще се проведат в местността Оборище"}
{"url": "http://www.focus-news.net/news/2018/05/02/2517217/varna-nyakolko-rayona-na-grada-shte-badat-bez-voda-poradi-planov-remont.html", "text": "Поради планов ремонт без вода ще останат абонатите на част от „Цветния квартал“, част от кв. „Васил Левски“, част от кв. „Чайка“ и кв. „Бриз“ до около 17.00 часа. Това съобщиха за Радио „Фокус“ – Варна от дружество „Водоснабдяване и канализация“ във Варна. С нарушено водоподаване поради авария ще бъдат и домакинствата в карето между ул. „Тодор Влайков“, ул. „Девня“, бул. „Христо Ботев“ и ул. „Кракра“ до около 13.00 часа.\r\nМилена СТОЕВА", "date": "2018.05.02", "title": "Варна: Няколко района на града ще бъдат без вода поради планов ремонт"}
{"url": "http://www.focus-news.net/news/2018/05/02/2517218/albantsite-provokirat-shte-naznachim-200-sarbi-v-kosovskata-armiya.html", "text": "Министърът на Косовските сили за сигурност Рустем Бериша заяви, че в бъдещата армия на Косово ще бъдат наети 200 сърби, съобщава белградското електронно издание Vidovdan.\r\n„Сега правим всичко по силите си, за да бъде „Сръбска листа“ част от трансформацията. Преобразуването на косовските сили за сигурност ще засегне и сръбската общност, тъй като от нея ще бъдат наети поне 200 нови членове, което не е малко. Това показва, че сърбите от Косово печелят от тази трансформация\", подчерта Бериша, допълвайки, че по този начин 200 семейства на косовски сърби ще получат възможност да получават заплата. \r\nОт редакцията привеждат кратка справка за Рустем Бериша. Съгласно приведената информация, той е бивш член на Армията за освобождение на Косово (АОК). Преди две години съд в Ниш издава срещу него присъда за тероризъм заради убийството на сръбски войници през 1998 г. Бериша е член на партията на премиера Рамуш Харадинай „Алианс за бъдещето на Косово.Агенция „Фокус“ припомня: \r\nВ понеделник, 30 април, в парламента в Прищина трябваше да бъде внесен законопроект за създаването на армия Косово – ход, който обещава нова буря в отношенията между най-младата държава на Балканите и Сърбия. \r\nВ начинанието си Прищина може да разчита на подкрепа от страна на САЩ, които дадоха множество сигнали, че възприемат позитивно идеята. По-рано, в рамките на посещение в страната, помощник-държавният секретар на САЩ за Европа и Евразия Уес Мичъл подчерта, че трансформирането на Косовските сили за сигурност в Армия на Косово трябва да бъде направено в съответствие с Конституцията му.  Американският дипломат подчерта, че Косово има право да формира професионална армия и бе категоричен, че тя няма да представлява заплаха за Сърбия и сърбите, живеещи в най-младата държава на Балканския полуостров. \r\nВ Москва обаче не са съгласни. По-рано говорителят на Министерството на външните работи на Руската федерация Мария Захарова разкритикува плановете за създаване на Въоръжени сили на Косово.„Създаването на армия в Косово, структура, която по никакъв начин не се доближава до държавната, още повече нагнетява вече напрегнатата ситуация\", предупреди Захарова.\r\nНай-напрегната обаче е ситуацията в Белград, където управляващите се противопоставят категорично на идеята за създаване на косовска армия. Ръководителят на сръбската Служба за Косово и Метохия Марко Джурич призова косовските сърби да не се присъединяват към армията на Прищина и – позовавайки се на законодателството на Белград, заплаши с налагането на тежки наказания с до 10 г. лишаване от свобода на онези, които решат да станат част от бъдещата армия на най-младата държава на Балканите (ако бъде създадена).\r\nДжурич заяви, че създаването на косовска армия е незаконно и е в нарушение на Резолюция 1244 на Съвета за сигурност на ООН и на споразумението от Куманово, което слага край на войната в Косово през 1999 г.\r\nВъв връзка с изявлението на Джурич, министър-председателят на Косово Рамуш Харадинай написа в своя профил в социалната мрежа „Фейсбук“, че се тревожи за залавянето на представители на сръбската етническа общност. Харадинай написа, че подобна практика „напълно противоречи на всички задължения, които правителството на Косово, заедно с международната общност, е изпълнило през последните две десетилетия за пълното интегриране на сръбската общност в косовските институции\".Тереза Герова", "date": "2018.05.02", "title": "Албанците провокират: Ще назначим 200 сърби в косовската армия"}
{"url": "http://www.focus-news.net/news/2018/05/02/2517219/prezidentat-rumen-radev-shte-vzeme-uchastie-v-chestvaniyata-za-6-may-den-na-hrabrostta-i-praznik-na-balgarskata-armiya.html", "text": "На 6 май 2018 г. президентът и върховен главнокомандващ на Въоръжените сили Румен Радев ще вземе участие в тържествената програма за отбелязване на Деня на храбростта и празник на Българската армия. Това съобщиха от прессекретариата на държавния глава. В 9.00 часа държавният глава ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“ в София. В 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата. Държавният глава ще произнесе тържествено слово по случай Деня на храбростта и празника на Българската армия. \r\nОт 10.30 часа ще се проведе традиционният Гергьовденски парад на Въоръжените сили.", "date": "2018.05.02", "title": "Президентът Румен Радев ще вземе участие в честванията за 6 май - Ден на храбростта и празник на Българската армия"}
{"url": "http://www.focus-news.net/news/2018/05/02/2517215/georgi-gyokov-bsp-ubezhdenieto-na-bsp-e-che-podkrepata-na-horata-prez-tseliya-im-zhiznen-tsikal-e-edna-ot-osnovnite-tseli-na-sotsialnata-politika.html", "text": "Убеждението на БСП е, че подкрепата на хората през целия им жизнен цикъл е една от основните цели на социалната политика. Това каза народният представител от ПГ на „БСП за България“ Георги Гьоков по време на дебатите по първо четене на Закона за възрастните хора, предаде репортер на Агенция „Фокус“. По думите на Гьоков принципите на солидарност, равнопоставеност и достъпност не биха имали значимост в социалната политика, ако не са съпътствани от реални мерки за подкрепа на всички. „Хайде да си зададем въпроса всички заедно в тази зала – държава, която се грижи за своите възрастни хора, ли сме? Проявяваме ли към тях нужното уважение? Дължим им го, тъй като те са дали младините си в полза на държавата и сега тя трябва да им се отплати, като им осигури спокойни старини. Тук не става въпрос само за материалното състояние. То е ясно, че с един закон не може да се уреди това. Става въпрос за подкрепа на тези хора“, каза Гьоков. Според него затова е важно да има такъв закон, който да урежда обществените отношения и провеждането на държавната политика в подкрепа на възрастните хора. Той посочи, че БСП има последователна политика за осигуряване на достоен живот на хората. \r\nДеница КИТАНОВА", "date": "2018.05.02", "title": "Георги Гьоков, БСП: Убеждението на БСП е, че подкрепата на хората през целия им жизнен цикъл е една от основните цели на социалната политика"}
{"url": "http://www.focus-news.net/news/2018/05/02/2517221/nimh-vazmozhni-sa-kratkotrayni-povisheniya-v-rechnite-niva-v-rilskite-i-pirinski-pritotsi-na-rekite-struma-i-mesta.html", "text": "Днес и през следващите 3 дни речните нива в Западнобеломорският басейн ще останат без съществени изменения, сочи справка на сайта на Националният институт по метеорология и хидрология. В резултат на валежи в следобедните и вечерни часове на 01 и 02 май са възможни краткотрайни незначителни повишения на речните нива в рилските и пирински притоци на реките Струма и Места и във водосбора на река Доспат. Водните количества ще бъдат под праговете за внимание.", "date": "2018.05.02", "title": "НИМХ: Възможни са краткотрайни повишения в речните нива в рилските и пирински притоци на реките Струма и Места"}
{"url": "http://www.focus-news.net/news/2018/05/02/2517222/rumen-genov-gerb-zakonat-za-vazrastnite-hora-na-bsp-ne-reshava-absolyutno-nishto.html", "text": "Законът за възрастните хора на БСП не решава абсолютно нищо. Това каза народният представител от ПГ на ГЕРБ Румен Генов време на дебатите по първо четене на Закона за възрастните хора, предаде репортер на Агенция „Фокус“. „Не можем да създаваме закон, който създава условия за профилактика и то само на една определена група“, коментира Генов. По думите му не е ясно защо законопроектът касае хората на възраст над 60 години. „Не мога да схвана каква точно е разликата в специфичните потребности на един човек, който е малко преди 60 години и на един, който е над 60 години. За мен такава разлика няма“, каза той. По думите му от БСП се опитват да внушат, че като ГЕРБ отказват да подкрепят този законопроект, те не се интересуват от проблемите на възрастните хора. „Нас живо ни интересуват тези проблеми, въпросът е, че този закон не решава абсолютно нищо“, заяви Генов. \r\nДеница КИТАНОВА", "date": "2018.05.02", "title": "Румен Генов, ГЕРБ: Законът за възрастните хора на БСП не решава абсолютно нищо"}
{"url": "http://www.focus-news.net/news/2018/05/02/2517220/ria-novosti-protestirashti-blokiraha-tsentralnite-ulitsi-na-erevan.html", "text": "Протестиращи блокираха централните улици в арменската столица Ереван, предава РИА Новости.\r\nОт кадри, разпространени в интернет пространството, става ясно, че преобладаващата част демонстранти са студенти. Заради блокирането на движението на пътя към летището пасажерите се придвижват пеша, съобщават медиите. \r\nВъв вторник, 1 май, парламентът на Армения не гласува за утвърждаването на опозиционния лидер Никол Пашинян за министър-председател на страната.\r\nВ покрепа на кандидатурата на Пашинян, която бе единствена, гласуваха 45 от депутатите при необходими 53 гласа „за“ утвърждаването му. „Против“ гласуваха народните представители от управляващата Републиканска партия. \r\nОбсъждането се състоя на специално заседание на законодателния орган. \r\nСъгласно Конституцията на Армения, след седем дни трябва да бъде проведено ново гласуване за премиер. Кандидатите във втория тур издигат не отделните фракции, а една трета от депутатите в парламента. Ако и при втория опит не бъде избран министър-председател, ще се стигне до разпускане на Националното събрание. \r\nСлед новината, че Пашинян не е избран, привържениците му заявиха, че ще организират демонстрации в Ереван „до победата“. Тереза Герова", "date": "2018.05.02", "title": "РИА Новости: Протестиращи блокираха централните улици на Ереван"}
{"url": "http://www.focus-news.net/news/2018/05/02/2517223/darzhavniyat-glava-rumen-radev-shte-otdade-pochit-pred-balgarskiya-voenen-memorial-v-novo-selo-republika-makedoniya.html", "text": "На 6 май, след като вземе участие в тържествената програма за отбелязване на Деня на храбростта и празник на Българската армия в град София, от 12.30 часа държавният глава Румен Радев ще присъства на възпоменателна церемония по случай 6 май на българския военен мемориал в Ново село, Република Македония. Това съобщиха от прессекретариата на държавния глава.", "date": "2018.05.02", "title": "Държавният глава Румен Радев ще отдаде почит пред българския военен мемориал в Ново село, Република Македония"}
{"url": "http://www.focus-news.net/news/2018/05/02/2517224/sofiya-vremenno-dvizhenieto-pri-km-37-na-avtomagistrala-trakiya-v-dvete-posoki-se-osashtestvyava-samo-v-aktivnata-lenta-poradi-remontni-deynosti.html", "text": "Временно движението при км 37 на автомагистрала \"Тракия\" в двете посоки се осъществява само в активната лента поради ремонтни дейности в изпреварващата лента. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.05.02", "title": "София: Временно движението при км 37 на автомагистрала \"Тракия\" в двете посоки се осъществява само в активната лента поради ремонтни дейности"}
{"url": "http://www.focus-news.net/news/2018/05/02/2517211/plovdiv-s-litiyno-shestvie-ot-asenovgrad-do-bachkovskiya-manastir-vyarvashtite-v-grada-otbelyazvat-praznika-prepolovenie.html", "text": "С литийно шествие с чудотворната икона на Света Богородица-Елеуса от храм „Свeтa Богородица – Благовещение” в Асеновград до Бачковския манастир вярващите в града отбелязват празника Преполовение, който се чества между Възкресение Христово и Петдесетница. Това каза за Радио „Фокус“ – Пловдив Васил Апостолов, секретар на Бачковската обител. Той обясни, че на този ден най-напред се отслужва литургия в асеновградския храм, като след богослужението започва традиционото литийно шествие. То тръгва от храма, преминава през центъра на Асеновград и стига до Бачковския манастир между 11.00 и 12.00 часа. В късния следобед около 16.00 часа шествието потегля обратно към Асеновград, където иконата на Богородица се посреща с тържествения звън на всички църковни камбани. „Традицията датира от много години. В този ден – Преполовение, точно 25 дни след Великден и 25 дни преди Петдесетница, винаги се пада в сряда, тази икона се носи в манастира. Само на Преполовение двете чудотворни икони застават една до друга в Бачковския манастир, престояват няколко часа и всички вярващи, които прииждат, могат да се поклонят и на двете“, каза отец Васил Апостолов.\r\nВторото литийно шествие е учредено в памет на преотстъпването на църквата „Св. Богородица Благовещение” от манастира на град Асеновград, където е разположена, за нуждите на вярващите. Църквата се нарича още „Рибната св. Богородица“ заради чешмите с риби на фасадата ѝ. Преотстъпването е станало в началото на ХХ в. В този храм се намира икона на св. Богородица известна с чудотворната си сила. Именно тази икона се носи от града до Бачковския манастир и обратно на Преполовение – средата от Великден до Петдесетница. Празникът е много почитан от вярващите от региона и страната. В миналото целият път, около десет километра, се е изминавал пеша с иконата на рамо, а сега поради натовареното движение и поради факта, че това е част от пътя за Смолян – по шосето я носи автомобил. С пристигането в подножието на манастира отново се взима на рамо от вярващите и така се внася в обителта. На двора се отслужва молебен, прави се водосвет, иконата се излага в храма до „посестримата” си – Бачковската св. Богородица. На вярващите се раздава курбан, който в случая е постен – от стар фасул. Надвечер, отново с тържествени песнопения, шествието се отправя обратно към Асеновград.\r\nТони МИХАЙЛОВ", "date": "2018.05.02", "title": "Пловдив: С литийно шествие от Асеновград до Бачковския манастир вярващите в града отбелязват празника Преполовение"}
{"url": "http://www.focus-news.net/news/2018/05/02/2517226/blagoevgrad-za-peta-poredna-godina-litera-ekspo-shte-predstavi-v-grada-nay-dobrite-knizhni-zaglaviya.html", "text": "За пета поредна година „Литера Експо“ ще представи най-добрите книжни заглавия в Благоевград. Това съобщиха от пресцентъра на Община Благоевград. Юбилейното издание на изложението ще се проведе от 15 до 19 май и включва международно участие. Акцентът на „Литера Експо“ ще бъде Балканските автори и балканската литература. Превърналата се в традиционна инициатива се организира от Асоциация за култура и книжовност с подкрепата на Община Благоевград. \r\nНай-голямата книжарница на открито ще бъде позиционирана на площад „България“ пред МОЛ „Ларго“. 20 издателства ще разположат новите си издания на щандове в общо 7 шатри. Жители и гости на Благоевград ще имат възможност да се срещнат с водещи български издателства, автори и да закупят книги на преференциални цени. По традиция в Благоевград по време на литературното изложение гостуват различни автори, с които всеки желаещ може да се срещне, получи автограф с лично посвещение и да намери отговори на своите въпроси.", "date": "2018.05.02", "title": "Благоевград: За пета поредна година „Литера Експо“ ще представи в града най-добрите книжни заглавия"}
{"url": "http://www.focus-news.net/news/2018/05/02/2517227/parlamentat-othvarli-predlozheniya-ot-bsp-zakon-za-vazrastnite-hora.html", "text": "Парламентът отхвърли предложения от БСП Закон за възрастните хора, предаде репортер на Агенция „Фокус“. „За“ гласуваха 77 народни представители, \"против\" - 4 и \"въздържали се\" - 104, с което законът бе отхвърлен. \r\nЗаконопроектът предвиждаше изработване на Национална стратегия за пълноценен и активен живот, в която да са определени основните принципи на политиката в подкрепа на възрастните хора. Левицата предлага разработването на програми в сферата на социалното включване, здравеопазването и образованието; грижа за възрастни хора в приемно семейство; постигане на равни възможности на възрастните хора в обществения живот. Законопроектът включва създаването на Фонд „Подкрепа на възрастните хора“ към министъра на труда и социалната политика.\r\nЗаконопроектът е разгледан и отхвърлен от 4 парламентарни комисии. Отрицателни са становищата и на Министерството на финансите, Министерството на труда и социалната политика и на Агенцията за социални подпомагане.\r\nБиляна ИВАНОВА", "date": "2018.05.02", "title": "Парламентът отхвърли предложения от БСП Закон за възрастните хора"}
{"url": "http://www.focus-news.net/news/2018/05/02/2517225/ministar-valentin-radev-shte-provedem-sreshta-s-vsichki-poslanitsi-v-balgariya-za-da-im-kazhem-istinata-za-tova-kak-se-spravya-balgariya-s-opazvaneto-na-granitsata-s-turtsiya.html", "text": "До края на месеца ще проведем среща с всички посланици в България, за да им кажем истината за това, как се справя България с опазването на границата с Турция. Това каза министърът на вътрешните работи Валентин Радев пред журналисти след среща с посланика на Великобритания в България Ема Хопкинс, предаде репортер на Агенция „Фокус“. „Срещата премина много добре. Обсъждахме взаимодействието на многото служби на двете държави, като акцентът падна върху това, какво се случва след Брекзит. Ние ще продължим да работим заедно“, каза още той.\r\nМинистър Радев уточни, че е поканил посланик Хопкинс и на среща с всички посланици в МВР - особено на онези държави, които през летния сезон имат повече туристи в България. „На нея ще им обясним и ще кажем истината за това, как България се справя с опазването на границата с Турция, как се справяме с прекъсването на каналите за мигранти и в двете посоки“, коментира Радев.\r\nЦветилена СИМЕОНОВА", "date": "2018.05.02", "title": "Министър Валентин Радев: Ще проведем среща с всички посланици в България, за да им кажем истината за това, как се справя България с опазването на границата с Турция"}
{"url": "http://www.focus-news.net/news/2018/05/02/2517228/simeon-hristov-rok-grupa-epizod-tselta-na-spektakala-asparuh-bitkata-pri-ongala-e-da-pripomni-tezi-istoricheski-sabitiya-na-podrastvashtoto-pokolenie.html", "text": "Целта на спектакъла „Аспарух – битката при Онгъла“ е да припомни тези исторически събития на подрастващото поколение. Това каза в интервю за Агенция „Фокус“ бас китаристът на група „Епизод“. „Преди 8 години се роди песента „Аспарух“, написана от българския поет и драматург Радко Радков. Тогава възникна и идеята това да прерасне в един цялостен прочит на онази епична битка край устието на река Дунав, наричан от историците Онгъла, в която се ражда и Дунавска България. Оттогава започнахме да натрупваме по малко песни към спектакъла. В албумите на група „Епизод“ бяха поканени гост-певци, които изпяха няколко песни, предназначени точно за този спектакъл. Миналата година се хванахме съвсем професионално с тази тема и организацията на този спектакъл, направих драматургията, песните вече бяха почти готови. 5 или 6 нови песни се написаха от миналата есен до този момент. Започнахме репетиции и може да се каже вече, че спектакълът доби завършен вид“, обясни Христов.\r\n „Премиерата на спектакъла ще бъде в 3 града – на 4 май в София; на 5 май във Варна; и на открито пространство в крепостта „Туида“ в град Сливен на 18 май. Малко хора знаят за тази крепост, така че се надявам, че ще помогнем за нейното популяризиране – един чудесен архитектурен паметник“, каза още той. „По нататък какво ще се случи още не знаем – нека видим какъв ще бъде интересът към него. Има градове, където ние самите ще направим каквото е необходимо, за да организираме провеждането на този спектакъл. От там нататък аз се надявам в рамките, ако не на тази година, то в рамките на 3 години във всички областни градове да покажем спектакъла, както и в по-малките“, допълни още Симеон Христов. \r\nЦветелин ДИМИТРОВ", "date": "2018.05.02", "title": "Симеон Христов, рок група „Епизод“: Целта на спектакъла „Аспарух – битката при Онгъла“ е да припомни тези исторически събития на подрастващото поколение"}
{"url": "http://www.focus-news.net/news/2018/05/02/2517230/blagoevgrad-detska-gradina-vedritsa-specheli-proekt-za-nad-8-700-evro-za-kvalifikatsiya-na-pedagogicheskite-spetsialisti.html", "text": "ДГ №1 „Ведрица“ спечели проект на стойност 8725.00 евро. Това съобщиха от пресцентъра на Община Благоевград. Наименованието на проекта, изготвен от екип Антоанета Григорова - директор на детското заведение и Иванка Тънова – логопед, е „Европейска квалификация на педагогически специалисти за придобиване на компетенции за прилагане на нови методи в педагогическото взаимодействие с деца 3 - 7 години“ и се реализира по програма \"Еразъм +\" - КД1 „Мобилност“, сектор „Училищно образование“. Той включва изпращането на петима педагогически специалисти във Валенсия, Испания, с цел наблюдения на образователна среда, използваните иновационни методи, форми и средства за работа с деца и обща организация на учебните центрове. Избраните визити в своята цялост представляват една своеобразна, модерна програма за постигане на европейско качество и стандарти в предучилищното образование. Те ще предоставят много нови идеи за преподаване, нови умения и материали, които могат да бъдат използвани в детската градина. С това ще се повиши интереса на децата и ще се подобри  качеството на образователната работа на педагогическите специалисти. Очакваното въздействие ще бъде основано върху професионалното развитие на педагогически специалисти от ДГ №1\"Ведрица\", техните бенефициенти-деца и родители.   \r\nОсновната цел на проекта е придобиване на нови умения и компетенции на педагогическите специалисти, насочени към прилагането на най-добри практики и иновативни методи за откриване на творческите заложби у децата.\r\nПартньорска организация във Валенсия ESMOVIA  е изготвила и предложила работна програма, в която са предвидени 5 работни визити в образователни институции във Валенсия.\r\nВ резултат на мобилността ще бъдат изведени ползите от обмена на идеи, виждания, материални и информационни ресурси, което ще повиши нашето качество на работа и ще се надгради базовите и чуждоезиковите компетенции на екипа. Опитът ще бъде споделен и предаден на целият екип на детската градина чрез вътрешна квалификация под формата на презентации, практикуми, тренинги, както и чрез доклади и презентации на извънучилищни форуми, в сферата на предучилищното образование. \r\nРеализирането на проекта ще допринесе за повишаване качеството на работа, съизмеримо с европейските тенденции в иновациите на педагогическото взаимодействие в предучилищна възраст.", "date": "2018.05.02", "title": "Благоевград: Детска градина „Ведрица“ спечели проект за над 8 700 евро за квалификация на педагогическите специалисти"}
{"url": "http://www.focus-news.net/news/2018/05/02/2517231/plovdiv-novi-sedem-stalba-za-ulichno-osvetlenie-sa-izgradeni-na-bul-nikola-vaptsarov.html", "text": "Нови седем стълба за улично осветление са изградени на бул. „Никола Вапцаров“ в Пловдив. Това каза за Радио „Фокус“ – Пловдив Борислав Инчев, кмет на район „Южен“ в Пловдив. По думите му следващият обект, на който ще бъдат поставени нови лампи, е на ул. „Петър Васков“, в близост до ДГ „Зорница“. „Планира се в бъдеще ново улично осветление да бъде монтирано и на улиците „Дрин“, в участъка от „Пере Тошев“ до „Борис Сарафов“, по ул. „Акад. Петър Динеков“, в участъка от ул. „К. Геров“ на изток, на ул. „Петър Васков“, в участъка от ул. „Дамяница“ до ул. „Михалаки Георгиев“, както и на ул. „Георги Бакалов“, в участъка от ул. „Иван Гарванов“ до ул. „Тодор Александров“, каза Инчев и допълни, че средствата за новото осветление са осигурени от районната администрация.\r\nТони МИХАЙЛОВ", "date": "2018.05.02", "title": "Пловдив: Нови седем стълба за улично осветление са изградени на бул. „Никола Вапцаров“"}
{"url": "http://www.focus-news.net/news/2018/05/02/2517232/sliven-mayskite-dni-na-kulturata-slivenski-ognyove-prodalzhavat-s-sofiya-film-fest-v-sliven-2018-g.html", "text": "Майските дни на културата „Сливенски огньове“ продължават днес с „София Филм Фест в Сливен 2018 г.“. Това предвижда културната програма на Община Сливен. Почитателите на киното ще имат възможност да гледат филмите от програмата в зала „Сливен“. Фестивалът ще продължи до 4 май, а входът е свободен.\r\nНа площад „Цар Освободител“ пред сградата на Общината на 4 май от 13.00 часа ще се проведе концерт на Военен духов оркестър – Сливен и Градски духов оркестър при Народно читалище „Съгласие“ – гр. Ямбол по повод 6 май – Ден на храбростта и Българската армия. От 8 до 10 май ще се проведе двадесетото издание на Националния фестивал на детската книга, организиран от Регионална библиотека „Сава Доброплодни“ в партньорство с Община Сливен. Програмата включва концерт-спектакъл, куклени спектакли, концерти на открита сцена, представяне на книги, базар на книги, изложби и др.\r\nПо повод Деня на Европа и на Победата на 9 и 10 май около фонтана „Кълбото“ ще се проведе ЕВРОБАЗАР, организиран от Европа Директно, с участието на сливенски фирми, организации и институции. Базарът включва детски арт-работилници и награждаване на участниците в кампанията „Да съхраним българските традиции и обичаи“. На същия ден ще бъдат поднесени цветя на Паметника на Съветската армия на Хамамбаир и на паметните плочи на Братската могила в Градската градина.", "date": "2018.05.02", "title": "Сливен: Майските дни на културата „Сливенски огньове“ продължават с „София Филм Фест в Сливен 2018 г.“"}
{"url": "http://www.focus-news.net/news/2018/05/02/2517229/der-spiegel-problemite-v-bundesvera-vvs-na-germaniya-razpolaga-samo-s-chetiri-yurofaytar-v-operativna-gotovnost.html", "text": "Проблемите в Бундесвера не стихват. По данни на водещото германско издание Der Spiegel от 128 изтребители „Юрофайтър“, които са на въоръжение, ВВС на ФРГ разполагат с едва четири в оперативна готовност. Всички останали машини са със сериозни технически проблеми. \r\nОт редакцията подчертават, че тази информация поставя под въпрос възможностите на Германия да изпълнява ангажиментите си към НАТО. Не е пропуснато да се отбележи, че съответните данни са разкрити на фона на пищна изложба на берлинското летище „Шьонефелд“, организирана миналата седмица с цел да бъдат показани „шедьоврите“ на германската армия. Пилотите демонстрираха смели маневри, но както се оказва, за изпълнението на такива може да разчитат на твърде малък брой самолети. \r\nПосетителите на Международната космическа изложба ILA на юг от Берлин могат да се възхищават на \"Eurofighter\" като шедьовър на технологията в наши дни. През изминалата седмица изтребителите на Бундесвера гръмнаха из изложбените площи на летище \"Шьонефелд\" няколко пъти. Пилотите демонстрираха смели маневри, особено примките бяха грандиозни.\r\nПо-рано  публикува разследващ доклад за бомбардировачите „Торнадо“ на Бундесвера, от който стана ясно, че машините вече няма да участват в мисии на НАТО. В поверителен доклад Министерството на отбраната на ФРГ пише, че 93 самолети „Торнадо\" се нуждаят от незабавна модернизация, тъй като работата с остаряващата им оръжейна система е „очевидно рискована“. \r\nНо проблемите не свършват дотук. От съществено значение е дали машините от началото на 80-те години на миналия век изобщо може да бъдат модернизирани по начин, който ще позволи те да могат да функционират до 2035 г., какъвто бе първоначалният план на военното министерство на Берлин. \r\nВ доклада се споменават множество недостатъци на машините – ИТ-системата и окабеляването им се считат за остарели; не разполагат с криптирана комуникационна система, задължителна за всички международни мисии. При това германските самолети „Торнадо“ не са достатъчно устойчиви на пробиване от снаряд, става ясно от поверителния документ. \r\nСъщо така „Торнадо\" не разполага със системата за разпознаване на вражески и приятелски самолети, чрез която се цели избягването на погрешни атаки срещу съюзническите самолети. Инсталирането на устройствата в германските „Торнадо\" обаче няма да бъде осъществимо до 2019 г., въпреки че технологията е задължителна за силите на Алианса. \r\nЦялостното заключение в поверителния документ е тревожно: „В сегашното им състояние германските самолети „Торнадо“ вече не могат да участват в никакви операции на НАТО\".\r\nБундесверът ще трябва да се бори дълго време с проблемите на „Торнадо\". През 2016 г. тогавашният министърът на отбраната на ФРГ Урсула фон дер Лейен (ХДС) реши самолетите да бъдат използвани до 2035 г. Междувременно ще бъде избран друг боен самолет, с който да бъдат заменени „Торнадо“.Агенция „Фокус“ припомня:\r\nПо-рано вътрешни документи разкриха, че Германия има сериозни проблеми при изпълнение на ангажиментите си към НАТО. В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност.\r\nОт поверителен документ на Министерството на отбраната стана ясно, че към настоящия момент само девет от общо планираните 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.\r\n„Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият“ експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения“, отбеляза Линднер. \r\nМинистърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер.\r\nВицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\". Тереза Герова", "date": "2018.05.02", "title": "Der Spiegel: Проблемите в Бундесвера: ВВС на Германия разполага само с четири „Юрофайтър“ в оперативна готовност"}
{"url": "http://www.focus-news.net/news/2018/05/02/2517234/burgas-riosv-razreshi-sabiraneto-na-maksimum-1800-kg-blatno-kokiche.html", "text": "Със заповед на министъра на околната среда и водите от 30 април 2017 г. на основание чл. 115, ал. 1, т. 14 от Закона за биологичното разнообразие се разрешава събиране на листно-стъблена маса от блатно кокиче в защитена местност Калината в землището на село Кошарица, община Несебър, до 1800 кг. Това съобщиха от пресцентъра на РИОСВ - Бургас.\r\nВъв всички останали находища, контролирани от Регионалната инеспекция по околната среда и водите – Бургас, се забранява ползването на блатно кокиче в защитените местности „Блатото” в землището на гр. Созопол, „Чаирите” в землището на с. Горица, „Блатата” в землището на с. Лозенец и находище в с. Присад.\r\nВ областите Бургас, Пловдив, Ямбол, Сливен, Хасково и Шумен има 16 находища на вида, за 15 от които през тази година е в сила забраната за ползване.\r\nНадземната част на блатното кокиче съдържа алкалоида галантамин, който се използва като съставка на уникалния лекарствен препарат – нивалин. Той е открит от д-р Димитър Пасков през 1956 г. и се смята за едно от най-големите български научни постижения на 20 век.\r\nВ страната са описани 40 находища, в които до 1970 г. са се добивали до 15 т суровина, но през последните години запасите от вида намаляват рязко поради промените в климата. Затова всяка година министърът на околната среда и водите определя къде и колко може да се бере.\r\nКъм начина на събиране има строги изисквания – растението се изрязва на височина 5 - 7 см над земята, а 20-30% от площите трябва да се оставят непокътнати. Причината е, че от едно и също място може да се събират билки през една година, а при продължително засушаване – още по-рядко. Любопитно е също, че популациите по р. Дунав не съдържат галантамин.\r\nСанкцията за незаконно бране и търговия с кокичета е до 5 000 лв. за физически лица и до 10 000 за юридически. Контролът се извършва от РИОСВ.", "date": "2018.05.02", "title": "Бургас: РИОСВ разреши събирането на максимум 1800 кг блатно кокиче"}
{"url": "http://www.focus-news.net/news/2018/05/02/2517235/yordanka-sharkova-odmvr-blagoevgrad-45-godishen-mazh-e-zadarzhan-sled-kato-e-strelyal-vav-vazduha-s-gazov-pistolet-pri-prerekanie-s-grupa-mladezhi-v-petrich.html", "text": "Мъж на 45 години е задържан, след като е произвел изстрели във въздуха със законно притежаван газов пистолет, вследствие на пререкание с група младежи в Петрич. Това съобщи за Радио „Фокус“ – Пирин говорителят на Областна дирекция на МВР – Благоевград Йорданка Шаркова. Инцидентът е станал около 22.30 часа вчера в района на ул. „Кап. Н. Парапанов“. По думите ѝ при инцидента няма пострадали лица. Мъжът е задържан за 24 часа. За случая е уведомена Районна прокуратура - Петрич. Работата продължава.\r\nЛивия НИНОВА", "date": "2018.05.02", "title": "Йорданка Шаркова, ОДМВР – Благоевград: 45-годишен мъж е задържан, след като е стрелял във въздуха с газов пистолет при пререкание с група младежи в Петрич"}
{"url": "http://www.focus-news.net/news/2018/05/02/2517237/veliko-tarnovo-ohranitel-e-udaril-shofyor-na-patya-politsai-ot-polski-trambesh-razsledvat-sluchaya.html", "text": "Служители на полицейското управление в Полски Тръмбеш разследват случай на хулиганство, извършено от служител на частна охранителна фирма. Това съобщиха от ОДМВР – Велико Търново. Вчера в управлението е получен сигнал от 41-годишна жена от Полски Тръмбеш, която обяснила, че същия ден в село Орловец в близост до военно поделение, докато празнували със семейството си и приятели, дошъл джип на частна охранителна фирма, от него слязъл един от служителите и ударил през лицето съпруга ѝ. От проведените до момента действия по разследването е изяснено, че ударът е нанесъл 28-годишен мъж с инициали Н. Г. от Горна Оряховица. Поводът бил, че джипът на потърпевшия минал през охранявани от частната охранителна фирма посеви в землището на село Стрелец. Образувано е досъдебно производство. Работата по изясняване на случая продължава.", "date": "2018.05.02", "title": "Велико Търново: Охранител е ударил шофьор на пътя, полицаи от Полски Тръмбеш разследват случая"}
{"url": "http://www.focus-news.net/news/2018/05/02/2517233/premierat-boyko-borisov-nashite-sluzhbi-prodalzhavat-rabotata-si-s-velikobritaniya-sreshtu-kontrabandata-na-tsigari.html", "text": "Нашите служби продължават работата си с Великобритания срещу контрабандата на цигари. Това каза министър-председателят Бойко Борисов по време на днешното заседание в Министерския съвет във връзка със срещата си с посланика на Великобритания в България Ема Хопкинс, предаде репортер на Агенция „Фокус“.\r\n„Нашите служби работят много добре с Великобритания и продължаваме работа. С тях правим операции за стотици милиона паунда, за което им благодарим. И посланик Хопкинс дойде днес публично да ми благодари. Колегите работят много добре по тази тема. Или когато отчитахме най-ниските нива на контрабанда в България и най-високите във Великобритания, се оказах прав“, каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи\r\n„И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците – тесните специалисти, и правят фабриките там. Но ние си продължаваме след тях, докато ги хванем във Великобритания“, коментира министър-председателят.\r\nЦветилена СИМЕОНОВА", "date": "2018.05.02", "title": "Премиерът Бойко Борисов: Нашите служби продължават работата си с Великобритания срещу контрабандата на цигари"}
{"url": "http://www.focus-news.net/news/2018/05/02/2517236/yeni-safak-frenski-voyski-sa-zabelyazani-da-patrulirat-v-rayona-okolo-manbidzh.html", "text": "На фона на продължаващите между САЩ и Турция преговори за изтегляне на „Народни отряди за защита“ (YPG) от Манбидж, в северния сирийски град са забелязани да патрулират френски войски, пише вестник Yeni Safak. \r\nКонвой от френски и американски войници, разгърнат от военната база на САЩ в Кобани, е влязла в Манбидж, твърди турското издание, като допълва, че той е бил съставен от десет „Хъмви“-та, радарни и комуникационни съоръжения и оръдия със среден обсег. Съобщава се, че в небето над Манбидж се наблюдават френски и американски изтребители. \r\nТурската армия стартира операция „Маслинова клонка“ на 20 януари с цел „прочистване на терористите“ (YPG и „Работническата партия на Кюрдистан“) от района на Африн в Северозападна Сирия. По-късно бе уточнено, че мисията ще бъде разширена към Манбидж. \r\nПрез април от медийни доклади стана ясно, че Франция планира да увеличи присъствието си в Северна Сирия. В Манбидж бяха изпратени 50 високопоставени военни на Париж за преговори с кюрдите, припомнят от редакцията.Тереза Герова", "date": "2018.05.02", "title": "Yeni Safak: Френски войски са забелязани да патрулират в района около Манбидж"}
{"url": "http://www.focus-news.net/news/2018/05/02/2517241/lokalno-makedoniya-albaniya-ostava-lider-v-praneto-na-pari-konstatirat-v-darzhavniya-departament-na-sasht.html", "text": "Според Държавния департамент на САЩ Албания остава лидер в прането на пари. В доклада за 2017 г. се посочва, че Албания все още е изложена на значителен риск от престъпления, свързани с пране на пари, корупция и слаби институции, отбелязва скопското електронно издание „Локално“.\r\nНезаконният трафик на наркотици, укриването на данъци, контрабандата и трафикът на хора се споменават като основни източници на „мръсни пари\".\r\n„Строителството, особено в крайбрежните райони, бизнес проектите и хазарта, са най-популярните методи за пране на пари в Албания\", се казва в доклада на външнополитическото ведомство във Вашингтон. \r\nВ текста се заключава, че албанските институции не са ефективни в борбата срещу прането на пари, което дава възможност за лесно извършване на подобен тип престъпления. В тази връзка Държавният департамент на САЩ призовава официална Тирана да положи повече усилия за справяне с престъпленията, свързани с пране на пари, и за отнемане на незаконно придобитото имущество.\r\nКоментирайки доклада, „Движение за социалистическа интеграция“, третата по сила партия в Албания, стигна до заключението, че след разпространяването на документа „албанският премиер е мъртъв“. \r\n„Америка казва. Премиерът превърна страната в гигантска машина за изпиране на пари от престъпления. Премиерът е затънал до гуша  в организирана престъпност, която почерня Албания като страна, където престъпността е обхванала политическата власт, правителството и икономиката“, заяви Петрит Васили, вицепредседател на партията, добавяйки, че времето на Еди Рама е изтекло.Тереза Герова", "date": "2018.05.02", "title": "„Локално“ (Македония): Албания остава лидер в прането на пари, констатират в Държавния департамент на САЩ"}
{"url": "http://www.focus-news.net/news/2018/05/02/2517240/ministerstvoto-na-pravosadieto-predlaga-promeni-v-nk-za-po-efektivno-izpalnenie-na-prisadi-pri-konfiskatsiya-na-prestapno-imushtestvo-i-preventsiya-sreshtu-krazhbata-na-avtomobili.html", "text": "Министерството на правосъдието предлага пакет от законодателни промени, свързани с ефективното изпълнение на присъди относно конфискация на имущество, придобито от престъпна дейност, както и с противодействие на противозаконно отнемане на моторни превозни средства (МПС). Това съобщиха от пресцентъра на Министерството на правосъдието. По-подробно се уреждат и правата на участниците в производствата по изпълнение на европейска заповед за арест и на издирваните по Закона за екстрадицията и Европейската заповед за арест.\r\nПроектът за промени в Наказателния кодекс, публикуван днес за обществено обсъждане на сайта на ведомството, предвижда пряката или косвена облага придобита от престъпление да се отнемат в полза на държавата, ако не подлежат на връщане или възстановяване. А в случаите когато тя липсва или е отчуждена, да се присъжда нейната равностойност.\r\nВъвеждането на мярката е в изпълнение на изискванията на Директива 2014/42/ЕС на Европейския парламент и на Съвета за обезпечаване и конфискация на средства и облаги от престъпна дейност в ЕС. Тя цели създаване на реална възможност не само за признаване, но и за ефективно изпълнение на наказателните присъди в частта им относно конфискация на имущество, придобито от престъпна дейност.\r\nОсъденият за умишлено престъпление ще дължи не само вещите, които са били предназначени или са послужили за извършването на деянието, но и тяхната равностойност, когато те липсват.\r\nПроектозаконът предлага за първи път дефиниция на „пряка“ и „косвена“ облага с цел изясняване на понятието за облаги от престъпна дейност. Така с изричен текст в полза на държавата ще се конфискуват не просто придобитото от престъпление, а пряката и косвена облага от него или тяхната равностойност, когато облагата липсва или е отчуждена.\r\nЗа реалната събираемост на равностойността на вещи или парични средства, отнети в полза на държавата се предлага 5-годишният давностен срок да започва да тече от деня, в който е изтекъл срокът за изтърпяване на наложеното наказание лишаване от свобода. А абсолютният 10-годишен давностен срок за погасяване на задължението започва да тече от деня, в който е изтекъл срокът за изтърпяване на наложеното наказание лишаване от свобода\r\nС промяна в Закона за изпълнение на наказанията и задържането под стража се въвежда задължение за Главна дирекция „Изпълнение на наказанията“ да уведомява териториалната дирекция на НАП по постоянен адрес на лишения от свобода за датата, от която същият ще бъде освободен от местата за лишаване от свобода, когато наред с наказанието лишаване от свобода е постановено и отнемане в полза на държавата.\r\nВ изпълнение на изискването в Директива 2014/42/ЕС за вземане на мерки, гарантиращи адекватно управление на обезпечено имущество с цел евентуална последваща конфискация, се предлагат промени в Наказателно-процесуалния кодекс (НПК). Те предвиждат обезпеченото имущество по реда на чл. 72 от (НПК) да се управлява от Комисията за противодействие на корупцията и за отнемане на незаконно придобитото имущество.\r\nПрецизира се и уредбата относно превенцията срещу противозаконно отнемане на МПС. В чл. 195, ал. 1 на НК се създава т.12 за квалифициран състав на кражба, когато деецът с обективните си действия е демонстрирал намерение противозаконно да присвои МПС и да се разпорежда с него като със своя вещ. Предлага се още приготовлението към кражба на МПС да се наказва, като самостоятелно престъпление. \r\nОтпада предвидената възможност за налагане на алтернативното наказание глоба в случаите на противозаконно проникване в чужда МПС. Това е мотивирано с високата степен на обществена опасност на тези престъпления, което се обуславя както от значителната стойност на отнетата движима вещ, така и от факта, че много често отнетото МПС се използва при извършването на други престъпления.\r\nВ проектозаконът се уреждат по-подробно права на участниците в наказателните производства във връзка с транспонирането на Директива 2013/48/ЕС за установява минимални правила относно правото на достъп до адвокат в наказателното производство и в производството по изпълнение на европейска заповед за арест.\r\nИзрично се посочва правото на обвиняемия свободно да осъществява връзка със защитника си, да се среща насаме с него, да получава съвети и друга правна помощ, включително преди започване и по време на провеждане на разпита и на всяко друго процесуално действие с негово участие. Към настоящия момент е предвидено право на защитника да се среща насаме с обвиняемия, но същото не е изрично предвидено като право на обвиняемия. \r\nПри задържане под стража на обвиняемия, както и по отношение на задържането на основание чл. 64, ал. 2 от НПК, се предвижда по искане на обвиняемия, незабавно да се уведомява поне едно посочено от него лице. В действащата разпоредба е посочен изчерпателно кръгът от лица, които се уведомяват незабавно при задържането на лицето под стража - семейството на обвиняемия, работодателят или Министерство на външните работи. „Посоченото изчерпателно изброяване може да доведе до необосновано ограничаване на правото на обвиняемия свободно да уведоми лице, което може да бъде различно от изброените, например в случаите на фактическо съжителство“, се сочи в мотивите на законопроекта.", "date": "2018.05.02", "title": "Министерството на правосъдието предлага промени в НК за по-ефективно изпълнение на присъди при конфискация на престъпно имущество и превенция срещу кражбата на автомобили"}
{"url": "http://www.focus-news.net/news/2018/05/02/2517239/burgas-obshtinskiyat-savetnik-ot-gerb-diyan-dimov-organizira-priemen-den-na-3-may.html", "text": "Общинският съветник от ГЕРБ - Бургас Диян Димов ще проведе приемен ден на 3 май 2018 г. Това съобщиха от пресцентъра на ПП ГЕРБ. Той ще очаква гражданите от 16.30 до 18.00 часа в централата на партията в града, намираща се на ул. „Конт Андрованти” 5.\r\nДиян Димов е председател на Постоянната комисия по транспорт и морско дело в Общински съвет Бургас, участва и в Комисията по устройство на територията.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.05.02", "title": "Бургас: Общинският съветник от ГЕРБ Диян Димов организира приемен ден на 3 май"}
{"url": "http://www.focus-news.net/news/2018/05/02/2517238/krum-zarkov-bsp-shte-se-vazdarzhim-po-predlozheniyata-na-obedineni-patrioti-v-nakazatelniya-kodeks-zashtoto-sa-netochni-i-postavyat-poveche-vaprosi-otkolkoto-da-reshavat-problemi.html", "text": "Ще се въздържим по предложенията на „Обединени патриоти“ в Наказателния кодекс, защото са неточни и поставят повече въпроси, отколкото да решават проблеми. Това каза заместник-председателят на ПГ на „БСП за България“ Крум Зарков по време на дебатите по промените в Наказателния кодекс, свързани с ефективността от наказанията при престъпления в горите, предаде репортер на Агенция „Фокус“. \r\n„С част от промените се прави опит да се въведе наказателна отговорност за лица, които преди това са наказвани по административен ред. Според нас те са неточни и поставят повече въпроси, отколкото решават проблеми“, заяви Зарков. По думите му това не отговаря на принципите на правовата държава. \r\nЗарков посочи още, че допълването на понятието на длъжностното лице, до голяма степен се явява безсмислено, тъй като в момента съществува в Наказателния кодекс. \r\nДеница КИТАНОВА", "date": "2018.05.02", "title": "Крум Зарков, БСП: Ще се въздържим по предложенията на „Обединени патриоти“ в Наказателния кодекс, защото са неточни и поставят повече въпроси, отколкото да решават проблеми"}
{"url": "http://www.focus-news.net/news/2018/05/02/2517242/blagoevgrad-48-godishna-zhena-e-s-opasnost-za-zhivota-sled-kato-e-bila-blasnata-na-peshehodna-pateka-v-grada.html", "text": "48-годишна жена е с опасност за живота след като е била блъсната на пешеходна пътека в града. Това съобщиха от ОДМВР-Благоевград. На 30 април 2018 г. около 14.00 часа в района на кръстовището на улиците „П.Д Пеков“ и „Арс. Костенцев“, лек автомобил „Опел Комбо“, управляван от 52-годишния с инициали И.Ц от Благоевград, при движение на заден ход е блъснал 48-годишна жена от града, пресичаща пътното платно на пешеходна пътека. Пострадалата е транспортирана за лечение в УМБАЛСМ „Пирогов“ в София с опасност за живота.", "date": "2018.05.02", "title": "Благоевград: 48-годишна жена е с опасност за живота, след като е била блъсната на пешеходна пътека в града"}
{"url": "http://www.focus-news.net/news/2018/05/02/2517244/montana-mazh-i-zhena-sa-postradali-sled-vzriv-na-gazova-butilka-v-lom.html", "text": "Мъж и жена от Лом са пострадали след взрив на газова бутилка, съобщиха от ОДМВР – Монтана. На 30 април около 12.30 часа е получен сигнал в РУ - Лом за възникнал пожар след неправилно боравене с газова бутилка в частен имот. Местопроизшествието е посетено от дежурна оперативна група. Пострадалият мъж от взрива на газовата бутилка е откаран по спешност МБАЛСМ „Н. И. Пирогов“ в София в шоково състояние. Жената е настанена в МБАЛ - Лом с изгаряния по ръцете и лицето, без опасност за живота. В резултат на взрива жилищната постройка е унищожена. По случая е образувано досъдебно производство.", "date": "2018.05.02", "title": "Монтана: Мъж и жена са пострадали след взрив на газова бутилка в Лом"}
{"url": "http://www.focus-news.net/news/2018/05/02/2517246/dobrich-v-obshtinata-shte-se-provede-preskonferentsiya-s-direktora-na-cheshkiya-kulturen-tsentar-v-balgariya-dagmar-ostranska.html", "text": "В Общината ще се проведе пресконференция с директора на Чешкия културен център в България Дагмар Остранска. Това съобщиха от пресцентъра на Община град Добрич. Пресконференцията ще се състои на 3 май от 10.00 часа в Малката заседателна зала на Общината. \r\nДагмар Остранска е директор на Чешкия културен център в България от края на 2017. Това е структура към Министерство на външните работи на Чехия и ролята му е да представя чешката култура зад граница. \r\nКонкретният повод за пребиваването на Дагмар Остранска в Добрич е монтирането на поезиомат в града (чешки проект) и намерението ѝ да се запознае с културната среда в града – културни пространства и база (зали и инструментариум) за евентуални съвместни събития. \r\nПоканени са всички, които желаят да получат повече информация за поезиомата и други културни проекти на Чешкия културен център, както и за бъдещата политика на Центъра.", "date": "2018.05.02", "title": "Добрич: В Общината ще се проведе пресконференция с директора на Чешкия културен център в България Дагмар Остранска"}
{"url": "http://www.focus-news.net/news/2018/05/02/2517249/visokopostaveni-lideri-shte-otkriyat-konferentsiyata-na-ek-za-tehnologii-i-novatorstvo-v-ndk-na-3-may.html", "text": "На 3 и 4 май в Националния дворец на културата в София ще се проведе конференцията \"Интелигентно специализиране и трансфер на технологии като двигатели на новаторството за регионален растеж\". Това съобщиха от пресцентъра на Представителството на ЕК в България. Тя се организира от Съвместния изследователски център на Европейската комисия като част от програмата на Българското председателство на Съвета на ЕС. \r\nСред основните участници ще бъдат комисарят по цифрова икономика и общество Мария Габриел, зам.-министър председателят Томислав Дончев, министърът за Българското председателство на Съвета на ЕС Лиляна Павлова, първият заместник-председател на Европейския комитет на регионите Марку Маркула, генералният директор на Съвместния изследователски център на Европейската комисия Владимир Шуха. \r\nКонференцията ще събере за конструктивен диалог политици, учени, представители на бизнеса, местните власти и университетите. Те ще обсъждат и изследват възможностите и предизвикателствата пред Европа в областта на създаването на умения, знанията и технологиите, научните изследвания, развитието, образованието, заетостта и иновациите, със специален фокус върху региона на югоизточна Европа и Западните Балкани.", "date": "2018.05.02", "title": "Високопоставени лидери ще открият конференцията на ЕК за технологии и новаторство в НДК на 3 май"}
{"url": "http://www.focus-news.net/news/2018/05/02/2517247/miroslav-yanchev-kmet-na-zlatograd-delyo-haydutin-shte-prozvuchi-sas-110-kaba-gaydi-na-praznika-na-balgarskite-traditsii-v-grada-na-5-may.html", "text": "Дельо Хайдутин ще прозвучи със 110 каба гайди по време на празника на българските традиции в Златоград на 5 май. Това каза за сутрешния блок на Радио „Фокус“ кметът на града Мирослав Янчев. По думите му в програмата са включени много кулинарни събития, които да покажат на младите традиционни техники за добиване и приготвяне на: пататник, клин, месо под чуроп, което едно много интересно приготвяне на месо, поставено под жар. Ще се забърка и мляко, за да се покаже на малките как се добива масло. „Всичко това може да се види нагледно на празника на 5 май от 10.00 часа. Ще се покаже по стар метод как се мели и приготвя жито, което наричаме булгур“, каза Мирослав Янчев. Той допълни, че 150 чевермета ще се завъртят по време на празника на златоградското чеверме.", "date": "2018.05.02", "title": "Мирослав Янчев кмет на Златоград: Дельо Хайдутин ще прозвучи със 110 каба гайди на празника на българските традиции в града на 5 май"}
{"url": "http://www.focus-news.net/news/2018/05/02/2517243/aleksandar-ivanov-gerb-bih-podkrepil-predlozheniyata-na-obedineni-patrioti-v-nakazatelniya-kodeks-no-tryabva-da-se-pretsizirat-tekstove-za-novite-nakazaniya.html", "text": "Бих подкрепил предложенията на „Обединени патриоти“ в Наказателния кодекс, но бихме искали да се прецизират текстове за новите наказания за улов на дребен дивеч. Това каза народният представител от ПГ на ГЕРБ Александър Иванов по време на дебатите по промените в Наказателния кодекс, предаде репортер на Агенция „Фокус“. „Наистина отваря се една важна тема. Сега е правилният момент да я отворим – по опазването на горския фонд и на дивеча в България“, каза Иванов. Той призова ПГ на ГЕРБ да подкрепи внесения законопроект. \r\nДеница КИТАНОВА", "date": "2018.05.02", "title": "Александър Иванов, ГЕРБ: Бих подкрепил предложенията на „Обединени патриоти“ в Наказателния кодекс, но трябва да се прецизират текстове за новите наказания"}
{"url": "http://www.focus-news.net/news/2018/05/02/2517250/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според Държавния департамент на САЩ Албания остава лидер в прането на пари. В доклада за 2017 г. се посочва, че Албания все още е изложена на значителен риск от престъпления, свързани с пране на пари, корупция и слаби институции, отбелязва скопското електронно издание „Локално“.\r\nНезаконният трафик на наркотици, укриването на данъци, контрабандата и трафикът на хора се споменават като основни източници на „мръсни пари\".\r\n„Строителството, особено в крайбрежните райони, бизнес проектите и хазарта, са най-популярните методи за пране на пари в Албания\", се казва в доклада на външнополитическото ведомство във Вашингтон. \r\nВ текста се заключава, че албанските институции не са ефективни в борбата срещу прането на пари, което дава възможност за лесно извършване на подобен тип престъпления. В тази връзка Държавният департамент на САЩ призовава официална Тирана да положи повече усилия за справяне с престъпленията, свързани с пране на пари, и за отнемане на незаконно придобитото имущество.\r\nКоментирайки доклада, „Движение за социалистическа интеграция“, третата по сила партия в Албания, стигна до заключението, че след разпространяването на документа „албанският премиер е мъртъв“. \r\n„Америка казва. Премиерът превърна страната в гигантска машина за изпиране на пари от престъпления. Премиерът е затънал до гуша  в организирана престъпност, която почерня Албания като страна, където престъпността е обхванала политическата власт, правителството и икономиката“, заяви Петрит Васили, вицепредседател на партията, добавяйки, че времето на Еди Рама е изтекло.\r\n*** Министър-председателят на Гърция Алексис Ципрас и няколко членове на кабинета му ще посетят през следващите два дни източния егейски остров Лесбос, за да успокоят обществените настроения на фона на увеличения приторк на пристигащите мигранти от Турция и напрежението сред търсещите убежище, отбелязва електронното издание Kathimerini.\r\nОфициалните лица на Атина, които ще присъстват на конференция за регионално развитие, ще посетят острова само няколко дни, след като десетки крайнодесни екстремисти атакуваха група от около 200 мигранти и търсещи убежище, които протестираха на главния площад в столицата на Лесбос срещу съдебно решение, което им пречи да бъдат прехвърлени в континенталната част на страната. \r\nИнцидентът бе последван от вълнения в центъра за прием на мигранти в Мория, където местните жители често изразяват загриженост от значителното увеличение на пристигащите от Турция мигранти. \r\n„Не е обичайно половината правителството да бъде на едно място и особено не един остров\", заяви за изданието кметът на Лесбос Спирос Галинос. „Това е възможност за тях да се срещнат с хората и да им дадат някои отговори лице в лице\", подчерта Галинос. \r\nКакто той, така и представителите на местните власти на други гръцки острови, разположени на „фронтовата линия“ на миграционната криза многократно призоваха Атина за мерки за облекчаване на натиска върху пренаселените лагери чрез увеличаване на прехвърлянията на мигранти в континенталната част и ускоряване на връщането на отхвърлените кандидати в Турция.\r\nМежду януари и април обаче от острова бяха прехвърлени 4 784 души, а в Турция бяха върнати едва 112 мигранти. Междувременно островите Лесбос, Самос, Хиос, Кос и Лерос съобщиха официални данни за 7594 новопристигнали от Турция мигранти.\r\n„Системата за завръщане в Турция не работи, а би трябвало да служи като противовес на пристигащите\", коментира кметът на Самос Михалис Ангелопулос.\r\nКритиците също така заявяват, че правителството не използва средства от ЕС за подобряване на условията в т.нар. горещи точки и други съоръжения за мигранти. Например средствата за увеличаване на капацитета на канализационната система в лагера в Мория, заделени през 2016 г., остават неизползвани, което означава, че тръбите, пригодени за обслужване на 800 жители, трябва да се справят с отпадъците на население от над 6 500 души.\r\n„Това е трескава бомба за общественото здраве и по-нататъшно разгневяване на местната общност, която вече е изчерпана от ситуацията\", обяснява Галинос. \r\nСпоред официални данни, на островите понастоящем има около 15 700 мигранти и бежанци в съоръжения, построени за максимум 7 000 души.\r\n*** На фона на продължаващите между САЩ и Турция преговори за изтегляне на „Народни отряди за защита“ (YPG) от Манбидж, в северния сирийски град са забелязани да патрулират френски войски, пише вестник Yeni Safak. \r\nКонвой от френски и американски войници, разгърнат от военната база на САЩ в Кобани, е влязла в Манбидж, твърди турското издание, като допълва, че той е бил съставен от десет „Хъмви“-та, радарни и комуникационни съоръжения и оръдия със среден обсег. Съобщава се, че в небето над Манбидж се наблюдават френски и американски изтребители. \r\nТурската армия стартира операция „Маслинова клонка“ на 20 януари с цел „прочистване на терористите“ (YPG и „Работническата партия на Кюрдистан“) от района на Африн в Северозападна Сирия. По-късно бе уточнено, че мисията ще бъде разширена към Манбидж. \r\nПрез април от медийни доклади стана ясно, че Франция планира да увеличи присъствието си в Северна Сирия. В Манбидж бяха изпратени 50 високопоставени военни на Париж за преговори с кюрдите, припомнят от редакцията.\r\n*** Министърът на Косовските сили за сигурност Рустем Бериша заяви, че в бъдещата армия на Косово ще бъдат наети 200 сърби, съобщава белградското електронно издание Vidovdan.\r\n„Сега правим всичко по силите си, за да бъде „Сръбска листа“ част от трансформацията. Преобразуването на косовските сили за сигурност ще засегне и сръбската общност, тъй като от нея ще бъдат наети поне 200 нови членове, което не е малко. Това показва, че сърбите от Косово печелят от тази трансформация\", подчерта Бериша, допълвайки, че по този начин 200 семейства на косовски сърби ще получат възможност да получават заплата. \r\nОт редакцията привеждат кратка справка за Рустем Бериша. Съгласно приведената информация, той е бивш член на Армията за освобождение на Косово (АОК). Преди две години съд в Ниш издава срещу него присъда за тероризъм заради убийството на сръбски войници през 1998 г. Бериша е член на партията на премиера Рамуш Харадинай „Алианс за бъдещето на Косово.\r\nВ понеделник, 30 април, в парламента в Прищина трябваше да бъде внесен законопроект за създаването на армия Косово – ход, който обещава нова буря в отношенията между най-младата държава на Балканите и Сърбия. \r\nВ начинанието си Прищина може да разчита на подкрепа от страна на САЩ, които дадоха множество сигнали, че възприемат позитивно идеята. По-рано, в рамките на посещение в страната, помощник-държавният секретар на САЩ за Европа и Евразия Уес Мичъл подчерта, че трансформирането на Косовските сили за сигурност в Армия на Косово трябва да бъде направено в съответствие с Конституцията му.  Американският дипломат подчерта, че Косово има право да формира професионална армия и бе категоричен, че тя няма да представлява заплаха за Сърбия и сърбите, живеещи в най-младата държава на Балканския полуостров. \r\nВ Москва обаче не са съгласни. По-рано говорителят на Министерството на външните работи на Руската федерация Мария Захарова разкритикува плановете за създаване на Въоръжени сили на Косово.„Създаването на армия в Косово, структура, която по никакъв начин не се доближава до държавната, още повече нагнетява вече напрегнатата ситуация\", предупреди Захарова.\r\nНай-напрегната обаче е ситуацията в Белград, където управляващите се противопоставят категорично на идеята за създаване на косовска армия. Ръководителят на сръбската Служба за Косово и Метохия Марко Джурич призова косовските сърби да не се присъединяват към армията на Прищина и – позовавайки се на законодателството на Белград, заплаши с налагането на тежки наказания с до 10 г. лишаване от свобода на онези, които решат да станат част от бъдещата армия на най-младата държава на Балканите (ако бъде създадена).\r\nДжурич заяви, че създаването на косовска армия е незаконно и е в нарушение на Резолюция 1244 на Съвета за сигурност на ООН и на споразумението от Куманово, което слага край на войната в Косово през 1999 г.\r\nВъв връзка с изявлението на Джурич, министър-председателят на Косово Рамуш Харадинай написа в своя профил в социалната мрежа „Фейсбук“, че се тревожи за залавянето на представители на сръбската етническа общност. Харадинай написа, че подобна практика „напълно противоречи на всички задължения, които правителството на Косово, заедно с международната общност, е изпълнило през последните две десетилетия за пълното интегриране на сръбската общност в косовските институции\".\r\n***", "date": "2018.05.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/02/2517248/sofiya-dvizhenieto-se-osashtestvyava-v-edna-lenta-v-tunel-vitinya-na-avtomagistrala-hemus-v-posoka-sofiya-poradi-avariral-tezhkotovaren-avtomobil.html", "text": "Движението се осъществява в една лента в тунел \"Витиня\" на автомагистрала \"Хемус\" в посока София поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.05.02", "title": "София: Движението се осъществява в една лента в тунел \"Витиня\" на автомагистрала \"Хемус\" в посока София поради аварирал тежкотоварен автомобил"}
{"url": "http://www.focus-news.net/news/2018/05/02/2517251/parlamentat-prie-na-parvo-chetene-promeni-v-nk-koito-predvizhdat-do-6-godini-zatvor-i-globa-ot-1000-do-20-000-lv-za-nezakonna-sech.html", "text": "Парламентът прие промени в Наказателния кодекс на първо четене, целящи повишаване на ефективността на наказателното производство при престъпления в горите, предаде репортер на Агенция „Фокус“. Промените са внесени от ПГ на „Обединени патриоти“. „За“ тях гласуваха 97 народни представители, „против“ – 9 и „въздържали се“ - 49, с което те бяха приети. Законопроектът предвижда и по-добра редакция на закона за случаите, когато лице противозаконно сече, събира, добива, взема или извозва каквито и да било дървета или части от тях, включително отсечени и паднали такива. Промените предвиждат за това лишаване от свобода до 6 години и глоба от 1000 до 20 000 лв. При случаите, в които извършителят има наложено административно наказание по Закона за горите в предходните 24 месеца, считано от датата на извършване на престъплението, се предвижда наказание лишаване от свобода до 1 година или пробация до 2 години. Тежко наказание се предлага за този, който убие ли улови без надлежно разрешение едър дивеч. Наказанието е лишаване от свобода до 2 години или пробация до 4 години и глоба от 1000 до 5000 лв. В случаите, когато престъплението е извършено в забранено за лов време, на забранено за лов място, или със забранени средства или са причинени щети над 1000 лв. се предлага наказанието да бъде лишаване от свобода до 3 години, гроба в размер 1000 до 5000 лв. При рецидив законопроектът предвижда лишаването от свобода да е до 5 години, както и глоба.\r\nСъс законопроекта се разширява кръгът на длъжностните лица, посегателството срещу които съставлява престъпление. Проектозаконът допълва дефиницията на понятието „длъжностно лице“. Добавя се обяснението, че това е лице, на което е възложено да изпълнява със заплата или безплатно, временно или постоянно работа, свързана със стопанисване, опазване или контрол в горските територии. С предложенията се изключват деянията, чийто предмет или нанесена щета, са в размер до една минимална работна заплата. Същите стават предмет само на административнонаказателно производство, като по този начин се цели да се повиши процента на приключилите административнонаказателни производство и наложените административни наказания за нарушения в горите. \r\nДеница КИТАНОВА", "date": "2018.05.02", "title": "Парламентът прие на първо четене промени в НК, които предвиждат до 6 години затвор и глоба от 1000 до 20 000 лв. за незаконна сеч"}
{"url": "http://www.focus-news.net/news/2018/05/02/2517254/haskovo-yanitsa-dinkova-e-noviyat-sekretar-na-obshtinata-vasil-nestorov-poema-sotsialnite-deynosti.html", "text": "Яница Динкова е новият секретар на Община Хасково със заповед за назначение от кмета Добри Беливанов от днес. Това съобщиха от пресцентъра на Общината. Динкова спечели обявения от общината конкурс за поста. Тя е завършила „История в Софийски университет “Кл. Охридски“ и „Право“ в „Пловдивски университет „П. Хилендарски“. До сега е работила като социален работник, а шест години е била юрисконсулт в Реугионална дирекция социално подпомагане. \r\nДнес Динкова беше представена на директорите на дирекции в Общината.\r\nОт днес Васил Несторов е главен експерт социални дейности и здравеопазване в дирекция ХДОН. Работил е в Община Хасково като директор на хуманитерната дирекция от 2012 до 2014 година. Последното му работно място е в частна фирма в Пловдив. \r\nСлед проведените конкурси директор Дирекция „Управление на общинската собственост“ остава Янко Петев, както и Гергана Киримова - директор на Дирекция „Административно правно-нормативно обслужване“", "date": "2018.05.02", "title": "Хасково: Яница Динкова е новият секретар на Общината, Васил Несторов поема социалните дейности"}
{"url": "http://www.focus-news.net/news/2018/05/02/2517255/svetlana-shandrova-ruski-klub-zaedno-tselta-na-shestvieto-na-bezsmartniya-polk-e-da-otdadem-pochit-kam-horata-koito-sa-voyuvali-sreshtu-fashizma.html", "text": "Целта на шествието на „Безсмъртния полк“ е да отдадем почит към хората, които са воювали срещу фашизма. Началото на инициативата е поставено през далечната 2011 година, а през настоящата 2018 г., тя ще се проведе за пръв път и в града. Това каза за Радио „Фокус“ – Велико Търново Светлана Шандрова, председател на Руски клуб „Заедно” в областния център. Шествието ще обиколи парк „Марно поле“ на 9 май от 16.00 часа. Всеки, който иска да се включи, трябва да отиде при чешмата в парка половин час по-рано. „Инициативата е доброволна и ние каним да се присъединят към нас всички желаещи, а вече всеки сам за себе си преценява дали иска или не. По този начин ние правим жест на почит към хората, които са воювали срещу фашизма“, добави Светлана Шандрова. Тя припомни, че шествието на „Безсмъртния полк“ е обявено от ООН за международна гражданска инициатива. „Началото поставя журналист от Томск. Той, мисля, че през 2011 година, излезе на парада на 9 май със снимка на дядо си, който е воювал цялата война и е стигнал от Москва до Берлин. От там тръгна идеята, той е основоположник. На хората това им хареса, защото каузата наистина е много добра кауза. Тя абсолютно не е политическа. Идеята е да си спомним за роднините си, които са загинали, за да дадат шанс за живот на нас“, каза още Светлана Шандрова. Преди самото шествие цветя в знак на почит ще бъдат положени на Братските могили във Велико Търново и Дебелец, от 12.00 часа на 9 май. Съпътстващи събития към шествието ще са концерт, който ще се проведе в Летния театър и детски конкурс за рисунка на тема „Пусть всегда будет солнце!“.\r\nЛуиза ТРАНЧЕВА", "date": "2018.05.02", "title": "Светлана Шандрова, Руски клуб „Заедно”: Целта на шествието на „Безсмъртния полк“ е да отдадем почит към хората, които са воювали срещу фашизма"}
{"url": "http://www.focus-news.net/news/2018/05/02/2517253/pazardzhik-okolo-50-dushi-se-sabraha-pred-sgradata-na-okrazhniya-sad-s-iskane-za-spravedliva-prisada-za-mazha-ubil-saprugata-si-v-peshtera.html", "text": "Около 50 души се събраха пред сградата на Окръжен съд – Пазарджик с искане за справедлива присъда за убиеца на 41-годишната Катя Генова, предаде репортер на Радио „Фокус“ – Пазарджик. Повечето от присъстващите са жени. Голяма част от тях влязоха в зала 1, където се гледа делото срещу съпруга на убитата – 44-годишния Георги Генов. Делото се гледа от съдия Ивета Парпулова, като се очаква днес да бъде произнесена присъда, тъй като мъжът е признал фактите и обстоятелствата около извършеното тежко престъпление и процесът е по реда на съкратеното съдебно следствие.„Фокус“ припомня, че жената е от Пазарджик, но се премества да живее с майка си в Пещера, където я открива съпругът ѝ. На 2 септември 2017 година след скандал той я намушва с нож и впоследствие се укрива. След обявяването му за национално издирване на 4 септември 2017 година е заловен във вилата на родителите си в софийското село Мухово. След задържането му е направил пълни самопризнания.\r\nВаня НИКОЛОВА", "date": "2018.05.02", "title": "Пазарджик: Около 50 души се събраха пред сградата на Окръжния съд с искане за справедлива присъда за мъжа, убил съпругата си в Пещера"}
{"url": "http://www.focus-news.net/news/2018/05/02/2517258/sofiya-vazstanoveno-e-dvizhenieto-v-tunel-vitinya-na-avtomagistrala-hemus-v-posoka-sofiya.html", "text": "Възстановено е движението в тунел \"Витиня\" на автомагистрала \"Хемус\" в посока София. Това съобщиха от пресцентъра на Агенция \"Пътна инфраструктура\".", "date": "2018.05.02", "title": "София: Възстановено е движението в тунел \"Витиня\" на автомагистрала \"Хемус\" в посока София"}
{"url": "http://www.focus-news.net/news/2018/05/02/2517259/sport-tsska-veche-pregovarya-s-chuzhdenets.html", "text": "ЦСКА преговаря с източноевропейски специалист, който да поеме отбора от лятото, разбра \"Тема Спорт\". Става въпрос за треньор, който през този сезон бележи голям възход в кариерата си. Договорът на желания от ЦСКА треньор изтича в края на сезона, като до този момент не е подновен. Към него обаче има предложения от настоящия му клуб и от други в Балканския регион, така че на този етап не е 100% сигурно, че ще поеме ЦСКА. Дали преговорите ще завършат с успех ще стане известно около 20 май. Точно тогава червените ще изиграят и последния си мач в първенството - срещу Берое на \"Армията\". В медиите вече се завъртя и името на Александър Томаш, но той не е вариант за ЦСКА. Същото се отнася и за още доста специалисти, чиито имена се тиражират напоследък. Армейците вече бяха водени от чужденец в ерата \"Ганчев\" - Едуард Йорданеску през есента на 2016-а. Румънецът се задържа едва 3 месеца, като завърши с крайно незадоволителните 40% спечелени мачове, а и отпадна от втородивизионния Локо Сф за купата. Името, което сега е актуално, обаче е с доста по-солидна визитка.\r\nВенцислав ДРАГОМАНОВ", "date": "2018.05.02", "title": "Спорт: ЦСКА вече преговаря с чужденец"}
{"url": "http://www.focus-news.net/news/2018/05/02/2517261/dobrich-obshtinata-obyavyava-protsedurata-po-vrachvane-na-natsionalnata-literaturna-nagrada-dora-gabe.html", "text": "Съгласно статута Община град Добрич обявява процедурата по връчване на Националната литературна награда „Дора Габе“. Това съобщиха от пресцентъра на Общината. Наградата е учредена през 2002 г. и се връчва за първи път през 2003 г. по повод 115 години от рождението на поетесата. С наградата се удостояват автори със значителни художествени постижения в духа на посланията на Дора Габе и принос в националната литература. През 2018 година Наградата и отличията ще бъдат връчени през октомври за четвърти пореден път. \r\nНоминации могат да бъдат депозирани в срок до 31 август 2018 г. в Община град Добрич на адрес:\r\nОбщина град Добрич – За НЛН „Дора Габе“, ул. \"България\" 12, 9300 Добрич. Е-mail: dobrich@dobrich.bg", "date": "2018.05.02", "title": "Добрич: Общината обявява процедурата по връчване на Националната литературна награда „Дора Габе“"}
{"url": "http://www.focus-news.net/news/2018/05/02/2517260/stolichna-obshtina-predstavya-dostapna-viziya-na-grafitsite-za-razdelno-sabirane-na-otpadatsi.html", "text": "Столична община визуализира графиците за сметосъбиране и сметоизвозване на различните видове отпадъци за всеки един от районите си. Това съобщиха от пресцентъра на Столична община. Достъпните визии събират и обобщават информацията за всички потоци отпадъци по лесен и удобен начин. Акцент е поставен върху графиците за извозване на едрогабаритни отпадъци за всеки район и подрайон, а за максимално улеснение е предложено и обозначение върху карта. Призивът към гражданите е да планират изхвърлянето на едрогабаритните си отпадъци с деня на извозването им, така че да се намали престоят на изхвърлените стари мебели, дограми или чували от домашен ремонт на улицата.\r\n„С помощта на Столичния инспекторат и Зелена София изготвихме обобщени модерни визуализации, които предоставяме на районните администрации и ще разчитаме на тях за по-нататъшното им разпространение. Целта е - така поднесена, информацията да достигне до жителите на всеки блок и до обитателите на всяка общинска сграда. Само чрез популяризиране на информацията за това кога и как да събираме и изхвърляме отпадъците си, включително едрогабаритните, опасните отпадъци, електрическите и електронните, можем да разчитаме, че несъобразеното изхвърляне ще намалее, както и ще намалее възможността старите ни мебели да бъдат събирани нерегламентирано и евентуално – да бъдат изгорени във въздуха“, коментира инициативата зам.-кметът по Околна среда в СО Йоана Христова.\r\nИнициативата за изготвяне на единни обобщени визуализации стартира преди няколко месеца с разпространение на графиците, под формата на стикери върху контейнерите за смесен битов отпадък, в пилотен район Красно село. \r\nГрафиците за всички райони, можете да намерите .", "date": "2018.05.02", "title": "Столична община представя достъпна визия на графиците за разделно събиране на отпадъци"}
{"url": "http://www.focus-news.net/news/2018/05/02/2517256/georgi-harizanov-lipsata-na-konkretika-po-otnoshenie-na-koruptsiyata-sazdava-negativno-useshtane-v-obshtestvoto-i-ne-vodi-do-nishto.html", "text": "Липсата на конкретика по отношение на корупцията създава негативно усещане в обществото и не води до нищо. Това каза в интервю за Радио „Фокус“ анализаторът Георги Харизанов по повод обвиненията в корупция и кражби от опозицията към управляващите, изказани по време на протеста на 1 май, организиран от БСП. „Ясно е, че има проблем с корупцията у нас и той започва от най-малкото битово ниво\", добави той. По думите му проблемът е свързан с манталитета и се дължи на предишни исторически периоди. Според Харизанов опозицията в лицето на БСП трябва да се стреми преди всичко към конструктивност. „Конструктивната опозиция би била тази, която предлага добри решения, активна е, внася законопроекти, които биха донесли положителни икономически резултати за обществото и за нейните избиратели. Ще ми се да виждам повече такава конструктивна опозиция. Доколкото ДПС е партия, която, въпреки многото си кусури, е показала конструктивно решение към законодателната работа на парламента, то бих се радвал БСП да е по-активна в разкриването на корупция, а не само в приказките“, каза още той. Георги Харизанов допълни, че разкриването на реална корупция от БСП би дисциплинирало хората, които боравят с публични средства. „Празнословието не води да решения и не подобрява живота в страната\", каза още Харизанов и добави, че Корнелия Нинова е избрана в парламента, за да решава проблеми.", "date": "2018.05.02", "title": "Георги Харизанов: Липсата на конкретика по отношение на корупцията създава негативно усещане в обществото и не води до нищо"}
{"url": "http://www.focus-news.net/news/2018/05/02/2517245/sputnik-armeniya-demonstrantite-v-erevan-blokiraha-vhodovete-na-nyakolko-ministerstva.html", "text": "Демонстрантите в Ереван блокираха входовете на няколко министерства, предава кореспондент на арменската редакция на Sputnik.\r\nСъгласно разпространената информация, към настоящия момент заместник-началникът на полицията на Армения Валерий Осипян се опитва да убеди протестиращите да предоставят достъп до ведомствата. \r\nПо-рано днес протестиращи блокираха централните улици в арменската столица Ереван. От кадри, разпространени в интернет пространството, става ясно, че преобладаващата част демонстранти са студенти. Заради блокирането на движението на пътя към летището пасажерите се придвижват пеша, съобщиха медиите. \r\nВъв вторник, 1 май, парламентът на Армения не гласува за утвърждаването на опозиционния лидер Никол Пашинян за министър-председател на страната.\r\nВ покрепа на кандидатурата на Пашинян, която бе единствена, гласуваха 45 от депутатите при необходими 53 гласа „за“ утвърждаването му. „Против“ гласуваха народните представители от управляващата Републиканска партия. \r\nОбсъждането се състоя на специално заседание на законодателния орган. \r\nСъгласно Конституцията на Армения, след седем дни трябва да бъде проведено ново гласуване за премиер. Кандидатите във втория тур издигат не отделните фракции, а една трета от депутатите в парламента. Ако и при втория опит не бъде избран министър-председател, ще се стигне до разпускане на Националното събрание. \r\nСлед новината, че Пашинян не е избран, привържениците му заявиха, че ще организират демонстрации в Ереван „до победата“. Тереза Герова", "date": "2018.05.02", "title": "Sputnik (Армения): Демонстрантите в Ереван блокираха входовете на няколко министерства"}
{"url": "http://www.focus-news.net/news/2018/05/02/2517266/n-pr-ema-hopkins-poslanik-na-velikobritaniya-v-balgariya-blagodarna-sam-na-kolegite-ot-balgarskata-administratsiya-za-blizkoto-satrudnichestvo-v-oblastta-na-sigurnostta.html", "text": "Благодарна съм на колегите от българската администрация за близкото сътрудничество в областта на сигурността. Това каза Н. Пр. Ема Хопкинс, посланик на Великобритания в България, след срещата си с премиера Бойко Борисов в Министерския съвет, предаде репортер на Агенция „Фокус“. „Току-що имах много интересна и много полезна среща с министър-председателя Бойко Борисов, която подчертава близкото сътрудничество с България в областта на сигурността. През последната година проведохме редица операции в различни области – в борбата срещу нелегалното производство на цигари, организираната имигрантска престъпност, включително трафика на хора и оръжия. Постигнахме много добри резултати. Затова съм изключително благодарна на всички колеги от българската администрация за тяхното тясно сътрудничество. Великобритания усеща, че това сътрудничество може да продължи докато трае периодът на Брекзит“, каза още посланикът.", "date": "2018.05.02", "title": "Н. Пр. Ема Хопкинс, посланик на Великобритания в България: Благодарна съм на колегите от българската администрация за близкото сътрудничество в областта на сигурността"}
{"url": "http://www.focus-news.net/news/2018/05/02/2517265/atanasiya-petrova-bogoslov-v-dneshniya-den-otbelyazvame-pametta-na-sveti-tsar-boris-i-sv-atanasiy.html", "text": "В днешния ден отбелязваме паметта на свети цар Борис и св. Атанасий. Това каза за Радио „Фокус“ – Бургас богословът Атанасия Петрова. „Това е летен св. Атанасий. Така се казва и храмът в град Българово. Местните дават курбан. Имен ден празнуват хората, носещи имената Борис, Борислава, Атанасий, Атанасия, Начка, Начо и всички техни производни“, каза още Петрова.\r\nПо думите ѝ всеки храм в Бургас празнува и почита и двете личности.\r\n„Най-много хора в този ден се стичат в един манастир, близо до Чирпан, който също носи името „Свети Атанасий“. Той е най-стария на Балканския полуостров“, допълни Петрова.\r\nВеселина НИКОЛОВА", "date": "2018.05.02", "title": "Атанасия Петрова, богослов: В днешния ден отбелязваме паметта на свети цар Борис и св. Атанасий"}
{"url": "http://www.focus-news.net/news/2018/05/02/2517267/burgas-v-grada-shte-se-provede-initsiativata-sport-fest.html", "text": "На 17 май площад „Тройката“ в град Бургас ще стане арена на Sport fest. На тази дата отбелязваме и Деня на българския спорт. Това съобщиха от Община Бургас. Идеята на събитието е да демонстрира различни възможности за спорт и да насочи посетителите към най-правилния за тях. Подготвена е богата програма, включваща демонстрации и игри по шах, фехтовални дуели, сърф и яхт тренажор, голф тренажор, уроци по акробатика, йога, демонстрации на бойни спортове, тенис, баскетбол, канадска борба, стрийт фитнес и много други, в които всеки може да се включи и да печели награди. Част от програмата е турнир от националния шампионат по стрийт фитнес с подкрепата на легендата Йордан Йовчев.\r\nНа площада ще се представят и много изложители със здравословни и био продукти, хранителни добавки и напитки, спортни стоки, ефикасни техники и услуги, замерване на здравни показатели – всичко, свързано с поддържане на добър тонус, балансиран и здравословен начин на живот. SPORT FEST има и благотворителен характер, като съвместно с Holiday Heroes ще се проведат много интересни демонстрации, в които можете да се включите.", "date": "2018.05.02", "title": "Бургас: В града ще се проведе инициативата Sport fest"}
{"url": "http://www.focus-news.net/news/2018/05/02/2517268/nedyalka-chavdarova-nap-smolyan-za-vtora-poredna-godina-v-oblastta-nyama-milioner-sled-podavaneto-na-danachnite-deklaratsii.html", "text": "Приключи крайният срок за подаване на годишни данъчни декларации, като тази година в област Смолян няма милионер. Това каза за Радио „Фокус“ – Смолян Недялка Чавдарова – инспектор по приходите в офиса на НАП – Смолян. Тя уточни, че дори няма декларирана сума от 900 000 лв. и вече втора година на територията на област Смолян няма физическо или юридическо лице, които да е декларирало едномилионен доход. Според Чавдарова милионерът, който през последните години е декларирал висок доход в офиса на приходната агенция в Смолян, вече е регистриран в София, а другото лице е частен съдебен изпълнител. \"Тъй като през последните години броят на съдебните изпълнители в Смолян се увеличил, най-вероятно, приходите вече се разпределят между повече лица и това е причината вече да не регистрира толкова висок доход\", каза още Чавдарова.\r\nДо 30 април в офиса на НАП – Смолян са внесени общо 11 000 годишни данъчни декларации, като по-голяма част са подадени на място в офиса. 11 190 са подадените декларации през миналата година. Инспекторът отбеляза, че 2100 от декларации се подадени по електронен път подписани с електронен подпис или с безплатния персонален идентификационен код – ПИК и броят им спрямо миналата година се е увеличил двойно. \"Санкцията за неподадена в срок декларация е в размер до 500 лв., а лицата могат до 30 септември  да коригират подадената  годишна данъчна декларация за доходите за миналата година\", уточни още Чавдарова.\r\nНели ГЕРГЬОВСКА", "date": "2018.05.02", "title": "Недялка Чавдарова, НАП – Смолян: За втора поредна година в областта няма милионер след подаването на данъчните декларации"}
{"url": "http://www.focus-news.net/news/2018/05/02/2517270/detsa-ot-chitalishte-ivan-vazov-1872-g-berkovitsa-pozdraviha-deputatite-po-povod-denya-na-truda-1-may.html", "text": "Деца от Народно читалище „Иван Вазов – 1872 г.“ – Берковица поздравиха депутатите по повод Деня на труда-  1 май, предаде репортер на Агенция „Фокус“. Децата изпълниха български народни песни пред депутатите в Клуба на народния представител. \r\nДеница КИТАНОВА", "date": "2018.05.02", "title": "Деца от читалище „Иван Вазов – 1872 г.“ – Берковица поздравиха депутатите по повод Деня на труда - 1 май"}
{"url": "http://www.focus-news.net/news/2018/05/02/2517269/blagoevgrad-normalno-se-osashtestvyava-preminavaneto-na-avtomobili-prez-gkpp-ilinden.html", "text": "Нормално се осъществява преминаването на автомобили през ГКПП „Илинден“. Това съобщиха за Радио „Фокус“ – Пирин от Гранична полиция. Трафикът на ГКПП „Кулата“ също е нормално интензивен. Без проблеми се извършва и движението през останалите пунктове по българо-гръцката граница.\r\nЛивия НИНОВА", "date": "2018.05.02", "title": "Благоевград: Нормално се осъществява преминаването на автомобили през ГКПП „Илинден“"}
{"url": "http://www.focus-news.net/news/2018/05/02/2517262/ognyan-zlatev-ek-balgarite-sa-v-cheloto-na-pazaruvashtite-onlayn-no-i-na-zhertvite-na-izmami-s-noviya-mehanizam-shte-se-razshiri-zashtitata-na-potrebitelite.html", "text": "Българите са в челото на класацията на потребителите, които пазаруват онлайн, но от друга страна сме в челото на друга статистика- доста често наши граждани стават жертви на измами и заблуди. Това каза ръководителят на Представителството на ЕК в България Огнян Златев на среща с представители на потребителските организации, бизнеса и националните органи, отговарящи за защита на потребителите, предаде репортер на Агенция „Фокус“. „С новия механизъм на ЕК ще се разшири защитата на потребителите, които пазаруват онлайн“, заяви той. „Разговорите за това доколко са защитени правата ни като потребители, не само в България, а и в ЕС, няма да започнат и свършат днес. Те ще продължат още доста време“, коментира Огнян Златев. „Всичко, което прави ЕС, е за добруването на гражданите. Тази тема е изключително близка до умовете и сърцата на ръководството на ЕС“, каза още той.\r\nБиляна ИВАНОВА", "date": "2018.05.02", "title": "Огнян Златев, ЕК: Българите са в челото на пазаруващите онлайн, но и на жертвите на измами - с новия механизъм ще се разшири защитата на потребителите"}
{"url": "http://www.focus-news.net/news/2018/05/02/2517272/pravitelstvoto-prie-doklad-za-izpalnenieto-na-natsionalnata-strategiya-za-integrirane-na-romite.html", "text": "Министерският съвет прие административен мониторингов доклад за 2017 г. за изпълнението на Националната стратегия на Република България за интегриране на ромите 2012-2020. Той отчита напредъка по изпълнението на стратегията, както и на общинските планове за действие за миналата година. Това съобщиха от правителствената информационна служба.\r\nОт информацията, предоставена от отговорните институции, се открояват направените важни стъпки по отношение на задържането и връщането на учениците в училище и съответно – увеличаването на дела на ромските деца, обхванати в детски градини и предучилищни групи. Напредък има и в усилията за изучаване на български език от децата, за които той не е майчин. Отчетено е и мотивирането на младежите до 24 г. с основно и по-ниско образование и без работа да продължат обучението си в различни форми или да започнат работа. \r\nВ сферата на здравеопазването продължава работата за по-пълен обхват на населението със задължителни имунизации с координираните усилия на личните лекари, здравните медиатори, специалистите от регионалните здравни инспекции и общинските администрации.\r\nВ доклада е посочена необходимост от разработването на комплексни мерки и прилагането на интегриран подход за реализиране на целите на стратегията, дългосрочно планиране и систематичен мониторинг. Отбелязва се, че е разработена система за мониторинг, оценка и контрол за изпълнение на стратегията. След въвеждането й в експлоатация, събираните данни ще бъдат анализирани и предоставяни на органите на изпълнителната власт. Целта е те да бъдат интегрирани в политически решения и да бъдат вземани предвид при разработване, актуализиране, изпълнение на стратегически и програмни документи, които се отнасят към интеграцията на ромите.\r\nСпоред изводите, основните предизвикателства са свързани с постигането на положителни нагласи и подкрепата на обществото към политиките за интеграция на уязвими групи и групи в неравностойно положение. Посочва се, че участието на всички заинтересовани страни, включително медии и местни структури на гражданското общество, е от съществено значение за преодоляване на все още съществуващи дискриминационни нагласи и прояви.", "date": "2018.05.02", "title": "Правителството прие доклад за изпълнението на Националната стратегия за интегриране на ромите"}
{"url": "http://www.focus-news.net/news/2018/05/02/2517273/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Европейският комисар по бюджета Гюнтер Йотингер ще представи плановете на Европейската комисия за финансите на Общността след излизането на Великобритания от структурите на организацията, съобщава германският национален ежедневник Die Frankfurter Allgemeine Zeitung.\r\nПланът на Йотингер за бюджетната рамка на ЕС след 2021 г. срещна сериозна критика още преди официалното му представяне. Австрийският канцлер Себастиан Курц определи предложението на комисаря по бюджета като „далеч от приемливо“. \r\n„Нашата цел трябва да бъде ЕС да стане по-икономичен и по-ефективен след Брекзит\", подчерта Курц, допълвайки, че ЕК не е взела предвид това при подготовката на плана. \r\nВ следобедните часове на сряда Йотингер ще представи първото предложение за финансово планиране на ЕС за периода от 2021 г. до края на 2027 г. Според предварително публикувана информация, планът му предвижда значително по-високи вноски в бъдеще за държавите-членки на Общността.\r\n*** Министърът на външните работи на ФРГ Хайко Маас (ГСДП) призова за разследване на твърденията, които израелският министър-председател Бенямин Нетаняху отправи срещу Иран за ядрената му програма. В тази връзка първият дипломат на Берлин подчерта ролята на Международната агенция за атомна енергия (МААЕ), която според него трябва да се намеси като единствен орган, който може да установи признаци на нарушение на споразумението, постигнато през 2015 г., пише националният ежедневник Die Welt. \r\nИзраел трябва да даде възможно най-скоро достъп до информацията си, категоричен бе външният министър на Германия. \r\nОт редакцията припомнят, че сделката за ядрената програма на Техеран бе сключена от петте имащи право на вето в Съвета за сигурност на ООН държави САЩ, Русия, Китай, Франция, Великобритания – и Германия, с Иран. След това ислямската република драстично ограничи ядрената си програма за периода поне до 2025 г. с цел страната да не може да развива ядрени оръжия. В замяна на това Западът отмени санкциите срещу Техеран.\r\nДен след презентацията на Нетаняху, МААЕ потвърди, че „не разполага с достоверни данни за дейността на Иран, насочена към разработване на ядрено оръжие след 2009 г.“. Съветът на директорите на МААЕ достигна до извода, че въпросът е закрит на основание доклад, представен още през 2015 г. Това бе казано в изявление на организацията.\r\nМААЕ не коментира директно обвиненията на Нетаняху, подчертавайки, че „не обсъжда публично въпроси, свързани с подобна информация“. Същевременно организацията отбеляза, че „оценява всяка налична информация, засягаща сигурността“.\r\nСАЩ оцениха изявлението на Израел като заслужаващо доверие. Струва си да се отбележи обаче, че Нетаняху направи разкритията в навечерието на 12 май, когато държавният глава на САЩ Доналд Тръмп трябва да обяви дали страната му ще остане в сделката. \r\nВърховният представител на Европейския съюз по въпросите на външните работи и политиката на сигурност Федерика Могерини също заяви, че няма доказателства за нарушаването от страна на Иран на условията на ядрената сделка. Тя припомни, че от 2015 г. насам МААЕ е разпространила вече 10 доклада, потвърждаващи, че Техеран спазва сделката, постигната със световните сили.\r\n*** Проблемите в Бундесвера не стихват. По данни на водещото германско издание Der Spiegel от 128 изтребители „Юрофайтър“, които са на въоръжение, ВВС на ФРГ разполагат с едва четири в оперативна готовност. Всички останали машини са със сериозни технически проблеми. \r\nОт редакцията подчертават, че тази информация поставя под въпрос възможностите на Германия да изпълнява ангажиментите си към НАТО. Не е пропуснато да се отбележи, че съответните данни са разкрити на фона на пищна изложба на берлинското летище „Шьонефелд“, организирана миналата седмица с цел да бъдат показани „шедьоврите“ на германската армия. Пилотите демонстрираха смели маневри, но както се оказва, за изпълнението на такива може да разчитат на твърде малък брой самолети. \r\nПосетителите на Международната космическа изложба ILA на юг от Берлин могат да се възхищават на \"Eurofighter\" като шедьовър на технологията в наши дни. През изминалата седмица изтребителите на Бундесвера гръмнаха из изложбените площи на летище \"Шьонефелд\" няколко пъти. Пилотите демонстрираха смели маневри, особено примките бяха грандиозни.\r\nПо-рано  публикува разследващ доклад за бомбардировачите „Торнадо“ на Бундесвера, от който стана ясно, че машините вече няма да участват в мисии на НАТО. В поверителен доклад Министерството на отбраната на ФРГ пише, че 93 самолети „Торнадо\" се нуждаят от незабавна модернизация, тъй като работата с остаряващата им оръжейна система е „очевидно рискована“. \r\nНо проблемите не свършват дотук. От съществено значение е дали машините от началото на 80-те години на миналия век изобщо може да бъдат модернизирани по начин, който ще позволи те да могат да функционират до 2035 г., какъвто бе първоначалният план на военното министерство на Берлин. \r\nВ доклада се споменават множество недостатъци на машините – ИТ-системата и окабеляването им се считат за остарели; не разполагат с криптирана комуникационна система, задължителна за всички международни мисии. При това германските самолети „Торнадо“ не са достатъчно устойчиви на пробиване от снаряд, става ясно от поверителния документ. \r\nСъщо така „Торнадо\" не разполага със системата за разпознаване на вражески и приятелски самолети, чрез която се цели избягването на погрешни атаки срещу съюзническите самолети. Инсталирането на устройствата в германските „Торнадо\" обаче няма да бъде осъществимо до 2019 г., въпреки че технологията е задължителна за силите на Алианса. \r\nЦялостното заключение в поверителния документ е тревожно: „В сегашното им състояние германските самолети „Торнадо“ вече не могат да участват в никакви операции на НАТО\".\r\nБундесверът ще трябва да се бори дълго време с проблемите на „Торнадо\". През 2016 г. тогавашният министърът на отбраната на ФРГ Урсула фон дер Лейен (ХДС) реши самолетите да бъдат използвани до 2035 г. Междувременно ще бъде избран друг боен самолет, с който да бъдат заменени „Торнадо“.\r\nАгенция „Фокус“ припомня:\r\nПо-рано вътрешни документи разкриха, че Германия има сериозни проблеми при изпълнение на ангажиментите си към НАТО. В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност.\r\nОт поверителен документ на Министерството на отбраната стана ясно, че към настоящия момент само девет от общо планираните 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.\r\n„Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият“ експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения“, отбеляза Линднер. \r\nМинистърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер.\r\nВицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\". \r\n***", "date": "2018.05.02", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/05/02/2517252/pg-na-dps-nyama-da-uchastva-v-glasuvaneto-na-ostavkata-na-emil-hristov-kato-zamestnik-predsedatel-na-narodnoto-sabranie.html", "text": "ПГ на ДПС няма да участва в гласуването на оставката на Емил Христов като заместник-председател на Народното събрание. Това каза народният представител от ПГ на ДПС Халил Летифов, предаде репортер на Агенция „Фокус“. Летифов посочи, че ДПС осъжда поведението на Христов към родителите на децата с увреждания. Той каза още, че няма да коментира поведението на „БСП за Бълагрия“, а единствено и само поведението на управляващите. „Ние настояваме за такива дебати и намиране на трайно решение за заздравяване на демокрацията и придържане към европейските ценности. Предупреждаваме, че това ще е поредният опит за отвличане на вниманието от днешните проблеми на управлението. Опит за изместване от важните за обществото въпроси“, каза Летифов.\r\nДеница КИТАНОВА", "date": "2018.05.02", "title": "ПГ на ДПС няма да участва в гласуването на оставката на Емил Христов като заместник-председател на Народното събрание"}
{"url": "http://www.focus-news.net/news/2018/05/02/2517263/pazardzhik-s-vodosvet-i-moleben-shte-bade-otbelyazan-hramoviyat-praznik-na-tsarkvata-sveti-tsar-boris-mihail-v-grad-septemvri.html", "text": "Започна литийното шествие от църквата „Свети Харалампий“ в град Септември до новостроящия се храм „Свети цар Борис Михаил“ в центъра на града, предаде репортер на Радио „Фокус“ – Пазарджик. В 11.30 часа ще бъде отслужен водосвет и молебен на новия храм който е кръстокуполна трикорабна базилика, с обща площ 300 кв. м. В притвора са разположени помещения за продажба на свещи, канцелария и отделение за св. Кръщение. На нивото на хорбалкона има стаи за репетиция на църковния хор и канцелария. Под храма има крипта с площ 300 кв. м, в която е предвиден да се създаде и работи просветен Енорийски център. Височината на купола е 13 метра. Камбанарията е долепена до храма с височина 18 метра, с пет камбани от 40 кг до 280 кг. Храмът е разположен в двор с площ 2.4 дка. Първата копка на храма е направена през 1998 г., но поради липса на финансови средства, той все още не е напълно завършен.\r\nВаня НИКОЛОВА", "date": "2018.05.02", "title": "Пазарджик: С водосвет и молебен ще бъде отбелязан храмовият празник на църквата „Свети цар Борис Михаил“ в град Септември"}
{"url": "http://www.focus-news.net/news/2018/05/02/2517275/atanasiya-petrova-tsentarat-za-podkrepa-na-lichnostnoto-razvitie-burgas-tsentarat-shte-pomogne-na-15-semeystva-s-napalno-bezplatna-lyatna-zanimalnya.html", "text": "Центърът за подкрепа на личностното развитие ще помогне на 15 семейства с напълно безплатна лятна занималня. Това каза за Радио „Фокус“ – Бургас Атанасия Петрова, която ще е ръководител на инициативата. „Спечелихме проект, който се казва „С любов към децата“, към енорията на храм „Свети Атанасий“ – Бургас. Точно в храма ще се провеждат и заниманията. Занималнята е от 4 юни до края на месец юли 2018 г. Групата ще бъде от 15 деца на възраст от I до IV клас. Те ще са ангажирани от 8.00 до 17.00 часа“, добави Петрова. По думите ѝ възпитаниците ще се обучават в различни дисциплини – театър, спортни игри, занимания с професионални актьори. Организирани са и гостувания от Куклен театър - Бургас. Ще има различни състезания и конкурси, готварски надпревари. Записването става в Центъра за подкрепа на личностното развитие.\r\nВеселина НИКОЛОВА", "date": "2018.05.02", "title": "Атанасия Петрова, Центърът за подкрепа на личностното развитие - Бургас: Центърът ще помогне на 15 семейства с напълно безплатна лятна занималня"}
{"url": "http://www.focus-news.net/news/2018/05/02/2517257/anton-kutev-bsp-narodnoto-sabranie-v-litseto-na-emil-hristov-napravi-gruba-greshka-kato-ne-dopusna-horata-s-uvrezhdaniya-v-parlamenta-tova-pokazva-bezdushieto-na-vlastta.html", "text": "Народното събрание в лицето на Емил Христов направи груба грешка като не допусна хората с увреждания в парламента - това показва бездушието на властта. Това каза заместник-председателят на ПГ на „БСП за България“ по време на дебатите по оставката на Емил Христов като зам.-председател на Народното събрание, заради това, че не допусна хората с увреждания в Народното събрание, предаде репортер на Агенция „Фокус“.  „Искам дълбоко да подчертая, че не става дума нито за отвличане на вниманието, нито за принизяване на дебата. Става дума нещо, което никой според мен не отрича. Тогава, на 18 април 2018 г. Народното събрание в лицето на председателя тогава г-н Христов направи грешка. Направи според мен груба грешка и то точно в най-болезнената част от своите функции. Недопускането на тези хора в залата показа това, в което цялата държава обвинява нас“, каза Кутев. По думите му това е именно бездушието на властта. Според него е трябвало на хората с увреждания да им се даде на хората с увреждания съчучвствие.  \"Господа от управлението, това са ваши проблеми. Част от тези хора, които идваха на протеста може и да не доживеят следващото управление, защото за тях всеки ден е болка\", каза Кутев. По думите му тук става дума за нещо по-голямо от това дали са допуснати хората. \"Разбира се, че беше груба политическа грешка, разбира се, че трябва някой да поеме отговорност\", каза Кутев. Той поясни, че днес парламентът трябва да покаже, че когато направи грешка, е склонен да я разбере.  \r\nДеница КИТАНОВА", "date": "2018.05.02", "title": "Антон Кутев, БСП: Народното събрание в лицето на Емил Христов направи груба грешка като не допусна хората с увреждания в парламента - това показва бездушието на властта"}
{"url": "http://www.focus-news.net/news/2018/05/02/2517274/v-zala-ogledalna-na-narodnoto-sabranie-se-provezhda-sreshta-s-predstaviteli-na-horata-s-uvrezhdaniya-po-initsiativa-na-bsp.html", "text": "В зала \"Огледална\" на Народното събрание се провежда среща с представители на хората с увреждания, по инициатива на БСП, предаде репортер на Агенция \"Фокус\". На срещата присъстват заместник-председателят на Народното събрание Емил Христов, лидерът на БСП Корнелия Нинова, заместник-председателите на парламентарната група Антон Кутев и Драгомир Стойнев и депутати от БСП, народният представител от ПГ на ГЕРБ и председател на Здравна комисия д-р Даниела Дариткова и депутатът от ГЕРБ и заместник-председател на Комисията по социална политика Светлана Ангелова.\r\nПредставителите на хората с увреждания споделиха, че искат нов Закон за уврежданията и Закон за лична помощ и настояват да бъдат премахнати Териториалните експертни лекарски комисии (ТЕЛК). \r\nДеница КИТАНОВА", "date": "2018.05.02", "title": "В зала \"Огледална\" на Народното събрание се провежда среща с представители на хората с увреждания, по инициатива на БСП"}
{"url": "http://www.focus-news.net/news/2018/05/02/2517264/svetlana-naydenova-gerb-skandalat-s-dopuska-na-horata-s-uvrezhdaniya-v-parlamenta-tseli-da-diskreditira-emil-hristov-pravitelstvoto-i-upravlyavashtite.html", "text": "Скандалът с допуска на хората с увреждания в парламента цели да дискредитира Емил Христов, правителството и управляващите. Това каза народният представител от ПГ на ГЕРБ  и заместник-председател на Социалната комисия към парламента Светлана Найденова по време на дебатите по оставката на Емил Христов като зам.-председател на Народното събрание, предаде репортер на Агенция „Фокус“. „Искането за оставка на заместник-председателя на Народното събрание изисква сериозна дискусия. Дебатът трябва да се води с аргументи и по същество, не с провокации. Това е един скандал, който цели да дискредитира Емил Христов, правителството, управляващите, че видите ли нищо не се прави по отношение на хората с увреждания“, каза Найденова. Тя заяви, че колегите ѝ от БСП изключително много спекулират с темата за хората с увреждания и въобще с темата за социалната политика. „Играете, както обичайно, присъщо за вас, по тънката струна на популизма, вкарвайки скандали и провокации“, каза Найденова. По думите ѝ жертва на тези спекулации е станал заместник-председателят на Народното събрание Емил Христов, въпреки че той се е извинил и е обяснил пред парламента случилото се. \r\nДеница КИТАНОВА", "date": "2018.05.02", "title": "Светлана Найденова, ГЕРБ: Скандалът с допуска на хората с увреждания в парламента цели да дискредитира Емил Христов, правителството и управляващите"}
{"url": "http://www.focus-news.net/news/2018/05/02/2517276/lokalno-makedoniya-boyko-borisov-zapali-po-es-iska-sashtite-produkti-a-ne-dvoyni-standarti.html", "text": "Българските власти призоваха Европейския съюз да „премахне\" двойните стандарти, които се прилагат в хранителните компании за пазарите в различните страни от Общността при продажбата на продукти на една и съща марка, но с различно качество, пише скопското електронно издание „Локално“.\r\n„Двойните стандарти при хранителните продукти в ЕС допринесоха до това 100 милиона души (в източната част на ЕС) да се чувстват като аборигени\", заяви българският премиер Бойко Борисов на конференция за защита на правата на потребителите в София.\r\nПредставители в Полша, Чешката република, Словакия, Унгария и България, обаче, твърдят, че не е етично хранителни продукти, продавани от една и съща марка да бъдат с по-ниско качество в „новите\" членки на ЕС на Изток.\r\n„Бих се смутил да бъда на мястото на тези вериги и производители. Това не е ли позор? Кой е този умен човек в ЕС, който е решил, че бебетата в България предпочитат палмовото масло в млякото?\", коментира Борисов, визирайки неотдавнашната разследване на българските власти и разкритията, че млякото за бебета в България съдържа по-големи количества палмово масло, отколкото идентичен продукт, продаван на Запад. \r\nПремиерът на България увери, че на предстоящата среща на върха ЕС-Западни Балкани в София ще се погрижи на европейските лидери да им бъде сервирана храна от местните супермаркети.\r\n„Единството в ЕС означава един стандарт\", подчерта Борисов. Тереза Герова", "date": "2018.05.02", "title": "„Локално“ (Македония): Бойко Борисов „запали“ по ЕС – иска същите продукти, а не двойни стандарти"}
{"url": "http://www.focus-news.net/news/2018/05/02/2517279/stefanka-orozova-e-opredelena-za-chlen-na-komisiyata-po-prozrachnost.html", "text": "Правителството одобри предложението на Министерството на труда и социалната политика Стефанка Орозова да замени Надежда Петкова като член на Комисията по прозрачност по Закона за лекарствените продукти в хуманната медицина. То е мотивирано с прекратяването на трудовите правоотношения на Надежда Петкова с МТСП. Това съобщиха от правителствената информационна служба.\r\nСтефанка Орозова е бакалавър по „Здравни грижи“ и магистър по „Мениджмънт на здравеопазването“ от Медицинския университет в София. Към момента заема длъжността главен експерт в дирекция „Политика за хората с увреждания, равни възможности и социални помощи“ в Министерството на труда и социалната политика.", "date": "2018.05.02", "title": "Стефанка Орозова е определена за член на Комисията по прозрачност"}
{"url": "http://www.focus-news.net/news/2018/05/02/2517277/prezidentat-na-uefa-aleksandar-cheferin-prie-pokanata-na-ministar-krasen-kralev-da-uchastva-v-saveta-na-ministrite-ot-es-otgovaryashti-za-sport.html", "text": "Президентът на Съюза на европейските футболни асоциации (УЕФА) Александър Чеферин прие поканата на министъра на младежта и спорта Красен Кралев за участие в Съвета на министрите от Европейския съюз, отговарящи за спорта. Това съобщиха от пресцентъра на Министерството на младежта и спорта. Срещата ще се състои в Брюксел на 23 май и е организирана от Министерството на младежта и спорта като част от събитията в рамките на Българското председателство на Съвета на ЕС.\r\nМинистър Кралев ще ръководи срещата, на която ще бъдат приети заключения за утвърждаване на европейските ценности чрез спорт и ще се обсъжда темата „Комерсиализация на елитния спорт и устойчивост на европейския спортен модел“. \r\n„През последните години УЕФА е все по-тясно ангажирана с европейските публични органи. Един от моите приоритети като президент на УЕФА е да разширя още повече сътрудничеството ни с ЕС с фокус върху въпросите за доброто управление. За мен ще бъде удоволствие и чест да говоря пред спортните министри на ЕС и да участвам в неформалния работен обяд на 23 май“, пише Чеферин в официалния отговор на поканата на министър Кралев.\r\nПрезидентът на УЕФА заявява, че сключеното през февруари „Споразумение за сътрудничество“ с Европейската комисия и откриването на постоянно представителство в Брюксел са доказателства за ангажимента на УЕФА за развитие на диалога по широк спектър от въпроси.\r\nЧеферин изразява благодарност към Кралев за подкрепата, която оказва на Българския футболен съюз (БФС). „Пазя добри спомени от моето посещение в София през декември 2017 г., когато дискутирахме развитието на футбола в България заедно с министър-председателя Бойко Борисов, президента на БФС и член на Изпълнителния комитет на УЕФА Борислав Михайлов и с Вас“, завършва Чеферин.", "date": "2018.05.02", "title": "Президентът на УЕФА Александър Чеферин прие поканата на министър Красен Кралев да участва в Съвета на министрите от ЕС, отговарящи за спорт"}
{"url": "http://www.focus-news.net/news/2018/05/02/2517271/die-welt-germanskiyat-vanshen-ministar-prizova-za-razsledvane-na-izraelskite-tvardeniya-za-yadrenata-programa-na-iran.html", "text": "Министърът на външните работи на ФРГ Хайко Маас (ГСДП) призова за разследване на твърденията, които израелският министър-председател Бенямин Нетаняху отправи срещу Иран за ядрената му програма. В тази връзка първият дипломат на Берлин подчерта ролята на Международната агенция за атомна енергия (МААЕ), която според него трябва да се намеси като единствен орган, който може да установи признаци на нарушение на споразумението, постигнато през 2015 г., пише националният ежедневник Die Welt. \r\nИзраел трябва да даде възможно най-скоро достъп до информацията си, категоричен бе външният министър на Германия. \r\nОт редакцията припомнят, че сделката за ядрената програма на Техеран бе сключена от петте имащи право на вето в Съвета за сигурност на ООН държави САЩ, Русия, Китай, Франция, Великобритания – и Германия, с Иран. След това ислямската република драстично ограничи ядрената си програма за периода поне до 2025 г. с цел страната да не може да развива ядрени оръжия. В замяна на това Западът отмени санкциите срещу Техеран.\r\nДен след презентацията на Нетаняху, МААЕ потвърди, че „не разполага с достоверни данни за дейността на Иран, насочена към разработване на ядрено оръжие след 2009 г.“. Съветът на директорите на МААЕ достигна до извода, че въпросът е закрит на основание доклад, представен още през 2015 г. Това бе казано в изявление на организацията.\r\nМААЕ не коментира директно обвиненията на Нетаняху, подчертавайки, че „не обсъжда публично въпроси, свързани с подобна информация“. Същевременно организацията отбеляза, че „оценява всяка налична информация, засягаща сигурността“.\r\nСАЩ оцениха изявлението на Израел като заслужаващо доверие. Струва си да се отбележи обаче, че Нетаняху направи разкритията в навечерието на 12 май, когато държавният глава на САЩ Доналд Тръмп трябва да обяви дали страната му ще остане в сделката. \r\nВърховният представител на Европейския съюз по въпросите на външните работи и политиката на сигурност Федерика Могерини също заяви, че няма доказателства за нарушаването от страна на Иран на условията на ядрената сделка. Тя припомни, че от 2015 г. насам МААЕ е разпространила вече 10 доклада, потвърждаващи, че Техеран спазва сделката, постигната със световните сили. Тереза Герова", "date": "2018.05.02", "title": "Die Welt: Германският външен министър призова за разследване на израелските твърдения за ядрената програма на Иран"}
{"url": "http://www.focus-news.net/news/2018/05/02/2517280/oshte-dve-sdruzheniya-sa-priznati-za-natsionalno-predstavitelni-organizatsii-na-hora-s-uvrezhdaniya.html", "text": "Правителството прие решения за признаване на сдруженията „Българска асоциация Диабет“ и „Съюз на военноинвалидите и военнопострадалите“ за представителни организации на национално равнище в Националния съвет за интеграция на хората с увреждания за срок от три години. Това съобщиха от правителствената информационна служба.\r\nСдружението „Българска асоциация Диабет“ оказва съдействие за подобряване на условията на живот, труд, лечение, профилактика и самоконтрол на хората с диабет в България, както и за тяхната социална интеграция, личностната реализация и пълноправното участие в обществения живот. Съюзът на военноинвалидите и военнопострадалите подпомага интегрирането на тази категория лица в обществото и съдейства за реализацията на личностните им качества.\r\nНационалният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.05.02", "title": "Още две сдружения са признати за национално представителни организации на хора с увреждания"}
{"url": "http://www.focus-news.net/news/2018/05/02/2517281/43-detsa-shte-poluchat-personalni-pensii.html", "text": "43 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството. Те нямат право на пенсия по общия ред на Кодекса за социално осигуряване, тъй като по отношение на тях не са налице някои от изискванията му. Това съобщиха от правителствената информационна служба.\r\nПенсиите са в размер на 90 на сто от социалната пенсия за старост и ще се изплащат от 1 май. С отпускането им ще бъдат подпомогнати 27 семейства, останали в затруднено финансово положение.", "date": "2018.05.02", "title": "43 деца ще получат персонални пенсии"}
{"url": "http://www.focus-news.net/news/2018/05/02/2517283/bsp-sofiya-organizira-bezplatna-yuridicheska-priemna-za-grazhdani-na-3-may.html", "text": "На 3 май в постоянната приемна на БСП – София гражданите ще получат безплатни юридически консултации. Това съобщиха от пресцентъра на БСП - София. Юристите ще бъдат на разположение на софиянци от 15.00 до 18.00 часа на ул. \"Леге\" 10, ет. 1. Желаещите може предварително да се запишат на телефон 02/987 20 86.", "date": "2018.05.02", "title": "БСП - София организира безплатна юридическа приемна за граждани на 3 май"}
{"url": "http://www.focus-news.net/news/2018/05/02/2517284/ministar-krasimir-karakachanov-maksimum-2-hil-lv-shte-struva-tehnikata-za-praznika-na-tsska.html", "text": "Максимум 2 хил. лв. ще струва техниката за празника на ЦСКА. Това каза пред журналисти в Министерски съвет министъра на отбраната Красимир Каракачанов във връзка с военната техника, която ще участва на празненството във връзка със 70-годишнината от създаването на футболен клуб ЦСКА , предаде репортер на Агенция „Фокус“.\r\n„Предвиждат се между един и два хеликоптера, зависи от метеорологичните условия. Предвижда се с единия хеликоптер да скочат състезателите от националния отбор по парашутизъм като демонстрация, а с другия да се направи демонстрация на т.нар. бързо въже от специалните сили – т.е. спускане по въже. Ако предположим, че и двата хеликоптера ще летят, летателното време ще бъде между час и час и половина, а разходът се изчислява на летателно време“, каза още министър Каракачанов и обясни, че в такъв случай максималните разходи за гориво ще бъдат един тон – това са 2 хил. лв. \r\n„И аз мисля, че в името на това, че клубът ЦСКА е бил 50 години към Министерство на отбраната заслужава един подобен жест – заслужават го и бившите футболисти, и настоящите, и феновете на този отбор. И го казвам въпреки това, че аз съм привърженик на ФК „Левски“. Съжалявам и не очаквах, че моите приятели от фен клуба на „Левски“ ще бъдат толкова дребнави и ще се заяждат за подобна глупост. Следващата година има кръгла годишнина на „Левски“ и ако съм жив и здрав и съм още вицепремиер и отговарям за сигурността, ще помоля колегите от МВР да направят и един жест към този отбор. Историята на футбола няма как да бъде забравена, независимо дали на един му харесва или на друг – не. Мен не ме интересуват споровете кое ЦСКА е ЦСКА. В същото време има алтернативно тържество във Военния клуб на другата група – и на тях съм им дал възможност да си празнуват. И го правя, защото въпреки че съм бил през целия си живот левскар, ЦСКА  е бил част от футболната история на България. Така че не може да издребнявам за максимум 2000 лв.“, уточни министърът на отбраната.\r\nЦветилена СИМЕОНОВА", "date": "2018.05.02", "title": "Mинистър Красимир Каракачанов: Максимум 2 хил. лв. ще струва техниката за празника на ЦСКА"}
{"url": "http://www.focus-news.net/news/2018/05/02/2517285/pravitelstvoto-otpuska-nad-2-mln-lv-za-detsata-v-chastnite-uchilishta.html", "text": "Правителството одобри допълнителни трансфери към общини в размер на 2 140 039 лева. Средствата са предвидени в централния бюджет и се отпускат за издръжка на дейностите по възпитание и обучение на децата и учениците в частните детски градини и училища и за изплащане на стипендии на учениците в частните училища. Това съобщиха от правителствената информационна служба.\r\nСъс Закона за предучилищното и училищното образование е дадена възможност за включване на частните детски градини и частните училища в системата на държавно финансиране. Включването се извършва по тяхно желание по ред, определен с държавния образователен стандарт за финансиране на институциите.\r\nСредствата за издръжка на дейностите по възпитанието и обучението на децата и учениците в частните детски градини и училища се предоставят по бюджетите на общините, на чиято територия се намира тяхното седалище. Общините разпределят получените средства между образователните институции въз основа на броя на децата и учениците, на групите/паралелките, вида и броя на образователните институции и на стандарта за дете и ученик, стандарта за група и паралелка и стандарта за институция, определени от Министерският съвет.\r\nЗа бюджетната 2018 г. в системата на държавно финансиране са включени шест частни детски градини и девет частни училища от шест общини, за които са необходими общо 1 856 135 лв. Неизразходваните в рамките на текущата бюджетна година средства могат да се използват от частните детски градини и частните училища само за финансиране на същите дейности през следващата година.\r\nС промяна в Наредбата за условията и реда за получаване на стипендии на учениците след завършено основно образование и на учениците в частните училища се предоставят средства за стипендии, като финансирането ще започне от втория учебен срок на учебната 2017-2018 г. За бюджетната 2018 г. за стипендии на учениците след завършено основно образование в частните училища ще се предоставят общо 283 904 лв. Средствата са разпределени за учениците от 46 частни училища на територията на 10 общини.", "date": "2018.05.02", "title": "Правителството отпуска над 2 млн. лв. за децата в частните училища"}
{"url": "http://www.focus-news.net/news/2018/05/02/2517278/frantsisko-fonseka-morilyo-gd-pravosadie-i-potrebiteli-shte-nastoyavame-noviyat-targovski-mehanizam-za-potrebitelite-da-bade-priet-predi-proletta-na-2019-g.html", "text": "С ЕК, Съвета и ЕП ще натискаме за приемането на Новия търговски механизъм за потребителите преди пролетта на следващата година. Това каза заместник-генералният директор на Генерална дирекция \"Правосъдие и потребители\" Франциско Фонсека Морильо на среща с представители на потребителските организации, бизнеса и националните органи, отговарящи за защита на потребителите в Представителството на ЕК, предаде репортер на Агенция „Фокус“. „Ще минем през всички европейски страни, започваме от София. Дискусията ще продължи до 28 ноември, когато в Брюксел ще бъде финалното обсъждане“, посочи той. „Ключов момент ще бъде месец декември, когато по време на Австрийското председателство ще трябва да приеме обща позиция по този пакет“, обясни Франциско Морильо. „Предлагаме на европейските граждани много важен пакет, който е плод на повече от 3 години интензивни обсъждания“, изтъкна той. „Този нов механизъм няма и не може да бъде нов бюрократичен инструмент на Брюксел. Бяхме убедени, че за да успее, трябва да излезем извън стандартния подход“, коментира Франциско Морильо. „Подходът трябва да бъде отдолу нагоре. Пакетът не трябва да бъде нещо измислено от Брюксел, а да дойде от вас потребителите, да се припознаете в него“, каза още той.\r\nБиляна ИВАНОВА", "date": "2018.05.02", "title": "Франциско Фонсека Морильо, ГД „Правосъдие и потребители“: Ще настояваме Новият търговски механизъм за потребителите да бъде приет преди пролетта на 2019 г."}
{"url": "http://www.focus-news.net/news/2018/05/02/2517287/kmetat-na-sofiya-yordanka-fandakova-shte-se-sreshtne-s-prezidenta-na-avstriya-aleksandar-van-der-belen-na-3-may.html", "text": "Кметът на София Йорданка Фандъкова ще се срещне с президента на Австрия Александър Ван дер Белен на 3 май. Това съобщиха от пресцентъра на Столична община. Двамата ще посетят в 16.30 часа площад „Александър I“, за да видят работата на Пламен Деянов по издигане на инсталацията Бронзовата къща. Проектът се реализира с финансовата подкрепа на Република Австрия.  \r\n„Бронзовата къща“ се реализира по инициатива на посолството на Република Австрия и във връзка с Председателството на ЕС от България и предстоящото председателство на Република Австрия. Творбата е вдъхновена от българската традиционна архитектура и по-специално от Хрельовата кула от Рилския манастир. С тази арт-инсталация Столична община поставя символично началото на своя проект за превръщането на пространството, в това число и подземно, в галерия за съвременно изкуство, където творци от страната и чужбина ще могат да представят своите произведения. Докато в следващите дни тече изграждането на \"Бронзовата къща\", по оградата на обекта ще бъдат инсталирани визуализации върху винил.", "date": "2018.05.02", "title": "Кметът на София Йорданка Фандъкова ще се срещне с президента на Австрия Александър Ван дер Белен на 3 май"}
{"url": "http://www.focus-news.net/news/2018/05/02/2517282/meglena-kuneva-bivsh-evrokomisar-kato-potrebiteli-tryabva-da-badem-ravnopravno-tretirani-zashtiteni-i-ovlasteni.html", "text": "Като потребители трябва да бъдем равноправно третирани, защитени и овластени. Всички тези неща не идват бързо и даром- трябва много работа. Това каза бившият еврокомисар Меглена Кунева на среща с представители на потребителските организации, бизнеса и националните органи, отговарящи за защита на потребителите в Представителството на ЕК, предаде репортер на Агенция „Фокус“. „Убедена съм, че защитата на потребителите е една от областите, в които и чрез които може да се докаже много директно каква е ползата да сме в ЕС. Да се докаже защо пазарът работи за потребителите“, заяви тя. „Новата сделка“ на ЕК е необходима, за да докажем, че пазарът работи за всички“, каза още Меглена Кунева.\r\nБиляна ИВАНОВА", "date": "2018.05.02", "title": "Меглена Кунева, бивш еврокомисар: Като потребители трябва да бъдем равноправно третирани, защитени и овластени"}
{"url": "http://www.focus-news.net/news/2018/05/02/2517292/evropeyskata-komisiya-shte-prieme-predlozhenie-za-dalgosrochniya-byudzhet-na-evropeyskiya-sayuz-sled-2020-g.html", "text": "Европейската комисия ще приеме днес предложение за дългосрочния бюджет на Европейския съюз след 2020 г. Това съобщиха от пресцентъра на Представителството на ЕК в България. Този документ представлява финансово изражение на политическите приоритети на Съюза за период от най-малко 5 години. Съгласно член 312 от Договора от Лисабон многогодишната финансова рамка (МФР) се определя чрез регламент, който се приема с единодушие от Съвета след одобрение от Европейския парламент. Рамката определя максималния годишен размер на разходите на ЕС като цяло. \r\nПредложението ще бъде представено от председателя на Комисията Жан-Клод Юнкер пред Европейския парламент в Брюксел от 14.20 часа българско време. След това председателят Юнкер и комисарят по бюджета Гюнтер Йотингер ще дадат пресконференция с подробности за проекта на МФР 2021-2027 около 16.00 часа българско време.", "date": "2018.05.02", "title": "Европейската комисия ще приеме предложение за дългосрочния бюджет на Европейския съюз след 2020 г."}
{"url": "http://www.focus-news.net/news/2018/05/02/2517291/yordan-yordanov-kmet-na-dobrich-obshtinata-predvizhda-tsyalostno-asfaltirane-remont-na-trotoari-i-na-ulichno-osvetlenie-na-shest-ulitsi-v-grada.html", "text": "Общината предвижда цялостно асфалтиране, ремонт на тротоари и на улично осветление на шест улици в града. Това съобщи кметът на Община град Добрич Йордан Йорданов, предаде кореспондент на Радио „Фокус” – Варна. Проектното предложение вече е подадено в ИСУН (Информационна система за управление и наблюдение на средствата от ЕС в България 2020) и предстои неговото разглеждане от междинно звено. Дейностите ще обхванат улиците „Теменуга“, „Св. св. Кирил и Методий“, „Георги Кирков“, „Максим Горки“, „Стоян Михайловски“ и „Детелина“. Проектът е в рамките на Инвестиционната програма на Община град Добрич за градско възстановяване и развитие в периода 2014-2020 година. Йордан Йорданов припомни, че отделно по друг проект на Общината за трансгранично сътрудничество ще се изпълняват дейности за ремонт на други улици в Добрич. Работата по думите му върви с бързи темпове. Скоро ще бъде обявена обществената поръчка за избор на фирма изпълнител на дейностите по бул. „Добруджа“ и ул. „Никола Петков“. Предстои подаване на проектно предложение в ИСУН за бул. „Добричка епопея“ и ул. „Панайот Хитов“. В момента тече цялостно ремонтиране на бул. „3 март“. Дейностите са били планувани още в края на месец януари. Булевардът по думите на кмета е важен, защото е връзка с една от индустриалните части на града. Цялостно се преасфалтира в момента ул. „Стефан Стамболов“. Предстои същото за ул. „Димитър Ковачев“. На много места в града се извършва и кърпене на дупки по уличното платно. Доста голяма част от площад „Свобода“ ще бъде рехабилитирана. Дейностите ще обхванат паркинга на площад „Свобода“ и довеждащата пътна връзка. Йордан Йорданов уточни, че този вид дейности няма да приключат до късната есен на тази година. \r\nЖулиета НИКОЛОВА", "date": "2018.05.02", "title": "Йордан Йорданов, кмет на Добрич: Общината предвижда цялостно асфалтиране, ремонт на тротоари и на улично осветление на шест улици в града"}
{"url": "http://www.focus-news.net/news/2018/05/02/2517293/ministar-krasimir-karakachanov-onkobolnata-teodora-shte-bade-transportirana-do-turtsiya-s-polet-na-chastna-firma-ottam-imame-gotovnost-da-pomognem-sas-samolet-ako-e-nuzhno.html", "text": "Онкоболната Теодора ще бъде транспортирана до Турция с полет на частна фирма, оттам имаме готовност да помогнем със самолет, ако е нужно. Това каза пред журналисти в Министерски съвет министърът на отбраната Красимир Каракачанов във връзка със случая на онкоболната Теодора Маджарова, която трябва да се върне от Бразилия в България, предаде репортер на Агенция „Фокус“.\r\n„От Министерството на външните работи имахме запитване дали може с един от „Спартан“-ите да летим до Бразилия. По принцип може, само че разстоянието е голямо и това означава четири кацания и четири излитания на отиване и на връщане за презареждане. И не е въпросът само за огромния финансов разход, който ще се направи, но по съвет на специалисти от ВМА това не е добре за самия пациент“, каза още министър Каракачанов и уточни, че затова това, което е организирано, е полет с частна фирма от Бразилия до Турция. \r\n„Ние сме в готовност, ако лекарите, които приемат пациента, смятат, че трябва да се транспортира от Истанбул до София със самолет – ще го осигурим. А ако преценят, че трябва да транспортират пациента с линейка, вече това е друг ангажимент. Така че имаме готовност, ако се наложи, да бъдем полезни, но няма как до Бразилия – все пак разстоянието е огромно. Но пак казвам, че въпросът не е в разходите, защото когато става дума за човешки живот, парите трябва да остават на трето място. Но става въпрос за това, че за пациента не е добре четири пъти да каца и четири пъти да излита“, коментира министърът на отбраната.\r\nЦветилена СИМЕОНОВА", "date": "2018.05.02", "title": "Mинистър Красимир Каракачанов: Онкоболната Теодора ще бъде транспортирана до Турция с полет на частна фирма, оттам имаме готовност да помогнем със самолет, ако е нужно"}
{"url": "http://www.focus-news.net/news/2018/05/02/2517288/meglena-kuneva-bivsh-evrokomisar-potrebitelskite-prava-i-zashtitata-na-horata-sa-nay-dobriyat-argument-da-otidesh-da-glasuvash.html", "text": "Потребителските права и защитата на хората са най-добрият аргумент да отидеш да гласуваш. Това каза бившият еврокомисар Меглена Кунева на среща с представители на потребителските организации, бизнеса и националните органи, отговарящи за защита на потребителите в Представителството на ЕК, предаде репортер на Агенция „Фокус“. „Ако обратната връзка продължи да се осъществява както досега, ще имаме повод да вървим към все по-добра защита на начина, по които упражняваме правата си“, изтъкна тя. „Завинаги напуснахме сферата за защита на потребителите само по отношение на стоките, които практически можеш да видиш. Тръгнахме не само към купуването на стоки онлайн- ще говорим все повече на защита на потребителите на услуги“, коментира Меглена Кунева. „Предстои ни време, в което вятърът ще движи платната на потребителската политика и трябва отново и отново да доказваме, че това са права на човека“, каза още тя.\r\nБиляна ИВАНОВА", "date": "2018.05.02", "title": "Меглена Кунева, бивш еврокомисар: Потребителските права и защитата на хората са най-добрият аргумент да отидеш да гласуваш"}
{"url": "http://www.focus-news.net/news/2018/05/02/2517295/sitel-makedoniya-v-sarbiya-vlyazoha-v-sila-novite-pravila-za-izmervaneto-na-srednata-skorost-na-magistralite.html", "text": "Считано от 1 май 2018 г. в Сърбия са в сила новите правила за измерването на средната скорост на движение на всички участъци от магистралите, а пътната полиция ще санкционира всички водачи на превозни средства, които нарушават дори с един километър в час допустимата скорост от 120 км/ч, предава скопският телевизионен канал „Сител“.\r\nСъгласно разпространената информация, вече са инсталирани камери на всички пътища, а скоростта ще се измерва въз основа на времето на преминаване на даден участък от маршрута.\r\nВодачите с чуждестранни регистрационни номера, които управляват превозните си средства със средна скорост по-голяма от предписаната, ще бъдат спирани от полицията и ще бъдат санкционирани. \r\nУточнява се, че например на на отсечката Суботица-Ниш, дълга 423 км, допустимото време на преминаването е три часа и 31 минути, докато от Белград до Ниш не бива да се стига по-бързо от един час и 58 минути.\r\nВодачите, които карат по-бързо, отколкото е позволено, са изправени пред  следните наказания: За шофиране със скорост от 120 до 140 км/ч се налага глоба в размер от 3000 динара (50 лева), а за шофиране със скорост от 141 до 150 км/ч – 5000 динара (84 лева). С 10000 динара (170 лв) ще бъдат наказвани водачите, които шофират със скорост от 151 до 160 км/ч. Тереза Герова", "date": "2018.05.02", "title": "„Сител“ (Македония): В Сърбия влязоха в сила новите правила за измерването на средната скорост на магистралите"}
{"url": "http://www.focus-news.net/news/2018/05/02/2517294/silistra-festival-na-narodnite-zanayati-shte-se-provede-v-selo-okorsh-na-4-may.html", "text": "Първият фестивал на народните занаяти ще се проведе в село Окорш, община Дулово. Това съобщиха от Областната администрация в Силистра. Събитието ще се проведе на 4 май от 10.00 часа в СУ „Йордан Йовков“ в селото. За участие в празника на стари умения, съхранени във времето, са поканени ковач, бъчвар, тъкачи, предачи, плетачи, даракчии, както още майстори на гюзлеми, баклави и баници, за да бъде по-пълна представата за занаятчийството по добруджанските земи. „От следващата учебна година откриваме паралелка със специалност „Селски туризъм“, имаме Музей с елементи от бита на българския и на турския етноси, а по програмата „Твоят час“ сме организирали групи за декориране по системата „декупаж“ – така на практика разполагаме с предпоставки за фестивала“, заяви Веселка Василева, директор на училището. Музеят на родния край в село Окорш е открит през 2001 година, като той включва архиологически и етнографски сбирки, проследвящи историята на местното население. Музеят се намира в сградата на старото училище. В специална работилница за производство на текстил гостите на музея могат да участват в дейностите по подготовката и тъкачество на текстилни изделия.", "date": "2018.05.02", "title": "Силистра: Фестивал на народните занаяти ще се проведе в село Окорш на 4 май"}
{"url": "http://www.focus-news.net/news/2018/05/02/2517286/adelina-stefanova-hram-vavedenie-bogorodichno-blagoevgrad-na-tozi-den-trapezata-tryabva-da-e-bogata-s-mesni-i-mlechni-produkti.html", "text": "На този ден трапезата трябва да е богата с месни и млечни продукти. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград по повод Деня на благоверния св. цар Борис Михаил. По думите ѝ на този празник трапезата трябва да е отрупана богато с ястия, защото когато се връщат от църква семейството, в което има именници, ще поканят гости, за да може да отпразнуват празника за здраве на именника. „Не трябва да забравяме, че на днешния ден празнуваме създаването на епохалната азбука от братята Кирил и Методи – ден, който очакваме на 11 май и развитието на книжовността, което е с помощта на цар Борис, както построяването на множество манастири, отварянето на много библиотеки и училища“, каза още тя. Аделина Стефанова заяви, че най-важното което не трябва да забравяме на този ден е, че с тази дата е свързано създаването на културата и бита на българина.\r\nКристина МИТКОВА", "date": "2018.05.02", "title": "Аделина Стефанова, Храм „Въведение Богородично“ – Благоевград: На този ден трапезата трябва да е богата с месни и млечни продукти"}
{"url": "http://www.focus-news.net/news/2018/05/02/2517289/nikos-kodzias-ako-ne-bade-postignat-dogovor-s-makedoniya-nyama-da-badem-vinovni-nie-tova-go-znae-vselenata.html", "text": "Ако не бъде постигнато споразумение за спора с името на Македония Гърция няма да бъде виновна и това го знае вселената. Това заяви първият дипломат на Атина Никос Кодзиас в интервю за гръцката телевизия „Скай“, цитирано от скопското електронно издание „Локално“.\r\nСпоред Кодзиас преговорите между Атина и Скопие вървяха и вървят добре, но от Македония зависи дали ще приеме решение ерга омнес (по отношение на всички). Гръцкият министър бе категоричен, че ерга омнес не е само за външна употреба, но и за вътрешна. „Може ли да се сключи международно споразумение, което ще съдържа всичко това? Може и да има юристи, които вярват в това. Но опитът показва, че ако се промени това правителство, Заев може да бъде изпратен в затвора с твърдението, че е нарушил Конституцията, с приемане на международно име, което не е предвидено и не е позволено от Основния закон. Т.е. и за тяхната защита е необходима промяна на Конституцията“, твърди Кодзиас. Тереза Герова", "date": "2018.05.02", "title": "Никос Кодзиас: Ако не бъде постигнат договор с Македония няма да бъдем виновни ние, това го знае вселената"}
{"url": "http://www.focus-news.net/news/2018/05/02/2517290/bchk-pusna-dopalnitelni-vaucheri-ot-kampaniyata-velikden-za-vseki-dari-praznik-na-baba-i-dyado.html", "text": "БЧК пусна допълнителни ваучери от кампанията „Великден за всеки – дари празник на баба и дядо“. Това съобщиха от пресцентъра на БЧК. От 30 април 2018 г. в клоновете на „Български пощи“ ЕАД в цялата страна започна раздаването на ваучерите за храна от благотворителната кампания. Нови 11 418 пенсионери, които не са получили великденски надбавки от правителството, ще бъдат подпомогнати с допълнително набраните по кампанията 228 360 лв., реши Общественият съвет за управление на постъпилите финансови дарения.\r\nДо пускането на допълнителните хранителни ваучери помощ от „Великден за всеки“ са получили 13 057 пенсионери в затруднено социално и материално положение.", "date": "2018.05.02", "title": "БЧК пусна допълнителни ваучери от кампанията „Великден за всеки – дари празник на баба и дядо“"}
{"url": "http://www.focus-news.net/news/2018/05/02/2517296/dimitar-margaritov-kzp-ek-predlaga-sanktsiyata-pri-narushenie-na-pravata-na-potrebitelite-da-bade-do-4-ot-oborota-na-saotvetniya-targovets.html", "text": "В Новия механизъм за потребителите на ЕК се предлага възприемането на принципен подход за санкциите. И преди сме говорили, че може би е най-справедливият - санкциите да представляват проценти от реализирания оборот от съответните търговци за даден период от време. Това каза пред журналисти председателят на Комисията за защита на потребителите Димитър Маргаритов след среща с представители на потребителските организации, бизнеса и националните органи, отговарящи за защита на потребителите в Представителството на ЕК, предаде репортер на Агенция „Фокус“. „Заложеното конкретно в Новия механизъм е до 4% от оборота. При въвеждането в националните законодателства ще стане ясно точно какъв ще бъде размерът“, уточни той. „Новият механизъм за потребителите на ЕК представлява предложение за една сделка, която да гарантира повече права и възможности при търгуването в онлайн среда“, коментира Димитър Маргаритов. „Без значение къде се намират на общия европейски пазар, бихме могли да говорим за опит за преодоляване на различните стандарти за потребителите“, посочи той. „Новата сделка“ е чрез подадена ръка от европейските институции всички национални органи заедно с потребителите да изработим възможно най-добрите правила, които да дават повече самочувствие, възможности и гаранция за това, че ако бъдат нарушени правилата способите за защита ще позволят справедливо обезщетение“, каза още Димитър Маргаритов.\r\nБиляна ИВАНОВА", "date": "2018.05.02", "title": "Димитър Маргаритов, КЗП: ЕК предлага санкцията при нарушение на правата на потребителите да бъде до 4% от оборота на съответния търговец"}
{"url": "http://www.focus-news.net/news/2018/05/02/2517298/voice-of-america-nad-30-dushi-sa-postradali-sled-zemetresenieto-ot-52-po-rihter-v-iran.html", "text": "Общо 31 души са пострадали при земетресението, което в сряда удари отдалечен планински район в южната част на Иран с магнитуд от 5,2 по скалата на Рихтер, предава Voice of America.\r\nВ резултат на труса, чиито епицентър е бил на около 700 км южно от столицата Техеран, са нанесени щети на електрозахранващите и комуникационните мрежи, съобщиха държавните медии в Иран. По данни на службите за спешна помощ след земетресението в болница са настанени 18 души, а на други 13 е оказана медицинска помощ. \r\nИран е предразположен към почти ежедневни земетресения, тъй като се намира на разломни линии. През ноември миналата година земетресение с магнитуд 7,2 по скалата на Рихтер разлюля западната част на Иран, убивайки повече от 600 души. През 2003 г. при земетресение с магнитуд 6,6 в историческия град Бам загинаха 26 000 души.Тереза Герова", "date": "2018.05.02", "title": "Voice of America: Над 30 души са пострадали след земетресението от 5,2 по Рихтер в Иран"}
{"url": "http://www.focus-news.net/news/2018/05/02/2517297/tsvetan-tsvetanov-gerb-vapreki-razlichiyata-koito-imame-po-mnogo-temi-problemite-na-horata-s-uvrezhdaniya-ne-tryabva-da-ni-razdelyat.html", "text": "Въпреки различията, които имаме по много теми, проблемите на хората с увреждания не трябва да ни разделят. Това каза председателят на ПГ на ГЕРБ Цветан Цветанов по време на срещата си с хората с увреждания в зала „Огледална“ в Народното събрание, предаде репортер на Агенция „Фокус“. Цветанов призова 10 дни след тази среща да се направи нова работна среща. По думите му темата се измества и става политическа. „За нас е важно да има диалог и това, което винаги сме казвали, е, че сме отворени за разговори“, каза Цветанов. Той отчете, че за хората с увреждания са дадени 162 млн. лв.\r\nДеница КИТАНОВА", "date": "2018.05.02", "title": "Цветан Цветанов, ГЕРБ: Въпреки различията, които имаме по много теми, проблемите на хората с увреждания не трябва да ни разделят"}
{"url": "http://www.focus-news.net/news/2018/05/02/2517301/sliven-simvolniyat-ogan-na-mayskite-dni-na-kulturata-beshe-zapalen-ot-aktyora-kamen-donev-i-kmeta-stefan-radev.html", "text": "Символният огън на Майските дни на културата беше запален на площад „Хаджи Димитър“ от актьора Камен Донев и кмета Стефан Радев под съпровода на родопска гайда. Това съобщиха от пресцентъра на Община Сливен. Пред многобройната публика, изпълнила площада запя  народната певица Валя Балканска.\r\n„По традиция и тази година месец май ще бъде времето, в което култура и изкуство се обединяват с редица мероприятия, които сигурен съм ще подарят на всеки един от нас незабравими емоции. През последните години ,,Сливенски огньове” се превърнаха в културната марка на града ни. Изкуството не познава граници. Открива ни един съвсем различен свят. Какво е обществото без култура?! Тя определя нашата идентичност, както и ценностната ни система като народ. Ние сме дали толкова много на културната история не само на Европа, но и на целия свят.“, каза пред събралите се жители и гости на площада кметът Стефан Радев. Той допълни още: „ Радвам се, чe тази година запалих символния  огън заедно с големия актьор господин Камен Донев и една от емблемите на българската музика госпожа Валя Балканска. Нека този огън бъде символ на нашата неугасваща вяра, надеждата ни за едно по-добро бъдеще за нас и децата ни!“, каза в словото си кметът Стефан Радев пред събралите се жители и гости на площада.\r\nНа откриването на „Сливенски огньове„ присъстваха народният представител Десислава Танева, председателят на Общински съвет – Сливен Димитър Митев, заместник-кметовете Пепа Чиликова и Стоян Марков и секретарят на Общината Валя Радева.\r\nВечерта продължи с открития концерт на Валя Балканска и Георги Христов, които обраха овациите на публиката.\r\nПразнични илюминации озариха небето под Сините камъни в края на вечерта.", "date": "2018.05.02", "title": "Сливен: Символният огън на Майските дни на културата беше запален от актьора Камен Донев и кмета Стефан Радев"}
{"url": "http://www.focus-news.net/news/2018/05/02/2517302/prezidentat-na-avstriya-aleksandar-van-der-belen-shte-bade-na-ofitsialno-poseshtenie-v-balgariya.html", "text": "По покана на държавния глава Румен Радев, на официално посещение в България ще бъде президентът на Република Австрия Александър Ван дер Белен. Това съобщиха от прессекретариата на държавния глава. \r\nНа 3 май на площад „Св. Александър Невски“ в столицата от 10.00 часа ще се състои церемонията по официалното посрещане на австрийския президент. Александър Ван дер Белен ще положи венец пред паметника на Незнайния войн. Президентите на България и Австрия ще проведат от 10.25 часа среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Александър Ван дер Белен ще дадат съвместна пресконференция от 11.35 часа. От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“. \r\nНа 4 май Александър Ван дер Белен ще участва в неформалната среща на президентите на България, Румъния и Австрия в град Русе. По време на срещата се очаква да бъде потвърдена политическата воля на трите държави, които последователно ще председателстват Съвета на Европейския съюз, за приемственост по ключови теми като европейската перспектива за Западните Балкани, бъдещето на кохезионната политика, енергийната и транспортна свързаност в Дунавския регион. \r\nВ рамките на визитата си в България президентът Александър Ван дер Белен ще проведе среща и с министър-председателя Бойко Борисов.", "date": "2018.05.02", "title": "Президентът на Австрия Александър Ван дер Белен ще бъде на официално посещение в България"}
{"url": "http://www.focus-news.net/news/2018/05/02/2517305/yordan-yordanov-kmet-na-dobrich-obshtinata-investira-malko-nad-23-mln-lv-v-obnovyavane-na-patna-infrastruktura.html", "text": "Общината инвестира малко над 23 млн. лв. в обновяване на пътна инфраструктура. Това съобщи Йордан Йорданов, кмет на Община град Добрич, предаде кореспондент на Радио „Фокус” – Варна. \"Градът е райониран на три зони. Те биват обхождани от представители на Общината и на фирмата изпълнител, за да бъдат определени местата за работа и ремонт. Изготвя се справка и на тази база се започва работа\", каза кметът. С предимство са улиците, където минава градският транспорт и основният трафик в града и след това са кварталните улици. Йордан Йорданов отбеляза, че още в началото на мандата е поето обещание да бъде обърнато внимание и на малките улици. Той добави, че ако някъде са допуснати пропуски, гражданите имат възможност да подават сигнали на страницата на Общината, те ще бъдат взети под внимание. Кметът подчерта, че тази година бюджетът за ремонт на пътна инфраструктура е голям, както не е било от години насам. Въпреки платената сума от 2.9 млн. лв. по наложената финансова корекция Общината в последните 2 години е спестила средства за такива ремонти на пътна мрежа в Добрич. „Тази година можем максимално да изпълним ангажимента и обещанието, което дадохме“, каза кметът на Добрич. Ще се работи в малки улички, там където не е правен ремонт от 12 години. Средствата за всички дейности включват както собствени средства, така и финансиране по различни програми и проекти, които са били одобрени. \r\nЖулиета НИКОЛОВА", "date": "2018.05.02", "title": "Йордан Йорданов, кмет на Добрич: Общината инвестира малко над 23 млн. лв. в обновяване на пътна инфраструктура"}
{"url": "http://www.focus-news.net/news/2018/05/02/2517306/imot-v-plovdiv-shte-bade-aportiran-v-kapitala-na-natsionalna-kompaniya-industrialni-zoni.html", "text": "Правителството даде съгласието си незастроен терен от 28,8 дка на бул. „Пещерско шосе“ №66 в Пловдив да бъде внесен като непарична вноска в капитала на „Национална компания индустриални зони“ ЕАД. Целта е на мястото да бъде изградена индустриална зона. Имотът е перспективен за привличане на нови инвестиции предвид добре развитата транспортна инфраструктура, осигуряваща бърз и лесен достъп до основните транспортни коридори. Това съобщиха от правителствената информационна служба.\r\nПравителството предостави на Министерството на здравеопазването имот в Хасково, който ще позволи изграждането на центрове за специализирана здравно-социална грижа за деца с увреждания с потребност от постоянни медицински грижи. Имотът – терен от 10,3 дка и две сгради на ул. „Видин“ №14, е необходим за реализирането на проект „Подкрепа за деинституционализация на грижа за деца“, финансиран по Оперативна програма „Региони в растеж“. Чрез него се осигурява подходяща и ефективна социална инфраструктура за предоставяне на нов вид резидентни и съпътстващи услуги в общността, включително здравно-социални, които заменят модела на грижа за деца, настанени в институции.\r\nОбщина Сливница получи безвъзмездно държавен имот от 14 дка за изграждането на спортни площадки и съоръжения. Проектът ще бъде изпълнен по Програмата за развитие на селските райони 2014-2020 г. Изградените до момента на територията на община Сливница спортни съоръжения не са достатъчни за нуждите на населението и особено за подрастващите, което налага създаването на допълнителни, като фитнес на открито, детски спортни площадки, игрища за баскетбол, бадминтон и др.", "date": "2018.05.02", "title": "Имот в Пловдив ще бъде апортиран в капитала на „Национална компания индустриални зони“"}
{"url": "http://www.focus-news.net/news/2018/05/02/2517303/iliyana-popova-zam-kmet-na-petrich-vsyaka-godina-podgotvyame-bogata-i-raznoobrazna-programa-za-otbelyazvaneto-na-praznika-na-grada.html", "text": "Всяка година Община Петрич организира богата и много разнообразна празнична програма за отбелязването на своя празник – 6 май. Това каза в интервю за Радио „Фокус“ – Пирин заместник-кметът на Община Петрич Илияна Попова. По думите ѝ по традиция програмата е разгърната в рамките на цялата седмица, като тази година е започнала от 28 април. „Концерти, конкурси, спортни и туристически прояви, молебен за здраве, много ритуали по кварталите на града и в централна градска част, а и страшно много забавления очакват жителите и гостите на най-южният град в България, като сме помислили за всички възрастови групи“, каза още Илияна Попова. По отношение на конкретните събития, включени в програмата, тя заяви, че на 3 и 4 май ще се проведе 19-международен конкурс „Южни слънца”. „На 4 май е финалът на футболният турнир за Купата на Петрич познат като „Работнически турнир“. На 5 май организираме изкачване до връх „Конгур“, което се превърна в традиционен туристически поход. В същия ден на централен градски площад ще се проведе „Парад на професиите“, а в къща музей „Ванга“ ще отбележим 10 години от откриването ѝ“, добави Илияна Попова. Заместник-кметът на Петрич посочи, че в квартал „Дълбощница“, където се намира и църквата „Св. Георги“ се организира празничен концерт под надслов „Гергьовденска люлка“, а също и народни борби. „По-късно същия ден на централен градски площад е предвиден празничен концерт със специалното участие на група Б.Т.Р и Джон Лоутън под надслов „Петрич – многолик и гостоприемен“. След всичките тези забавления в ритуалната зала на нашето читалище кметът Димитър Бръчков ще даде своят официален прием, на който ще бъдат поканени всички официални гости от страната и чужбина“, уточни Илияна Попова. На самият 6 май по традиция ранно сутринта се провежда празнична литургия в храм „Св. Георги“, а след това на площада е народното веселие с фолклорните ритми. „В него участие ще вземат Ансамбъл „Гайтан”, Мъжка певческа група „Огражденска четворка”, ФФ „Хераклея”“, каза Илияна Попова.\r\nЛивия НИНОВА", "date": "2018.05.02", "title": "Илияна Попова, зам.-кмет на Петрич: Всяка година подготвяме богата и разнообразна програма за отбелязването на празника на града"}
{"url": "http://www.focus-news.net/news/2018/05/02/2517309/d-r-kostadin-koev-kmet-na-velingrad-zapochvame-remonta-na-sgradata-na-rayonna-prokuratura.html", "text": "Сградата на Районна прокуратура - Велинград, в която се помещават още Дирекция „Социално подпомагане”, отдел „Закрила на детето” и Регионалната здравна инспекция, ще бъде ремонтирана по проект „Внедряване на мерки за енергийна ефективност”. Това съобщи за Радио „Фокус“ – Пазарджик кметът на Община Велинград д-р Костадин Коев. По думите му това е част от инвестиционната програма на Община Велинград, а източник на финансиране е Оперативна програма „Региони в растеж”. По тази програма Общината е разработила пет проекта, като всички са одобрени и е получено европейско финансиране. „Ремонтните работи предвиждат извършване на  всички задължителни енергоспестяващи мерки, които ще доведат до енергийна ефективност клас „С” и имат пряк екологичен ефект. Ще бъде извършено саниране, подмяна на електроинсталацията и поставяне на нов асансьор за подобряване на достъпа на лица с увреждания“, коментира д-р Коев. Той допълни, че проектът е на стойност 933 471.51 лева.\r\nВаня НИКОЛОВА", "date": "2018.05.02", "title": "Д-р Костадин Коев, кмет на Велинград: Започваме ремонта на сградата на Районна прокуратура"}
{"url": "http://www.focus-news.net/news/2018/05/02/2517308/samokov-nereglamentirana-prodazhba-na-103-kg-meso-s-neustanoven-proizhod-e-spryana-v-grada.html", "text": "Нерегламентирана продажба на 10.3 кг месо с неустановен произход е спряна в града. Това съобщиха от ОДМВР- София. На 1 май в часовете преди обяд автопатрул на РУ-Самоков се отзовал на получен сигнал за нерегламентирана продажба на овче месо в центъра на махала в града. На място униформените установили товарен автомобил „Мерцедес Спринтер“, собственост на местен жител. При извършена проверка, в товарния отсек на микробуса полицаите попаднали на разфасовано месо с неустановен произход с общо тегло 10.3 кг. За случая незабавно били уведомени служителите на Областната дирекция по безопасност на храните, които съставили акт на собственика на автомобила за това, че съхранява и предлага за продажба на краен потребител в нарушение на законовите разпоредби за тази дейност. Месото е иззето за унищожаване в екарисаж.", "date": "2018.05.02", "title": "Самоков: Нерегламентирана продажба на 10.3 кг месо с неустановен произход е спряна в града"}
{"url": "http://www.focus-news.net/news/2018/05/02/2517299/korneliya-ninova-bsp-angazhiram-se-do-kraya-na-zhivota-si-detsata-s-uvrezhdaniya-i-tehnite-roditeli-da-zhiveyat-palnotsenno.html", "text": "Ангажирам се до края на живота си децата с увреждания и вие, техните родители, да живеете пълноценно. Това каза лидерът на БСП Корнелия Нинова по време на срещата си с хората с увреждания в зала „Огледална“ в Народното събрание, предаде репортер на Агенция „Фокус“. „Снес чух най-страшното нещо, което съм чувала - майка да иска детето ѝ да умре преди нея“, каза Нинова. Тя поясни, че изобщо няма да им говори за политическа воля. „Ангажирам се оттук нататък до края на живота си децата с увреждания и вие техните родители да живеете пълноценно“, каза лидерът на БСП. \r\nДеница КИТАНОВА", "date": "2018.05.02", "title": "Корнелия Нинова, БСП: Ангажирам се до края на живота си децата с увреждания и техните родители да живеят пълноценно"}
{"url": "http://www.focus-news.net/news/2018/05/02/2517312/afp-iran-otreche-tvardeniyata-na-maroko-za-uchastie-v-dostavka-na-orazhie-za-front-polisario.html", "text": "Иран отрече твърденията на Мароко, че е участвал в доставка на оръжие на сепаратистката групировка „Фронт Полисарио“, предава AFP.\r\n\"Забележките, направени от външния министър на Мароко за сътрудничеството между иранския дипломат и „Фронт Полисарио\" в Западна Сахара, са фалшиви\", се казва в изявление от външнополитическото ведомство в Техеран. \r\nВъв вторник Мароко прекъсна дипломатическите си отношения с Иран заради предполагаемото участие на Техеран в доставката на оръжие от ливанския му съюзник „Хизбула\" на групировката „Фронт Полисарио“, действаща на територията на Западна Сахара.\r\nМинистърът на външните работи на северноафриканското кралство Насър Бюрит заяви пред репортери, че „наскоро е изпратено оръжие“ на подкрепяния от Алжир „Фронт Полисарио“, която се стреми към независимост. Съответната доставка е била извършена чрез „елемент“ в иранското посолство в Алжир, допълни министърът.Агенция „Фокус“ припомня:  \r\n„Фронт Полисарио“възниква през 1973 г. и в първите две години от съществуването си води борба против испанската колонизация, а след 1975 г. срещу мавританските и мароканските действия в Западна Сахара. Организацията се ползва с подкрепата на алжирското правителство. \r\nПрез 1991 г. с посредничеството на ООН е постигнато прекратяване на огъня и е решено година по-късно да се проведе допитване до населението за политическата съдба на Западна Сахара. Референдумът обаче така и не е проведен. \r\nДнес Западна Сахара е разделена на две части. Западната е управлявана от Мароко, а източната (около 1/3 от територията на страната) е под контрола на „Фронт Полисарио“.Тереза Герова", "date": "2018.05.02", "title": "AFP: Иран отрече твърденията на Мароко за участие в доставка на оръжие за „Фронт Полисарио“"}
{"url": "http://www.focus-news.net/news/2018/05/02/2517311/sliven-v-grada-shte-bade-otkrit-parviyat-v-stranata-muzey-na-teatralni-kukli-na-prikazni-geroi.html", "text": "Музей на театрални кукли на приказните герои ще бъде открит в Сливен по време на Националния фестивал на детската книга. Това съобщи пред Радио „Фокус“ – Сливен директорът на Регионална библиотека „Сава Доброплодни“ Росица Петрова. Около 200 кукли, изработени от деца, ще бъдат представени в първата експозиция на единствения в страната подобен музей. Всички те са получили награди от конкурс, който се провежда всяка година в рамките на фестивала. Между 300 и 350 кукли на приказни герои се оценяват годишно от жури, а около 30 получават награди. Всички кукли се пазят във фондова на новоизградения музей и ще бъдат излагани. Най-често децата изработват кукли на Снежанка, Златокоска, Червената шапчица, Котарака в чизми, уточни Росица Петрова. Сред най- любимите на децата приказни герои е и Малкият принц на Антоан дьо Сент Екзюпери. Има и кукли на герои от български приказки, те ще бъдат изложени в отделен кът. В музея ще има приказни замъци, декорации от любими детски приказки. В музея освен тематични експозиции ще има и работилници и съботни куклени представления. Официалното откриване е на 8 май в 13.30 часа в сградата на Регионална библиотека „Сава Доброплодни“.\r\nЛюдмила ЙОРГОВА", "date": "2018.05.02", "title": "Сливен: В града ще бъде открит първият в страната музей на театрални кукли на приказни герои"}
{"url": "http://www.focus-news.net/news/2018/05/02/2517310/social-media-news-rusiya-balgariya-shte-poharchi-923-miliona-dolara-za-zamyana-na-savetskite-mig-29-s-novi-samoleti.html", "text": "България планира да похарчи сума на стойност 923 млн. долара за придобиването на нови бойни самолети, които да заменят остарелите съветски МиГ-29, предава  Social Media News. Властите в София разглеждат както възможностите за придобиване на нови машини, така и за закупуването на употребявани бойни самолети, поясни министърът на отбраната Красимир Каракачанов. \r\nНАТО поощрява своите източни членове, включително България, която се присъедини към Алианса през 2004 г., да разработва, закупува и експлоатира новите оръжия на западния отбранителен съюз, които са съвместими със старите системи от съветската епоха. Какви обаче ще бъдат новите самолети, които София ще закупи, засега остава неизвестно. Правителството планира придобиването на осем до десет единици, поясняват от редакцията. \r\nНякои от източноевропейските съюзници на НАТО, някога част от Източния блок, все още разчитат на руски военни самолети. Например, две трети от военната техника на Полша датира от съветската епоха. \r\nСъгласно утвърдения през 2016 г. план, в периода 2018-2020 г. България трябва да придобие осем самолета на обща стойност 923 млн. долара или 1,5 млрд. лева. София вече получи предложение от Португалия за продажба на употребявани F-16 американско производство. Италия предложи втора ръка „Юрофайтър Тайфун“..Тереза Герова", "date": "2018.05.02", "title": "Social Media News (Русия): България ще похарчи 923 милиона долара за замяна на съветските МиГ-29 с нови самолети"}
{"url": "http://www.focus-news.net/news/2018/05/02/2517315/burgas-v-grada-shte-se-provedat-initsiativite-ot-turneto-na-national-geographic-kids-na-5-may.html", "text": "За четвърта поредна година National Geographic Kids ще зарадва всички любознателни малчугани с образователната обиколка на „Клуб МАЛКИ ОТКРИВАТЕЛИ“. Това съобщиха от Община Бургас. Мотото на всяка игра и работилничка отново е „Учи, забавлявайки се!“, а наред с добре познатите любими активности, този път организаторите ще изненадат своите малки приятели с много нови предизвикателства.\r\n„Очакваме и тази година хиляди деца и техните родители да се включат в целодневните занимания, които ще са напълно безплатни и ще донесат много награди на участниците“, коментират организаторите.\r\nТурнето на National Geographic Kids ще премине през най-големите български градове, като в Бургас събитието ще се проведе на 5 май на площад „Тройката“ от 10:00 до 18:00 часа.\r\nВ разгара на лятото турнето продължава и в крайбрежните зони на най-големите морски градове, където локациите предстои да бъдат обявени.", "date": "2018.05.02", "title": "Бургас: В града ще се проведат инициативите от турнето на National Geographic kids на 5 май"}
{"url": "http://www.focus-news.net/news/2018/05/02/2517300/dimitar-margaritov-kzp-tselta-na-ek-i-na-natsionalnite-institutsii-e-novite-pravila-za-potrebitelite-da-vlyazat-v-sila-predi-sredata-na-2019-g.html", "text": "Целта на ЕК и на националните институции е новите правила за потребителите да влязат в сила преди средата на следващата година със всички съгласувателни процедури и приемането от ЕП и Съвета на ЕС. Това каза пред журналисти председателят на Комисията за защита на потребителите Димитър Маргаритов след среща с представители на потребителските организации, бизнеса и националните органи, отговарящи за защита на потребителите в Представителството на ЕК, предаде репортер на Агенция „Фокус“. „След диалога между институциите и обществеността би трябвало чисто регламентационно по въпроса да се произнесат държавите членки“, обясни той. „Същинските действия по приемането и финализирането от страна на Парламента и Съвета допускам, че ще бъдат в началото на следващата година. През декември 2018 г. ще бъде окончателно съгласувано на ниво държави членки“, каза още Димитър Маргаритов.\r\nБиляна ИВАНОВА", "date": "2018.05.02", "title": "Димитър Маргаритов, КЗП: Целта на ЕК и на националните институции е новите правила за потребителите да влязат в сила преди средата на 2019 г."}
{"url": "http://www.focus-news.net/news/2018/05/02/2517316/veliko-tarnovo-v-oblastta-se-provezhda-informatsionna-kampaniya-za-polzite-ot-donorstvoto.html", "text": "Информационна кампания за ползите от донорството и трансплантациите тече в областта. Тя се води от координаторите по донорство в МОБАЛ „Д-р Ст. Черкезов“ д-р Сибила Маринова и д-р Ваня Лъчезарова. Това съобщиха за Радио „Фокус“ – Велико Търново от лечебното заведение. Преди броени дни двете лекарки изнесоха беседа за донорство пред преподаватели от Средно училище „Вичо Грънчаров“ в Горна Оряховица. Учителите, които се включиха в инициативата са около 50. Това бе първата беседа за тях, но за сметка на това, учениците от горнооряховското училище, които членуват в БМЧК, имат няколко посещения в Отделението по анестезиология и интензивно лечение на МОБАЛ „Д-р Стефан Черкезов”. През март миналата година младите червенокръстци се обучаваха на тема първа долекарска помощ. През октомври децата отново гостуваха в областния стационар и се включиха в инициатива, посветена на донорството.\r\nИнформационната кампания на д-р Сибила Маринова и д-р Ваня Лъчезарова ще продължи сред студентите и преподавателите във ВТУ “Св. св. Кирил и Методий”.\r\nПо данни на Изпълнителна агенция трансплантация в момента 1008 българи чакат за трансплантация на бъбрек, 44-ма чакат за трансплантация на черен дроб,  39 са чакащите сърце, 16 очакват да получат бял дроб, а други 11 души – панкреас.\r\nЛуиза ТРАНЧЕВА", "date": "2018.05.02", "title": "Велико Търново: В областта се провежда информационна кампания за ползите от донорството"}
{"url": "http://www.focus-news.net/news/2018/05/02/2517304/dimitar-margaritov-kzp-noviyat-targovski-mehanizam-na-ek-shte-pozvoli-da-se-predpriemat-merki-za-sanktsionirane-na-dvoyniya-standart-pri-hranite.html", "text": "С Новия търговски механизъм за потребителите ще има промяна в Директивата за нелоялните търговски практики, която ще предвижда като нелоялна практика да бъдат квалифицирани и случаите, при които стоки от една и съща търговска марка, независимо какви са като характер, се продават с различно съдържание на различните пазари. Това каза пред журналисти председателят на Комисията за защита на потребителите Димитър Маргаритов след среща с представители на потребителските организации, бизнеса и националните органи, отговарящи за защита на потребителите в Представителството на ЕК, предаде репортер на Агенция „Фокус“. „Това ще позволи, както в случая с двойния стандарт при храните, да бъдат предприети мерки за санкциониране на търговците, които го правят въз основа на единни критерии, изработени от институциите на ЕК да няма самоволно прилагане на закона“, заяви той. „Другата важна промяна е философията спрямо прилагането на санкции, които вече ще бъдат процент от оборота, а не както сега някакви твърди величини, без да се отчита колко е голяма дейността на търговеца“, коментира Димитър Маргаритов. „Предвижда се и възможността в рамките на едно производство да бъде осъден нарушителят на правата на потребителите и същевременно да бъде определено от съда и обезщетението, което всеки потребител би могъл да получи“, каза още председателят на КЗП.\r\nБиляна ИВАНОВА", "date": "2018.05.02", "title": "Димитър Маргаритов, КЗП: Новият търговски механизъм на ЕК ще позволи да се предприемат мерки за санкциониране на двойния стандарт при храните"}
{"url": "http://www.focus-news.net/news/2018/05/02/2517317/savetat-po-konkurentosposobnost-obsadi-tsifrovizatsiyata-na-ikonomikata-na-es.html", "text": "Правителството одобри резултатите от заседанието на Съвета на Европейския съюз по конкурентоспособност (вътрешен пазар и индустрия), проведено на 12 март в Брюксел. Това съобщиха от правителствената информационна служба.\r\nМинистрите обсъдиха цифровизацията на икономиката на ЕС в контекста на Европейския семестър. Като приоритети бяха откроени насърчаването на инвестициите в иновации и цифрова инфраструктура, подкрепа и решения за малките и средните предприятия, подобряване на осведомеността за инициативите, свързани с тази сфера. Беше коментирано създаването на условия за развитие на икономика на данните, ясна и лесна за прилагане правна рамка и осигуряването на финансова подкрепа. Специален акцент беше поставен върху инвестициите в цифрови умения и учене през целия живот. Приоритетите, свързани с цифровизацията, бяха коментирани и като възможности за задълбочаване на Единния пазар в бъдеще.\r\nСъветът проведе дискусия и по индустриалната политика. Посочено беше, че при нея трябва да се вземат под внимание политиката за околната среда и изменението на климата, подкрепата за иновациите и научноизследователската и развойна дейност, осигуряване на благоприятна бизнес среда и намаляване на административната тежест. В рамките на дебата относно проверката на конкурентоспособността Комисията представи информация за разходите, произтичащи от неоправдани ограничения на пазарите на услуги.", "date": "2018.05.02", "title": "Съветът по конкурентоспособност обсъди цифровизацията на икономиката на ЕС"}
{"url": "http://www.focus-news.net/news/2018/05/02/2517319/haskovo-blagotvoritelno-tuning-shou-shte-se-provede-na-ploshtad-svoboda-na-5-may.html", "text": "Благотворително тунинг шоу ще се проведе на площад „Свобода“ на 5 май. Това съобщиха от пресцентъра на Община Хасково. Идеята на група млади хора беше подкрепена от кмета на Общината Добри Беливанов. КОРЗ и Общинска полиция ще съдействат за безопасността по време на събитието. Инициативата е под надслов „Да помогнем на малкия Кристиян“. \r\nКристиян Милчев е на 5 години страда от прогресивна мускулна дистрофия тип Дюшен. Освен, че ще има поставени кутии за дарения, част от изложените тунинговани детайли ще се продават на благотворителен търг.  \r\nОрганизаторите са приготвили много изненади за зрителите. В Хасково ще могат да бъдат видени автомобили, които могат да се движат само по писта, най-добрите stance коли на България. В изложението ще участват рокерите от клуб \"Atrox\" с техните уникални мотори. Ще има демонстрация от \"Largo's Airbrushing\", рисуване с аерограф върху автомобили и женски тела.\r\nДи джей ще поддържа доброто настроение на публиката.", "date": "2018.05.02", "title": "Хасково: Благотворително тунинг шоу ще се проведе на площад „Свобода“ на 5 май"}
{"url": "http://www.focus-news.net/news/2018/05/02/2517307/varna-tsarkvata-sv-tsar-boris-v-kv-asparuhovo-otbelyaza-svoya-hramov-praznik-s-praznichna-sveta-liturgiya.html", "text": "Църквата „Св. Цар Борис“ в кв. „Аспарухово“ във Варна отбелязва своя храмов празник, предаде репортер на Радио „Фокус“ – Варна. По този повод рано тази сутрин бе отслужена празнична архиерейска света Литургия. Днес се почита паметта на св. Цар Борис – Михаил, Покръстител на българите, затова енорията при храма днес отбелязва своя храмов празник. По-късно бе отслужен водосвет и благодарствен молебен.\r\nХрамът „Св. Цар Борис“ е построен през 1923 г. Няколко години преди това населението на тогавашния квартал „Сес севмез“ се обръща към Варненска и Великопреславска митрополия с молба да им бъде даден свещеник, който да отслужва различните треби и да откликва на духовните им потребности. На 1 януари 1921 г. за пръв титулярен свещеник на новообразувалата се енория е назначен Захарий Ладински, родом от гр. Елена.Първата грижа на о. Захарий е да състави комитет, който да събере средства за построяване на църква. Така, след като се набавя известна сума, през месец май 1921 г. се поставят основите на бъдещия храм в кв. Аспарухово. Мястото за градежа на черквата е дарено от Васил Христов Хадживасилев, родом от Клисура, известен предприемач, спомогнал със средства и за направата на кея на варненското пристанище. Храмът е довършен за две години, иконостасът е съставен и начертан саморъчно от свещеник Ладински. Големите икони на иконостаса са дар от презвитера Ст. Кулева и И. и В. Коларови, а царският трон е дарен от Яни М. Заракоста. За по-скорошното завършване на храм големи са заслугите и на почетния гражданин Иван Минев, който освен че е благодетел, също така кредитира комитета с пари. На 7 април 1923 г. на Велики четвъртък свещеник Захарий Ладински за първи път отслужва св. Василиева литургия в храм „Св. цар Борис“. Храмът е осветен от митрополит Симеон, а възрастните хора oт квартала разказват, че на тържественото богослужение е присъствал и цар Борис III. Първите църковни настоятели са Иван Минев, М. Боромевец, Ю. Юрданов. През 1927 г. към храма се сформира братство, което развива социални и духовно-просветни дейности.\r\nПрез 1997 г. се извършва основен ремонт на храма. По случай 2000 г. от Рождество Христово със съдействието на Църковното настоятелство при храма и кметство „Район Аспарухово“ на входа на квартала е издигнат Кръст Господен. Там на празниците Кръстовден и на Неделя Кръстопоклонна  се извършва литийно шествие и се отслужва водосвет и молебен за мир по целия свят и здраве на българския народ.\r\nМарияна ВАЛЕНТИНОВА", "date": "2018.05.02", "title": "Варна: Църквата „Св. Цар Борис“ в кв. „Аспарухово“ отбеляза своя храмов празник с празнична света Литургия"}
{"url": "http://www.focus-news.net/news/2018/05/02/2517318/uvelichavat-se-taksite-za-registratsionni-tabeli-s-nomera-po-izbor.html", "text": "Правителството направи промени в Тарифа №4 за таксите, които се събират в системата на МВР по Закона за държавните такси. Това съобщиха от правителствената информационна служба.\r\nЧаст от промените произтичат от измененията в Закона за чужденците в Република България, приети в края на миналата година. Те са свързани с определянето на такси за получаване на право на продължително пребиваване със срок до 4 години от притежателите на „синя карта на ЕС“ и членовете на семействата им, за пребиваване на член на семейството на гражданин на Съюза, за продължително или постоянно пребиваване на член на семейството на български гражданин, който не е гражданин на ЕС.\r\nПроменят се и такси, събирани по Закона за движението по пътищата. Определят се единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация. Утвърдена е и единна такса за промяна на регистрацията на ППС без смяна на табели с регистрационен номер. Според сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н. Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената „Пътна полиция“ при СДВР и областните дирекции на МВР в страната.\r\nУвеличават се таксите за право на ползване на табели с регистрационен номер по избор. Предлаганата услуга е специална и за нея не се прилага изискването за разходоориентиран размер на таксата. Причина за увеличаването на таксата са засиленото търсене на такива номера и техният ограничен брой, което би довело до невъзможност за изпълнение на тази услуга. Таксата за ползване на табели с регистрационен номер с четири еднакви цифри се увеличава от 1000 лв. на 1500 лв. За регистрационни номера с комбинация от цифри „аа-вв“, „ав-ва“ и „ав-ав“, където „а“ и „в“ са различни числа от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв.\r\nВ Тарифа №4 се създава и изрична разпоредба, с която се регламентират такси за съгласуване на проекти за сигнално-охранителни и известителни системи.", "date": "2018.05.02", "title": "Увеличават се таксите за регистрационни табели с номера по избор"}
{"url": "http://www.focus-news.net/news/2018/05/02/2517321/ukrepva-se-kapatsitetat-na-agentsiyata-po-geodeziya-kartografiya-i-kadastar.html", "text": "Правителството одобри промени в Устройствения правилник на Агенцията по геодезия, картография и кадастър. Чрез тях се обезпечава ресурсно изпълнението на функциите на агенцията по Закона за кадастъра и имотния регистър, Закона за устройството на Черноморското крайбрежие и Закона за геодезията и картографията. Целта е да се повиши ефективността на административното обслужване на гражданите и бизнеса. Това съобщиха от правителствената информационна служба.\r\nВ резултат на непрекъснатия процес по създаване на кадастрална карта и кадастрални регистри за неурбанизираната територия чрез преобразуване на картата на възстановената собственост и създаването на кадастрална карта и кадастрални регистри за урбанизираната територия бързо нараства и покритието на страната с кадастрална карта и кадастрални регистри. Вследствие на това се увеличават териториите, за които се предоставят кадастрални данни от АГКК и от службите по геодезия, картография и кадастър. Това води и до нарастване на потребителите на услуги. Наличието на повече служители в СГКК ще създаде възможност увеличеният обем от услуги да се изпълнява по начин, който не влияе върху качеството и бързината на административното обслужване на физическите и юридически лица.\r\nЗа да се отговори на нарасналите потребности, числеността на АГКК се увеличава с 20 щатни бройки и става 417. Увеличението е за сметка на числеността на Дирекцията за национален и строителен контрол.\r\nДирекция „Административно-правно обслужване“ и дирекция „Финансово-стопанско управление“ от общата администрация на агенцията се сливат. В специализираната администрация се обединяват и дирекциите „Кадастрална и специализирани карти“ и „Геодезия и картография“, а дирекция „Информационни системи“ променя наименованието си на „Информационни технологии и пространствени данни“, като й се възлагат и допълнителни функции.", "date": "2018.05.02", "title": "Укрепва се капацитетът на Агенцията по геодезия, картография и кадастър"}
{"url": "http://www.focus-news.net/news/2018/05/02/2517322/priet-e-plan-s-merki-za-namalyavane-dela-na-prezhdevremenno-napusnalite-obrazovatelnata-sistema.html", "text": "Правителството прие план за изпълнение на Стратегията за намаляване дела на преждевременно напусналите образователната система. Той обхваща периода 2018-2020 година и съдържа политики и мерки за превенция на отпадането от училище и за компенсиране на пропуснатите знания и умения за отпадналите преждевременно от системата. Това съобщиха от правителствената информационна служба. Предвидени са интегрирани мерки по модела на Механизма за съвместна работа на институциите по обхващане и задържане в образователната система на деца и ученици, създаден през 2017 година. Целта е добрият опит от дейностите в изпълнение на Механизма да се превърне в устойчива политика за превенция на отпадането от училище.\r\nНовите моменти в Плана са свързани с въвеждането на задължително предучилищно образование за децата от 4-годишна възраст. Предвидено е до края на 2020 година 90% от децата на тази възраст да са обхванати в системата на предучилищното образование с цел по-добра адаптация в процеса на обучение в начален етап. За осигуряване на равен достъп до образование на деца и ученици от семейства от социално слаби и уязвими групи в социалните мерки на Плана е предвидено за еднократна помощ за деца, записани в първи клас, да се предоставят по 11 500 000 лева всяка година. В мерките за приобщаващо образование на децата и учениците със специални образователни потребности до края на периода се предвижда да бъдат включени над 19 000 деца. За подобряване ефективността на взаимодействието с родителите с цел задържане на децата и учениците в училище и повишаване на образователните им резултати също са предвидени дейности, насърчаващи мотивацията у родителите за образование на децата им и повишаване и развитие на възпитателния потенциал на семействата. Включени са дейности за овладяване на българския книжовен език от децата и учениците, чиито майчин език не е българският. Заложени са и мерки за повишаване квалификацията на педагогическите специалисти за работа в мултикултурна среда.\r\nВ резултат на изпълнение на дейностите, заложени в плана, се очаква да бъде постигната целта на Стратегията – делът на преждевременно напусналите образователната система до 2020 г. да спадне под 11% при 12,5% през 2012 г.", "date": "2018.05.02", "title": "Приет е план с мерки за намаляване дела на преждевременно напусналите образователната система"}
{"url": "http://www.focus-news.net/news/2018/05/02/2517323/pregled-na-mezhdunarodnite-novini-do-13-chasa-agentsiya-fokus.html", "text": "България планира да похарчи сума на стойност 923 млн. долара за придобиването на нови бойни самолети, които да заменят остарелите съветски МиГ-29, предава  Social Media News. Властите в София разглеждат както възможностите за придобиване на нови машини, така и за закупуването на употребявани бойни самолети, поясни министърът на отбраната Красимир Каракачанов. \r\nНАТО поощрява своите източни членове, включително България, която се присъедини към Алианса през 2004 г., да разработва, закупува и експлоатира новите оръжия на западния отбранителен съюз, които са съвместими със старите системи от съветската епоха. Какви обаче ще бъдат новите самолети, които София ще закупи, засега остава неизвестно. Правителството планира придобиването на осем до десет единици, поясняват от редакцията. \r\nНякои от източноевропейските съюзници на НАТО, някога част от Източния блок, все още разчитат на руски военни самолети. Например, две трети от военната техника на Полша датира от съветската епоха. \r\nСъгласно утвърдения през 2016 г. план, в периода 2018-2020 г. България трябва да придобие осем самолета на обща стойност 923 млн. долара или 1,5 млрд. лева. София вече получи предложение от Португалия за продажба на употребявани F-16 американско производство. Италия предложи втора ръка „Юрофайтър Тайфун“.\r\n*** Иран отрече твърденията на Мароко, че е участвал в доставка на оръжие на сепаратистката групировка „Фронт Полисарио“.\r\n\"Забележките, направени от външния министър на Мароко за сътрудничеството между иранския дипломат и „Фронт Полисарио\" в Западна Сахара, са фалшиви\", се казва в изявление от външнополитическото ведомство в Техеран. \r\nВъв вторник Мароко прекъсна дипломатическите си отношения с Иран заради предполагаемото участие на Техеран в доставката на оръжие от ливанския му съюзник „Хизбула\" на групировката „Фронт Полисарио“, действаща на територията на Западна Сахара.\r\nМинистърът на външните работи на северноафриканското кралство Насър Бюрит заяви пред репортери, че „наскоро е изпратено оръжие“ на подкрепяния от Алжир „Фронт Полисарио“, която се стреми към независимост. Съответната доставка е била извършена чрез „елемент“ в иранското посолство в Алжир, допълни министърът.\r\n*** Демонстрантите в Ереван блокираха входовете на няколко министерства.\r\nСъгласно разпространената информация, към настоящия момент заместник-началникът на полицията на Армения Валерий Осипян се опитва да убеди протестиращите да предоставят достъп до ведомствата. \r\nПо-рано днес протестиращи блокираха централните улици в арменската столица Ереван. От кадри, разпространени в интернет пространството, става ясно, че преобладаващата част демонстранти са студенти. Заради блокирането на движението на пътя към летището пасажерите се придвижват пеша, съобщиха медиите. \r\nВъв вторник, 1 май, парламентът на Армения не гласува за утвърждаването на опозиционния лидер Никол Пашинян за министър-председател на страната.\r\nВ подкрепа на кандидатурата на Пашинян, която бе единствена, гласуваха 45 от депутатите при необходими 53 гласа „за“ утвърждаването му. „Против“ гласуваха народните представители от управляващата Републиканска партия. \r\nОбсъждането се състоя на специално заседание на законодателния орган. \r\nСъгласно Конституцията на Армения, след седем дни трябва да бъде проведено ново гласуване за премиер. Кандидатите във втория тур издигат не отделните фракции, а една трета от депутатите в парламента. Ако и при втория опит не бъде избран министър-председател, ще се стигне до разпускане на Националното събрание. \r\nСлед новината, че Пашинян не е избран, привържениците му заявиха, че ще организират демонстрации в Ереван „до победата“.\r\n*** На фона на продължаващите между САЩ и Турция преговори за изтегляне на „Народни отряди за защита“ (YPG) от Манбидж, в северния сирийски град са забелязани да патрулират френски войски.\r\nКонвой от френски и американски войници, разгърнат от военната база на САЩ в Кобани, е влязла в Манбидж, който е бил съставен от десет „Хъмви“-та, радарни и комуникационни съоръжения и оръдия със среден обсег. Съобщава се, че в небето над Манбидж се наблюдават френски и американски изтребители. \r\nТурската армия стартира операция „Маслинова клонка“ на 20 януари с цел „прочистване на терористите“ (YPG и „Работническата партия на Кюрдистан“) от района на Африн в Северозападна Сирия. По-късно бе уточнено, че мисията ще бъде разширена към Манбидж. \r\nПрез април от медийни доклади стана ясно, че Франция планира да увеличи присъствието си в Северна Сирия. В Манбидж бяха изпратени 50 високопоставени военни на Париж за преговори с кюрдите.\r\n*** Министърът на Косовските сили за сигурност Рустем Бериша заяви, че в бъдещата армия на Косово ще бъдат наети 200 сърби.\r\n„Сега правим всичко по силите си, за да бъде „Сръбска листа“ част от трансформацията. Преобразуването на косовските сили за сигурност ще засегне и сръбската общност, тъй като от нея ще бъдат наети поне 200 нови членове, което не е малко. Това показва, че сърбите от Косово печелят от тази трансформация\", подчерта Бериша, допълвайки, че по този начин 200 семейства на косовски сърби ще получат възможност да получават заплата. \r\nРустем Бериша е бивш член на Армията за освобождение на Косово (АОК). Преди две години съд в Ниш издава срещу него присъда за тероризъм заради убийството на сръбски войници през 1998 г. Бериша е член на партията на премиера Рамуш Харадинай „Алианс за бъдещето на Косово.\r\n*** По данни на френската полиция след първомайската демонстрация в Париж в ареста остават 109 души, участвали в безредиците.\r\nПо-рано министърът на вътрешните работи на Франция Жерар Коломб съобщи за 209 арестувани. Съгласно разпространените данни, те са замесени в нанасянето на щети по ресторант за бързо хранене и на няколко превозни средства.\r\n***", "date": "2018.05.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/02/2517326/kyustendil-vavedena-e-vremenna-organizatsiya-na-dvizhenieto-v-rayona-na-kragovoto-krastovishte-pri-dervish-banya-zaradi-oblagorodyavane-na-parkovo-prostranstvo.html", "text": "Въведена е временна организация на движението в района на кръговото кръстовище при Дервиш баня, предаде репортер на Радио „Фокус” – Кюстендил. Причината са дейности по проект за облагородяване на парковото пространство пред Художествена галерия „Владимир Димитров – Майстора”. Поради тази причина моторните превозни средства нямат достъп до кръговото кръстовище, движението се отбива по улица „Мориц Леви”. В района се изгражда нов паркинг, в същото време се създават нови паркови пространства, пешеходни алеи и тротоари.\r\nВенцеслав ИЛЧЕВ", "date": "2018.05.02", "title": "Кюстендил: Въведена е временна организация на движението в района на кръговото кръстовище при Дервиш баня заради облагородяване на парково пространство"}
{"url": "http://www.focus-news.net/news/2018/05/02/2517320/udostovereniya-po-bulstat-shte-se-izdavat-i-po-elektronen-pat.html", "text": "Министерският съвет одобри проект на закон за изменение и допълнение на Закона за регистър БУЛСТАТ и предлага на Народното събрание да го приеме. С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега. Това съобщиха от правителствената информационна служба.\r\nСъздават се и необходимите нормативни предпоставки за изпълнение на решението на правителството за премахване изискването за представяне на хартиен носител от гражданите и бизнеса на удостоверението за вписани в регистър БУЛСТАТ обстоятелства. Документът ще се изисква служебно по електронен път.\r\nС предлаганите промени в Закона се осигурява също така възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.", "date": "2018.05.02", "title": "Удостоверения по БУЛСТАТ ще се издават и по електронен път"}
{"url": "http://www.focus-news.net/news/2018/05/02/2517324/kyustendil-poveche-podadeni-deklaratsii-otchita-teritorialniyat-ofis-na-natsionalna-agentsiya-za-prihodite-sled-kraya-na-danachnata-kampaniya.html", "text": "Повече подадени декларации се отчитат в Териториалния офис на Национална агенция за приходите в Кюстендил. Това съобщи за Радио „Фокус” – Кюстендил Лилия Иванова, главен експерт в сектор „Административно обслужване“. По думите ѝ все още постъпват данъчни декларации, изпратени по пощата, които са с клеймо 30 април. Междинните данни сочат, че са подадени над 7 500 данъчни декларации в региона, което е увеличение, в сравнение с предходната година, но този брой ще се увеличи, след крайното отчитане. „Най-сериозно се усеща увеличението при подадените декларации по интернет”, каза Лилия Иванова. Миналата година броят им е бил 681, а сега увеличението е двойно.\r\nВенцеслав ИЛЧЕВ", "date": "2018.05.02", "title": "Кюстендил: Повече подадени декларации отчита териториалният офис на Национална агенция за приходите след края на данъчната кампания"}
{"url": "http://www.focus-news.net/news/2018/05/02/2517327/ombudsmanat-maya-manolova-zaminava-na-poseshtenie-v-sarbiya.html", "text": "Омбудсманът Мая Манолова ще посети на 3 май 2018 г. Димитровград, Република Сърбия, по повод тържественото подписване на Споразумение за безвъзмездна финансова помощ, предоставена от Министерството на външните работи на Република България чрез посолството ни в Белград на омбудсмана на Сърбия. Това съобщиха от пресофиса на омбудсмана.\r\nФинансовата подкрепа е по проект „Увеличаване на достъпността на омбудсмана до граждани, които живеят във вътрешността на Сърбия“ и е на стойност 35 000 евро. Парите ще бъдат вложени в реализирането на мобилни приемни на сръбския омбудсман Зоран Пашалич, така че на терен да бъдат консултирани и решавани проблемите на гражданите. По официална статистика българското национално малцинство в Република Сърбия наброява 18 000 души.   \r\nПо-късно през деня омбудсманът Мая Манолова ще се срещне с представители на гражданското общество в конферентната зала на Спортно-туристическия център в град Димитровград, Сърбия.", "date": "2018.05.02", "title": "Омбудсманът Мая Манолова заминава на посещение в Сърбия"}
{"url": "http://www.focus-news.net/news/2018/05/02/2517328/sliven-2-godishno-dete-e-s-komotsio-i-schupen-taz-sled-intsident-s-velosiped.html", "text": "2-годишно дете е прието в Отделението по неврохирургия на МБАЛ \"Д-р Иван Селимински\" в Сливен с комоцио и счупен таз. Това съобщиха от лечебното заведение. Детето е било прегазено от велосипед на 1 май.", "date": "2018.05.02", "title": "Сливен: 2-годишно дете е с комоцио и счупен таз след инцидент с велосипед"}
{"url": "http://www.focus-news.net/news/2018/05/02/2517329/vecher-makedoniya-vera-yourova-prizova-za-premahvaneto-na-dvoynite-standarti-za-kachestvo-na-produktite-v-es.html", "text": "За да се сложи край на двойните стандарти, Европейската комисия предложи ново законодателство, насочено към защита на потребителите и пресичане на несправедливите практики на частни фирми в цяла Европа, отбелязва скопската електронна медия „Вечер“.  \r\nЕвропейската комисия се надява, че \"много скоро\" ще може да се реши проблема с двойните стандарти на хранителните продукти между Източна и Западна Европа, подчерта в рамките на конференция в София еврокомисарят по правосъдие, потребители и равнопоставеност между половете Вера Йоурова. „Не трябва да има потребители от втора класа, е несправедливо и унизително\", заяви чешкият политик пред репортери в българската столица. \r\nСравнителен анализ показа, че хранителните продукти в Източна Европа не само са с по-ниско качество, но и са на по-високи цени. \r\nТака някои марки кафе, например, предлагат продукти с една и съща марка на всички пазари в ЕС, но кафето в Източна Европа съдържа по-малко кофеин и повече захар, подчерта министърът за Българското председателство на Съвета на ЕС Лиляна Павлова. Тя също така обясни, че дори детските храни са с по-ниско качество на Изток, но са с 35% по-скъпи от тези, предлагани на Запад. \r\nПроблемът е, че тези двойни стандарти са напълно законни в ЕС, доколкото съставките са ясно видими в продуктите. Следователно инициативата на ЕК е за „нов курс\", чрез който трябва да се укрепят правата на потребителите, да се хармонизират наказанията, за да се даде възможност на потребителите подават жалби и да получават обезщетения, ако преценят, че са били измамени.\r\nВ този контекст еврокомисарят по правосъдието припомни, че е важно и самите потребители в Източна Европа да се мобилизират и да си търсят правата, и с това да се натиснат и държавите-членки, и частни фирми, които прилагат двойни стандарти.\r\nБългарският премиер Бойко Борисов, чиято страна председателства Съвета на ЕС до края на юни, заяви, че на предстоящата среща на върха ЕС-Западни Балкани ще гарантира, че на европейските лидери ще бъдат сервиран продукти от българските супермаркети.Тереза Герова", "date": "2018.05.02", "title": "„Вечер“ (Македония): Вера Йоурова призова за премахването на двойните стандарти за качество на продуктите в ЕС"}
{"url": "http://www.focus-news.net/news/2018/05/02/2517330/afp-izvarshena-e-ataka-sreshtu-natsionalnata-izbiratelna-komisiya-na-libiya-saobshtava-se-za-zhertvi-i-raneni.html", "text": "Срещу сградата на Националната избирателна комисия на Либия в столицата Триполи е извършена смъртоносна атака, предава AFP, като се позовава на източник от силите по сигурността. \r\n„Имаме няколко загинали и ранени хора\", разкри източникът на агенцията, пожелал анонимност. \r\nСвидетели разказаха, че са чути изстрели и че от седалището на Националната избирателна комисия се вижда дим.\r\nДруги подробности не се съобщават към момента. Тереза Герова", "date": "2018.05.02", "title": "AFP: Извършена е атака срещу Националната избирателна комисия на Либия, съобщава се за жертви и ранени"}
{"url": "http://www.focus-news.net/news/2018/05/02/2517332/sliven-dete-se-e-udavilo-v-selo-krushare.html", "text": "Дете се е удавило в село Крушаре. Това съобщиха от МБАЛ „Д-р Иван Селимински“ - Сливен. Тялото му е откарано в болницата. Причините за смъртта на детето вероятно е нещастен случай, уточниха от полицията.", "date": "2018.05.02", "title": "Сливен: Дете се е удавило в село Крушаре"}
{"url": "http://www.focus-news.net/news/2018/05/02/2517331/pazardzhik-obshtinskiyat-rakovoditel-na-gerb-ginche-karaminova-beshe-pocheten-gost-na-7-iya-rozhden-den-na-tsentara-za-sotsialna-integratsiya-i-rehabilitatsiya-na-onkobolni.html", "text": "Общинският ръководител на ГЕРБ - Пазарджик Гинче Караминова беше почетен гост на седмия рожден ден на единствения в страната Център за социална интеграция и рехабилитация за хора с онкологични заболявания. Това съобщиха от офиса на ГЕРБ в Пазарджик. Социалната услуга е разкрита през 2011 година с активното съдействие на Гинче Караминова, в качеството и на народен представител в 41-вото Народно събрание. Общинският съвет в Пазарджик предостави сграда за нуждите на центъра. За последните седем години се развива активна дейност по превенция на рака на гърдата, която включва и  ежегодни кампании през октомври – обявен за световен месец за борба с онкологичното заболяване. През целия период ГЕРБ подпомага активно дейността на центъра. През миналата година водачът на листата на ГЕРБ - Пазарджик и вицепремиер Екатерина Захариева се включи активно в кампания за набиране на средства, в резултата на която беше закупен мобилен ехограф и принтер. Зам.-министърът на труда и социалната политика Росица Димитрова, представители на институции, на здравни заведения, на бизнеса и медиите, потребители и много гости се събраха днес, за да поздравят екипa на центъра за добрата работа през годините и да призоват обществото да фокусира вниманието си към профилактиката на рака на гърдата. Росица Димитрова съобщи добрата новина, че държавно делегираната дейност ще продължи още още пет години. Гинче Караминова поздрави социалните работници и сътрудниците на Центъра за всеотдайната им работа в помощ на всички, засегнати от болестта и каза още: „По време на управлението на ГЕРБ създадохме единствения център за социална рехабилитация и интеграция на онкоболни. Вече седем години центърът работи за превенцията, профилактиката и ранната диагностика, тъй като има пълно излекуване, когато болестта се открие навреме, а точно това е основната цел на екипът работещ тук. Когато държавата, общината и гражданите обединят усилията си за благородни каузи, нещата се случват“. Гинче Караминова призова присъстващите  да  проявяват отговорност към себе си и близките си, чрез редовна профилактика на здравето си. Поздравителни адреси бяха прочетени от вицепремиера и външен министър Екатерина Захариева и народния представител Десислава Костадинова. Ръководителят на Центъра Мария Чергарова благодари на всички за съпричастността и последователната подкрепа на инициативите в помощ на хората с онкологични заболявания.", "date": "2018.05.02", "title": "Пазарджик: Общинският ръководител на ГЕРБ Гинче Караминова беше почетен гост на 7-ия рожден ден на Центъра за социална интеграция и рехабилитация на онкоболни"}
{"url": "http://www.focus-news.net/news/2018/05/02/2517336/smolyan-zam-ministar-atanas-dobrev-shte-uchastva-v-zasedanie-za-speshno-usvoyavane-na-postradala-ot-koroyad-darvesina.html", "text": "На 3 май от 11.00 часа в зала 201 на Областна администрация – Смолян ще се проведе заседание на работната група по спешно усвояване на дървесина, пострадала от корояда. Това съобщиха от Областната администрация – Смолян. В срещата ще участват заместник-министърът на земеделието, храните и горите Атанас Добрев, инж. Григор Гогов – изпълнителен директор на Изпълнителна агенция по горите, областният управител на Смолян Недялко Славов, областният управител на Кърджали Никола Чанев, директорите на шестте Държавни предприятия в страната.", "date": "2018.05.02", "title": "Смолян: Зам.-министър Атанас Добрев ще участва в заседание за спешно усвояване на пострадала от корояд дървесина"}
{"url": "http://www.focus-news.net/news/2018/05/02/2517325/korneliya-ninova-bsp-iskame-drug-model-na-sistemata-za-horata-s-uvrezhdaniya-za-da-ne-kazvat-maykite-che-predpochitat-detsata-im-da-umrat-predi-tyah.html", "text": "Искаме  съвсем друг модел на системата за хората с увреждания. Пари има, трябва да си свършим работата, за да не казват майките, че предпочитат децата им да умрат преди тях. Това каза лидерът на БСП Корнелия Нинова пред журналисти след срещата с представители на хората с увреждания в зала „Огледална“ в Народното събрание, предаде репортер на Агенция „Фокус“. Нинова подчерта, че ще БСП ще посвети всяка свободна секунда на хората с уврежданията. „Много емоционално беше. Аз съм жена и майка на 50 години. За пръв път чувам нещо толкова тежко. Не една майка каза: „Искам детето ми да умре преди мен, защото иначе няма кой да го гледа, ако аз си отида преди него. За каква политкоректност говорим. В тази работа има и сърце. Пари има, просто трябва да си свършим работата, за да не се чуват такива изречения от български майки“, подчерта лидерът на БСП.\r\n„Времето ще покаже дали долу си говореха само политкоректни неща за национален консенсус и дали тези думи ще останат там на масата или ще има резултат“, каза Нинова. По думите ѝ важното за БСП  е, че тези хора споделят, че не искат кърпене на парче в законодателството и повече пари в бюджета. „Те искат промяна в модела, в системата, която налива пари, но те не стигат до хората с увреждания и до децата. Те отиват в структури, които са обрасли около тези хора, администрация, бюрокрация. Тези структури все повече изолират хората с увреждания, не ги правят интегрирани. Те не им помагат да излязат на трудовия пазар, затварят ги в домовете им. Майките това споделиха. Всички тези пари, които наливат управляващите, подпомагат структури, които затварят децата ни в домовете и ги правят абсолютно неадекватни за живота\", каза Нинова. Лидерът на БСП заяви, че според представителите на хората с увреждания ТЕЛК-овете да казват не какво увреждане има един човек, а какви възможности има този човек да работи. \"Тъй като те искат да работят, да бъдат активни хора в обществото, те искат оценката да казва, че даден човек има увреждане в нещо, но може да бъде добър специалист в друго\", заяви Нинова.   \r\nДеница КИТАНОВА", "date": "2018.05.02", "title": "Корнелия Нинова, БСП: Искаме друг модел на системата за хората с увреждания, за да не казват майките, че предпочитат децата им да умрат преди тях"}
{"url": "http://www.focus-news.net/news/2018/05/02/2517335/tass-broyat-na-postradalite-pri-zemetresenieto-v-iran-dostigna-nadhvarli-50-dushi.html", "text": "Най-малко 51 души са пострадали в резултат на земетресението, което в сряда удари отдалечен планински район в южната част на Иран с магнитуд от 5,2 по скалата на Рихтер, предава TACC, като се позовава на агенция IRNA.\r\nСъгласно разпространената информация, 31 от пострадалите са хоспитализирани, а останалите 20 са получили мединска помощ на място. \r\nПо-рано се съобщаваше за около 30 пострадали. \r\nИран е предразположен към почти ежедневни земетресения, тъй като се намира на разломни линии. През ноември миналата година земетресение с магнитуд 7,2 по скалата на Рихтер разлюля западната част на Иран, убивайки повече от 600 души. През 2003 г. при земетресение с магнитуд 6,6 в историческия град Бам загинаха 26 000 души.Тереза Герова", "date": "2018.05.02", "title": "ТАСС: Броят на пострадалите при земетресението в Иран достигна надхвърли 50 души"}
{"url": "http://www.focus-news.net/news/2018/05/02/2517314/varna-hramat-sveti-atanasiy-otbelyazva-tazi-godina-180-godini-ot-postroyavaneto-si.html", "text": "Храм „Свети Атанасий“ е старата митрополитска църква на Варна, т.е старата катедрала преди да построят Катедралата „Свето Успение Богородично“. Това каза в интервю за Радио „Фокус“ – Варна ставрофорен иконом Дончо Александров, председател на църковното настоятелство при храм „Свети Атанасий“. „В този вид храмът чества тази година 180 години от построяването си. Историята ни отвежда назад във времето, като това е четвъртият храм на това място от IV век насам, т.е. на това място от IV век винаги е имало храм – място, където християните са се събирали, били са на света литургия, извършвали са се тайнствата на църквата. Но и през тези 180 години храмът също има богата история“, уточни отец Дончо Александров. По думите му  пътешествениците, които са минавали през Варна през XIX век, са говорили за красотата на този храм, като за архитектурна и духовна перла, който си остава такъв и до ден днешен. Първоначално храмът се е обслужвал от гръцки духовници и е бил седалище на гръцките митрополити. „Малко по-късно, след като гърците си тръгват, с благословението на митрополит Симеон Варненски се разрешава в църквата да служат руски свещеници и да се обгрижва руската общност, емигрирала във Варна след революцията през 1918 г. Това продължава до 1939 година, когато храмът започва да се обгрижва духовно от български свещеници. Първият български свещеник е отец Мирон Райчев, който изключително много се старае за духовния живот“, обясни отецът. Към храма е имало и социална трапезария, водил се е богат духовен живот и това продължава до 1961 година, когато е иззет от властта и е превърнат в музей и концертна зала. Това е продължило 30 години, т.е. до 1991 година, когато е върнат отново на Българската православна църква и богослуженията отново се възобновяват. „Най-важното и радостното, живата история на всеки един храм това са: богослужението, енорията и християните, които се събират около този храм. В днешно време много млади хора, техните семейства, деца, близки считат този храм за свой. Дейностите, които се развиват са с цел да приобщават хората към православната вяра – да я изповядват, да я изживеят и духовно да се обогатяват“, добави Дончо Александров.\r\nЦърквата отбелязва своя храмов празник по традиция на 18 януари, когато се почита паметта на Свети Атанасий Велики.\r\nМилена СТОЕВА", "date": "2018.05.02", "title": "Варна: Храмът „Свети Атанасий“ отбелязва тази година 180 години от построяването си"}
{"url": "http://www.focus-news.net/news/2018/05/02/2517334/bez-problemi-se-osashtestvyava-preminavaneto-na-avtomobili-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили на вход и изход през граничните пунктове с Гърция „Златоград“, „Капитан Петко войвода“ и „Маказа“. Това съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.05.02", "title": "Без проблеми се осъществява преминаването на автомобили през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/05/02/2517339/pazardzhik-lek-avtomobil-e-padnal-v-kanala-pasha-ark-sled-katastrofa-s-mikrobus.html", "text": "Лек автомобил е паднал в канала „Паша арк“ в Пазарджик. Това съобщи за Радио „Фокус“ – Пазарджик говорителят на ОДМВР Мирослав Стоянов. Той обясни, че е станало пътнотранспортно произшествие между лек автомобил „Дачия“ и микробус. „Микробусът е отнел предимството на лекия автомобил, в резултат, на което водачът ѝ е загубил управление над автомобила, който се е озовал в канала. При инцидента няма пострадали“, уточни Стоянов. Той допълни, че на мястото на инцидента на бул. „Мария Луиза“ в Пазарджик има екип на „Пътна полиция“, който регулира движението. Съставен е акт на водача, отнел предимството на леката кола, която предстои да бъде извадена от канала.\r\nВаня НИКОЛОВА", "date": "2018.05.02", "title": "Пазарджик: Лек автомобил е паднал в канала „Паша арк“ след катастрофа с микробус"}
{"url": "http://www.focus-news.net/news/2018/05/02/2517337/varna-tri-gorski-pozhara-sa-registrirani-v-oblastta-ot-nachaloto-na-pozharoopasniya-sezon.html", "text": "Три горски пожара са регистрирани във Варненско от началото на пожароопасния сезон в областта. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен, във връзка с обявяването на пожароопасния сезон в област Варна. Първият пожар е възникнал в частна гора във варненската местност Прибой. „Отново сме свидетели на инцидент в резултат от човешка небрежност“, заяви инж. Саров. Два горски пожара са гасили в края на април огнеборците и служителите на ДГС „Суворово”. И двата инцидента са възникнали в резултат от запалени от неизвестни извършители сухи треви. Пожарите се оказаха първото бойно кръщение на новия специализиран автомобил, който допълни противопожарното оборудване на ДГС „Суворово”.\r\n„Броят на пожарите през 2017 година намалява спрямо предходни периоди. Това е признак за ефективността на предприетите мерки. Всички сме наясно колко лесно е да възникне горски пожар в условията на високи температури и силен вятър, характерни за нашите географски ширини. Затова когато отчитаме тенденциите, е важно да анализираме не само броя, а и мащаба на пораженията. И именно в това личи добрата организация на работата ни, защото през миналата година засегнатите от огнените инциденти площи са 427 дка, но на 339 дка от тях пожарите са низови. Бързата и адекватна реакция на горските служители и огнеборците е предотвратила щети по дърветата, горели са само сухи треви и храсти“, подчерта инж. Саров. Низови са и пожарите на територията на горите, стопанисвани от ДГС „Варна”. 16 от регистрираните през 2017 година общо 17 пожара в обхвата на стопанството отново са причинени от човешка небрежност. „Затова неуморно призоваваме хората да спазват правилата за безопасност и да не подценяват ситуацията. Независимо дали става въпрос за земеделски стопани или просто туристи, отишли на излет или разходка в гората“, допълни инж. Стоян Саров.\r\nМарияна ВАЛЕНТИНОВА", "date": "2018.05.02", "title": "Варна: Три горски пожара са регистрирани в областта от началото на пожароопасния сезон"}
{"url": "http://www.focus-news.net/news/2018/05/02/2517342/mtits-shte-ima-svoy-predstavitel-v-upravitelniya-savet-na-napoo.html", "text": "Министерството на транспорта, информационните технологии и съобщенията (МТИТС) ще има свой представител в Управителния съвет на Националната агенция за професионално образование и обучение за мандата 2018-2022 г. Това съобщиха от правителствената информационна служба. Управителният съвет на Националната агенция за професионално образование и обучение се състои от председател и 24 членове, от които по осем представители на министерства, на организациите на работодателите и на организациите на работниците и служителите на национално равнище. Мандатът на членовете е четиригодишен, като половината от тях се обновяват по квоти на всеки две години. В Управителния съвет задължително имат по двама представители Министерството на образованието и науката и Министерството на труда и социалната политика, а Министерството на здравеопазването – един. Останалите три министерства, които трябва да имат свои представители в УС, се определят от Министерския съвет.\r\nПрез 2016 г. Министерския съвет определи за мандат 2016-2020 г. това да са министерствата на икономиката и на регионалното развитие и благоустройството. През 2018 г. изтича мандатът на Министерството на земеделието, храните и горите. Председателят на НАПОО предлага МТИТС да номинира свой представител за член на УС за мандат 2018-2022 г., защото в системата на професионалното образование и обучение се провеждат голям брой обучения в професионални направления „Моторни превозни средства, кораби и въздухоплавателни средства“ и „Транспортни услуги“.", "date": "2018.05.02", "title": "МТИТС ще има свой представител в Управителния съвет на НАПОО"}
{"url": "http://www.focus-news.net/news/2018/05/02/2517343/premierat-boyko-borisov-i-pomoshtnik-darzhavniyat-sekretar-na-sasht-ues-michal-obsadiha-napredaka-na-stranite-ot-zapadnite-balkani.html", "text": "Министър-председателят Бойко Борисов разговаря по телефона с помощник-държавния секретар на САЩ Уес Мичъл. Това съобщиха от правителствената информационна служба.\r\nМичъл високо оцени лидерството на българския премиер и на Българското председателство по отношение на страните от Западните Балкани. Той подчерта активната работа за евроатлантическата перспектива на тези държави и за реализация на свързаността помежду им и със съседните европейски страни. „САЩ напълно подкрепят всички Ваши инициативи в региона“, посочи Уес Мичъл. Беше обсъден напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград. Министър-председателят Борисов изтъкна необходимостта част от проблемите между западнобалканските страни да бъдат решени още преди срещата на върха на 17 май в София, за да може на нея да се постигне договореност за реализацията на конкретни проекти.\r\nПомощник-държавният секретар на САЩ открои също усилията на България за достигане на 2% бюджет за отбрана и посочи страната ни като пример за други членки на НАТО. „България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове“, посочи Мичъл.\r\nПрез следващите седмици се планира посещение в България на помощник-държавния секретар на САЩ.", "date": "2018.05.02", "title": "Премиерът Бойко Борисов и помощник-държавният секретар на САЩ Уес Мичъл обсъдиха напредъка на страните от Западните Балкани"}
{"url": "http://www.focus-news.net/news/2018/05/02/2517340/15-mln-evro-se-nasochvat-za-provezhdaneto-na-stimulirashti-rastezha-reformi.html", "text": "Правителството одобри изменение на Оперативна програма „Добро управление“ (ОПДУ), с което 1,5 млн. евро ще бъдат пренасочени към Програмата за подкрепа на структурните реформи на Европейския съюз. Това съобщиха от правителствената информационна служба. Със средствата ще се финансират дейности по разработване и осъществяване на институционални, административни и структурни реформи в България в съответствие със Стратегията на ЕС за интелигентен, устойчив и приобщаващ растеж „Европа 2020“. Страната ни ще получи съвети и експертен опит от ЕС за провеждането на стимулиращи растежа реформи, което да гарантира повишаването на конкурентоспособността, увеличаването на производителността и стимулирането на инвестициите.\r\nИзмененията на ОПДУ налагат и актуализация на Споразумението за партньорство, както и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми..", "date": "2018.05.02", "title": "1,5 млн. евро се насочват за провеждането на стимулиращи растежа реформи"}
{"url": "http://www.focus-news.net/news/2018/05/02/2517313/filip-popov-bsp-deystviyata-na-emil-hristov-uronvat-tezhko-avtoriteta-na-narodnoto-sabranie.html", "text": "„Предлагаме предсрочното освобождаване на г-н Емил Христов от поста заместник-председател на 44-тото Народно събрание поради системно неизпълнение на задълженията, част от неговата компетентност”. Това каза народният представител от ПГ на „БСП за България” Филип Попов от парламентарната трибуна, съобщиха от пресцентъра на НС на БСП. Той припомни, че на 18 април 2018 г. охраната на Народното събрание отказа достъп в сградата на български граждани, които имаха издадени по надлежния ред пропуски, без да има каквито и да било мотиви за този отказ.” Тези български граждани – хора с увреждания, повече от един час чакаха пред сградата на Народното събрание да бъдат допуснати”,припомни още Попов. Той заяви, че зам.-председателят Емил  Христов, без каквито и да било основания, е отказал на тези хора да влязат в парламента, с което грубо нарушава Правилника за организация и дейността на Народното събрание и правилата за вътрешния му ред.\r\n„Действията на Емил Христов уронват тежко авторитета на Народното събрание и подкопават доверието в него”, заяви Попов. Народният представител припомни още, че на заседанието на 19 април,  Емил Христов, в опита да се „оправдае“ за недопускането на хората с увреждания в сградата, е заявил, че не е знаел, за това и е искал да разговаря с началника на охраната. „Хората с увреждания чакаха повече от един час, което е достатъчно време г-н Христов да разговаря  с началника на охраната и да изпълни задълженията си”, добави той. Попов каза още, че въпреки изричната молба на народния представител  Антон Кутев, заместник председателят на Народното събрание е отказал да допусне в сградата гражданите, без да има мотиви за това. „Тези нарушения, такова арогантно поведение от страна на заместник-председател на Народното събрание, са недопустими в една парламентарна република”,  категоричен бе Филип Попов.", "date": "2018.05.02", "title": "Филип Попов, БСП: Действията на Емил Христов уронват тежко авторитета на Народното събрание"}
{"url": "http://www.focus-news.net/news/2018/05/02/2517345/dobrich-su-p-r-slaveykov-i-ou-han-asparuh-sa-edinstvenite-dve-uchilishta-v-grada-s-pokana-za-uchastie-v-sastezanieto-po-pravopis-pazim-ezika-si.html", "text": "СУ „П. Р. Славейков“ и ОУ „Хан Аспарух“ са единствените две училища в града с покана за участие в състезанието по правопис „Пазим езика си“. Средното училище ще откликне на поканата с участие на ученици от пети клас. Това съобщи в предаването „Всички в час“ на Радио „Фокус” Невяна Манова, преподавател по български език и литература. Състезание по правопис „Пазим езика си“ ще се проведе с ученици в V и VI - VII клас от цялата страна. Организирано е от Министерство на образованието и науката и Гражданско движение „Жива вода“. Ще се проведе в периода 12 - 25 май тази година. Училищата са подбрани от първите 50 училища в страната с най-добри резултати на Национално външно оценяване по български език през миналата година. \"Идеята е всички заедно да работим в тази посока за съхранението на българския език - родители, учители, ученици, за да запазим чист езика си, защото това, което наблюдаваме в последните години, на никого не се харесва. Не се харесва и на нас учителите, не се харесва и на родителите, но това е една задача, която стои пред всички нас“, посочи специалистът. Поканата е била представена пред учениците в добричкото училище, които радушно са приели предложението. Участието в състезанието е доброволно. 47 ученици ще се включат в това състезание, всички от СУ „П. Р. Славейков“ в Добрич. Заявленията за участие се подават от родителите. Децата ще се състезават върху функционална грамотност, четене с разбиране и диктовка. По думите на Невяна Манова всичко, което ще бъде проверено сега на 12 май, децата прекрасно го умеят и се справят. „Мисля, че имаме ученици, които ще се справят чудесно, защото с помощта на родителите, които не са позволили мишката да изяде книжката, имаме ученици в пети клас, които се справят прекрасно с тези норми, макар че има неща, които все още не сме учили в училище в пети клас. Те се справят чудесно благодарение на това, че са четящи деца, подкрепяни от родителите си, защото ние в училище полагаме усилия, но ако не срещнем разбирането на родителите…и затова резултатите при нас са различни – има отлични ученици, има такива с много добър успех, с добър и така“, каза Невяна Манова. Тя добави, че не е изненадана от големия брой желаещи да участват в състезанието, защото в своята 30-годишна практика като преподавател по български език е усетила едно желание за надпревара в младите хора, в добрия му вариант, като начин да проверят своите знания и да се съизмерят със своите връстници. Към това се добавя и гордостта от факта, че СУ „П. Р. Славейков“ в Добрич е едно от 20-те училища в страната, избрани заради отличния успех на възпитаниците да участват в състезанието: „Мисля, че за тях е въпрос на чест, на достойнство да участват в този проект и разбира се самите те да видят къде са, защото мисля, че ще бъдат оценявани от софийски преподаватели в университети и тук това ще бъде една много обективна и реална оценка за знанията им и уменията най-вече, защото това ще бъдат практически задачи, насочени към това, което знаят, да го покажат“, коментира Невяна Манова. Тя отбеляза, че като педагог поощрява точно четящите ученици, защото те са грамотните, успяващите и можещите. Освен това в своята практика се опитва да влезе в тона на съвременните деца, силно повлияни от технологиите, защото когато те усетят близостта с преподавателя, това дава възможност за по-пълноценно общуване и по-добри резултати в образователния процес, като по никакъв начин не омаловажа ролята семейството, на родителите. \r\nЖулиета НИКОЛОВА", "date": "2018.05.02", "title": "Добрич: СУ „П. Р. Славейков“ и ОУ „Хан Аспарух“ са единствените две училища в града с покана за участие в състезанието по правопис „Пазим езика си“"}
{"url": "http://www.focus-news.net/news/2018/05/02/2517344/balgariya-shte-si-satrudnichi-s-armeniya-kipar-i-gartsiya-za-vklyuchvane-na-teritorii-za-obsluzhvane-ot-spatnikovite-ni-mrezhi.html", "text": "Правителството одобри проектите на международни споразумения, които Комисията за регулиране на съобщенията да подпише с министерствата на транспорта и телекомуникациите на Армения, Кипър и Гърция. Чрез споразуменията ще бъдат включени територии в зоните на обслужване на спътниковите мрежи, работещи в плановите радиочестотни ленти, регулирани от Приложение 30Б на Радиорегламента на Международния съюз по далекосъобщения. Това съобщиха от правителствената информационна служба.\r\nПо този начин ще бъдат разширени зоните на покритие и ще се увеличи броят на потребителите на българската спътникова система BULSAT-30B-1.9E, както и ще се осигурят условия за навлизане на повече оператори на българския пазар. Включването към пазара на спътниковите услуги ще допринесе за технологичното развитие.", "date": "2018.05.02", "title": "България ще си сътрудничи с Армения, Кипър и Гърция за включване на територии за обслужване от спътниковите ни мрежи"}
{"url": "http://www.focus-news.net/news/2018/05/02/2517348/sofiya-politsai-zadarzhaha-mazh-nanesal-poboy-na-vazrastnata-si-mayka.html", "text": "Пирдопските полицаи задържаха мъж, нанесъл побой на възрастната си майка. Това съобщиха от ОДМВР-София. Минути след 19 часа на 30 април в РУ- Пирдоп постъпил сигнал, че 76-годишна жена от с. Петрич е пострадала от побой, нанесен в дома ѝ от нейния син. Пострадалата е транспортирана до болнично заведение и настанена за лечение със средна телесна повреда.  53-годишният извършител, който е криминално проявен и осъждан, е задържан за срок до 24 часа. По случая е образувано досъдебно производство за извършено престъпление по чл. 129, ал.1 от НК.", "date": "2018.05.02", "title": "София: Полицаи задържаха мъж, нанесъл побой на възрастната си майка"}
{"url": "http://www.focus-news.net/news/2018/05/02/2517349/plovdiv-zadarzhani-sa-chetiri-nepalnoletni-momcheta-za-palezh-i-uvrezhdane-na-avtomobili-v-rayona-na-ul-bogomil.html", "text": "Задържани са четири непълнолетни момчета за палеж и увреждане на автомобили в района на ул. „Богомил“. Това съобщиха от ОДМВР - Пловдив. Около 2.30 часа вчера полицаи от Шесто РУ реагирали незабавно на съобщение по тел. 112, че на ул. „Богомил“ неизвестни нанасят щети по лек автомобил „Форд“. При организираните заградителни действия малко по-късно били заловени две 15-годишни и две 14-годишни момчета от града. В хода на проведеното разследване са събрани данни, че обекти на хулиганските им действия станали и други 7 автомобила, паркирани на същата улица и в района около нея. Уврежданията по колите били нанесени чрез удари или срязване на автомобилните гуми. Допълнително било установено, че около 1.30 часа, използвайки запалима течност, четиримата предизвикали пожар в общо помещение в жилищен блок на ул. „Месемврия“. Материалите по образуваните досъдебни производства по чл. 216  и 330 от НК са докладвани на дежурен районен прокурор. Спрямо непълнолетните извършители са взети 24-часови мерки за задържане. Работата по цялостното документиране на случаите продължава.", "date": "2018.05.02", "title": "Пловдив: Задържани са четири непълнолетни момчета за палеж и увреждане на автомобили в района на ул. „Богомил“"}
{"url": "http://www.focus-news.net/news/2018/05/02/2517351/sliven-nad-150-sastezateli-ot-koloezdachni-klubove-ot-tsyalata-strana-se-vklyuchiha-v-traditsionniya-kolokriterium-za-kupa-milko-dimov-i-iliya-krastev.html", "text": "Десетото издание на колокритериума за купа „Милко Димов и Илия Кръстев“ събра вчера в Сливен над 150 състезатели от колоездачни клубове от цялата страна. Това съобщиха от Община Сливен. В състезанието се включиха колоездачи в 5 възрастови групи - момчета, юноши младша възраст, „мастерс“ до 50 години, „мастерс“ над 50 години и юноши старша възраст.\r\nПри момчетата първи се класира Симеон Петков от КК „Хемус“ – Троян. Първо място сред юношите младша възраст зае Дамян Иванов от ПКД „Цар Симеон“- Пловдив. На най- високото място на стълбицата при състезателите от възрастова група „мастерс“ до 50 години се качи Данаил Петров от „Шампион“- Казанлък. Първи в група „мастерс“ над 50 години стана Добромир Минчев от КК „Хемус“- Троян. При юношите старша възраст първо място зае Гавраил Стефанов от КК „Янтра Исполин“- Габрово.\r\nДължината на трасето за традиционното състезание беше 2 километра.\r\nКолокритериумът беше организиран от Колоездачен клуб „Сините камъни“ със съдействието на Община Сливен.", "date": "2018.05.02", "title": "Сливен: Над 150 състезатели от колоездачни клубове от цялата страна се включиха в традиционния колокритериум за купа „Милко Димов и Илия Кръстев“"}
{"url": "http://www.focus-news.net/news/2018/05/02/2517333/anton-kutev-bsp-sreshtata-s-horata-s-uvrezhdaniya-nyamashe-da-se-sluchi-ako-ne-beshe-tseliyat-skandal-s-dopuska-im-v-parlamenta-ottuk-natatak-vaprosat-e-kakvo-shte-svarshim.html", "text": "Срещата с хората с увреждания нямаше да се случи, ако не беше целият скандал с допуска им в парламента, оттук нататък въпросът е какво ще свършим. Това каза заместник-председателят на ПГ на „БСП за България“ Антон Кутев след срещата с представители на хората с увреждания в зала „Огледална“ в Народното събрание, предаде репортер на Агенция „Фокус“. Кутев подчерта, че на срещата са дошли представители на ГЕРБ. „Тази среща нямаше да се случи, ако не беше целият този скандал. Считам, че ние помогнахме най-важно с едно – мотивирахме участието на управлението и им показахме, че трябва да обърнат внимание. Получи се от тази гледна точка. Оттук нататък обаче въпросът е какво ще свършим всички ние и главно управляващите\", каза Кутев и посочи, че това е въпрос на управление. По думите му хубавото е, че управляващите са разбрали най-накрая, че не става дума само за пари. „Бюджетите трябва да се увеличават, но има механизми, които могат да се направят сега, за да може реално да се усетят промени“, каза Кутев.\r\nДеница КИТАНОВА", "date": "2018.05.02", "title": "Антон Кутев, БСП: Срещата с хората с увреждания нямаше да се случи, ако не беше целият скандал с допуска им в парламента, оттук нататък въпросът е какво ще свършим"}
{"url": "http://www.focus-news.net/news/2018/05/02/2517352/sipri-za-parvi-pat-za-poslednite-dve-desetiletiya-voennite-razhodi-na-rusiya-belezhat-spad.html", "text": "В сряда, 2 май, Стокхолмският институт за изследване на проблемите на мира (SIPRI) публикува годишния си доклад за тенденциите в световните разходи за въоръжение. От него става ясно, че за първи път за последните две десетилетия разходите на Русия бележа спад. Спрямо 2016 г. Москва е похарчила една пета по-малка сума, предава Reuters, като коментира, че този факт може да окаже влияние на военната активност на Руската федерация.\r\nПрез последните няколко години Русия показа военните си мускули, като присъедини Кримския полуостров към територията си и се намеси в сирийския конфликт.\r\nНо докато глобалните военни разходи нараснаха с 1% до 1,739 млрд. долара миналата година, разходите на Русия са паднали с 20% до 66,3 млрд. долара, става ясно от доклада на SIPRI. \r\nТова е първото намаляване от 1998 г. насам, година на сериозна криза, когато руската икономика се срина, а страната потъна в дълг. На следващата година Владимир Путин пое властта като министър-председател, а по-късно – и като президент. \r\nРусия се класира на четвърто място в класацията на държавите, които отделят най-големи суми за военните. На първо място са САЩ (610 млрд. долара), следвани от Китай (228 млрд. долара) и Саудитска Арабия (69,4 млрд. долара). .Тереза Герова", "date": "2018.05.02", "title": "SIPRI: За първи път за последните две десетилетия военните разходи на Русия бележат спад"}
{"url": "http://www.focus-news.net/news/2018/05/02/2517355/sport-vechniya-grad-pod-obsada.html", "text": "Освен чисто спортна тръпка Рома - Ливърпул е и въпрос на обществения ред. С това са наясно и англичаните, за които още е жив споменът за засадата миналия вторник, на която край \"Анфилд\" се натъкна Шон Кокс и след която 53-годишният ирландски фен бере душа в кома в болница. А Рим помни и друго - хайката за мърсисайдци след загубения след дузпи финал за КЕШ през 1984 г., след това изстъпленията през февруари 2001 (след 0:2 за Купата на УЕФА) и декември (след 0:0 в ШЛ) същата година. В сайта на Ливърпул се обърнаха специално към феновете си с полезни съвети. Препоръчано им е да избягват зоната на моста \"Милвио\", да не консумират алкохол на улицата, да не поругават историческите паметници и по най-бързия начин да стигнат до \"Олимпико\". За английските фенове секторът за гости ще бъде отворен в 17 часа местно време. Освен това са посъветвани да не сформират шествия, а за базова отправна точка е обявен районът около вила \"Боргезе\". Всичко това обаче може да се окаже недостатъчно. Очакванията са органите на реда да вземат специални мерки, от които Вечния град в часовете преди и след мача ще бъде като под обсада. От Ливърпул поискаха 5000 билета за своите привърженици и желанието им бе удовлетворено, макар задължителната квота да е 3600 талона. Вероятно жест заради историята с Кокс. Но сигурното е, че поне 1000 ще дойдат, без да имат осигурени билети, което може да създаде проблеми. Още повече че вчерашният ден бе празничен (б.р. -1 май) и това засилва допълнително рисковете. В района около \"Олимпико\" почти 1000 агенти ще се грижат за реда. Но както историята учи, по-сериозните инциденти не са в непосредствена близост до стадиона.\r\nВенцислав ДРАГОМАНОВ", "date": "2018.05.02", "title": "Спорт: Вечния град под обсада"}
{"url": "http://www.focus-news.net/news/2018/05/02/2517353/nimh-vodnite-kolichestva-na-rekite-v-zapadnobelomorskiyat-baseyn-sa-okolo-i-pod-pragovete-za-visoki-vodi.html", "text": "През последното денонощие водните нива на реките в Западнобеломорският басейн са останали без съществени изменения, сочи справка на сайта на Националният институт по метеорология и хидрология. Регистрираните колебания са от минус 8 см до плюс 18 см. Водните количества на реките в басейна са около и под праговете за високи води. Днес и през следващите 3 дни речните нива в басейна ще останат без съществени изменения, като в резултат на валежи в следобедните и вечерни часове са възможни краткотрайни незначителни повишения на водните нива в рилските и пирински притоци на р. Струма и р. Места и във водосбора на р. Доспат. Водните количества ще бъдат под праговете за внимание.", "date": "2018.05.02", "title": "НИМХ: Водните количества на реките в Западнобеломорският басейн са около и под праговете за високи води"}
{"url": "http://www.focus-news.net/news/2018/05/02/2517338/emil-hristov-zam-predsedatel-na-parlamenta-kolegi-ot-bsp-izvinete-se-na-horata-s-uvrezhdaniya-koito-upotrebihte.html", "text": "Колеги от БСП, извинете се на хората с увреждания, които употребихте. Това каза заместник-председателя на парламента Емил Христов по време на дебатите по оставката му, предаде репортер на Агенция „Фокус“. „Не на мен, аз съм ви простил. Някой трябва да се извини на хората, които вие употребихте и на всички онези хора, които вие заблудихте. Извинете се, колеги, за да ви олекне“, заяви Христов. \r\nВ реплика Антон Кутев от БСП заяви, че начинът, по който е реагирал Христов показва пълната му несъстоятелност като личност.  \r\nДеница КИТАНОВА", "date": "2018.05.02", "title": "Емил Христов, зам.-председател на парламента: Колеги от БСП, извинете се на хората с увреждания, които употребихте"}
{"url": "http://www.focus-news.net/news/2018/05/02/2517356/plovdiv-30-godishen-mazh-e-zadarzhan-za-proyava-na-agresiya-na-patya.html", "text": "Служители на РУ – Първомай работят по сигнал за конфликт, при който били нанесени щети по лек автомобил. Това съобщиха от ОДМВР - Пловдив. Около 20.00 часа вчера постъпила информация, че на адрес в село Поройна възникнало спречкване между 27-годишния домакин и негов 30-годишен родственик, от една страна, и двама техни посетители от хасковска област, на 24 и 26 години, от друга. По време на скарването няма пострадали. По-късно обаче, на третокласен път край селото „Опел“-ът на двамата хасковлии бил засечен и спрян от лек автомобил „Фиат“. От него слязъл 30-годишният местен жител и нанесъл удари с твърд предмет по двете обзорни стъкла на колата на мъжете. Извършителят е отведен за срок до 24 часа в районното управление. По случая е образувано досъдебно производство по чл. 216 от НК. Работата по цялостното изясняване на фактите и обстоятелствата около сигнала продължава разследващ полицай.", "date": "2018.05.02", "title": "Пловдив: 30-годишен мъж е задържан за проява на агресия на пътя"}
{"url": "http://www.focus-news.net/news/2018/05/02/2517359/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП „Кулата“ на изход за товарни автомобили. Това съобщиха за Радио „Фокус“ – Пирин от Гранична полиция. На останалите пунктове по българо-гръцката граница трафикът е нормално натоварен.\r\nЛивия НИНОВА", "date": "2018.05.02", "title": "Благоевград: Интензивен е трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2018/05/02/2517361/deputatite-shte-izslushat-regionalniya-ministar-nikolay-nankov-za-napredaka-po-prioritetnite-proekti-na-utreshnoto-plenarno-zasedanie.html", "text": "Постъпило е искане за изслушване на министъра на регионалното развитие и благоустройство Николай Нанков за напредъка по приоритетните пътни проекти. Това каза председателят на парламента Цвета Караянчева, предаде репортер на Агенция „Фокус“. „Предлага се изслушването да се включи като точка втора на пленарното заседание на 3 май“, посочи тя. Предложението бе прието от депутатите единодушно с 143 гласа „за“.\r\nБиляна ИВАНОВА", "date": "2018.05.02", "title": "Депутатите ще изслушат регионалния министър Николай Нанков за напредъка по приоритетните проекти на утрешното пленарно заседание"}
{"url": "http://www.focus-news.net/news/2018/05/02/2517341/emil-hristov-zam-predsedatel-na-parlamenta-poveche-ot-chas-bsp-sa-krili-ot-men-che-ima-grazhdani-koito-sa-spreni-ot-ohranata.html", "text": "Повече от час сте крили от мен, че има граждани, които са спрени от охраната. Г-н Кутев каза, че ме е уведомил докато водя заседанието, как охраната е изпълнявала моя заповед след като аз съм чул, че тези хора са спрени след 1 час. Това каза зам.-председателят на парламента и депутат от ГЕРБ Емил Христов в дебатите по предложението на БСП да подаде оставка заради недопускане на хора с увреждания, предаде репортер на Агенция „Фокус“. „Опитах се да кажа няколко думи за истината веднага след този неприятен случай. За съжаление, до момента продължаваме да чуваме неистини“, изтъкна той. „Направих справка - това не е единственият случай, в който са искали да влязат и са били ограничавани от охраната“, посочи Емил Христов. „Общото е, че почти всички са се съобразявали. Няма председател, който до този момент да е отменил решение на охраната. Нещо, което вие изисквахте от мен“, се обърна той към БСП. „Защо не бях информиран след като вие сте знаели, че те са били спрени - какво сте целели, какво сте търсили? Защо ги използвахте?“, попита Емил Христов. „В 13.35 часа са допуснати 5 души в сградата на НС, в 13.37 часа се срещат с Антон Кутев и са спрени от охраната“, уточни той. „Последните правила, по които работи охраната, са разработени от Михаил Миков“, посочи зам.-председателят на парламента. Той изтъкна, че 80 депутати от БСП са подписват и пишат мотиви за оставката му без да са проверили фактите. \r\nБиляна ИВАНОВА", "date": "2018.05.02", "title": "Емил Христов, зам.-председател на парламента: Повече от час БСП са крили от мен, че има граждани, които са спрени от охраната"}
{"url": "http://www.focus-news.net/news/2018/05/02/2517347/emil-hristov-zam-predsedatel-na-parlamenta-korneliya-ninova-i-dragomir-stoynev-sa-bili-uvedomeni-za-sprenite-hora-s-uvrezhdaniya-no-ne-sa-se-angazhirali.html", "text": "Веднага след като хората са спрени от охраната е била уведомена Корнелия Нинова, която отказва да се ангажира със случая. Г-н Драгомир Стойнев също е знаел и е отказал да се ангажира. Това каза зам.-председателят на парламента и депутат от ГЕРБ Емил Христов в дебатите по предложението на БСП да подаде оставка заради недопускане на хора с увреждания, предаде репортер на Агенция „Фокус“, „Това са фактите, те могат да бъдат проверени, но не могат да бъдат заобиколени и променени“, изтъкна той. „От изказванията ви става ясно, че съм уведомен 1 час след като хората са били спрени от охраната“, заяви Емил Христов. „Безпокоя се, че утре отново ще използвате хората с увреждания, за да си правите политиката“, се обърна той към БСП.\r\nБиляна ИВАНОВА", "date": "2018.05.02", "title": "Емил Христов, зам.-председател на парламента: Корнелия Нинова и Драгомир Стойнев са били уведомени за спрените хора с увреждания, но не са се ангажирали"}
{"url": "http://www.focus-news.net/news/2018/05/02/2517363/plovdiv-19-ot-nay-dobrite-vinoproizvoditeli-shte-vzemat-uchastie-na-chetvartoto-izdanie-na-defile-vino-i-gurme.html", "text": "19 от най-добрите винопроизводители ще вземат участие на четвъртото издание на Дефиле „Вино и гурме“, което ще се проведе на 5 и 6 май в Пловдив. Това каза по време на пресконференция Любозар Фратев, председател на управителния съвет на Съвета по туризъм, предаде репортер на Радио „Фокус“ – Пловдив. „В събитието ще се включат 31 участници и 12 шеф готваци и гурме-специалисти. Те ще приготвят невероятни комбинации в 9 емблематични къщи в Стария град“, посочи Любозар Фратев. Той коментира, че тази година за първи път ще има чуждестранно участие, благодарение на много добрите взаимоотношения между Пловдив и Солун. Това е „Асоциацията на винопроизводителите от северна Гърция“. Събитието Дефиле „Вино и гурме“ ще започне на 5 май (събота), от 12:00 часа, в Стария град. То ще бъде съпроводено от богатата музикална програма на Духов оркестър – Пловдив.\r\nОрганизаторите на събитието са подготвили богата и разнообразна програма за пловдивчани и гостите на града. „Ще има работилница „Рисувано стъкло“ – рисуване на винени чаши с техниката стъклопис, Скрита дегустация и прожекция на филма От загрей до зарезан“, който ще се прожектира в Културен център Бялата къща от 17:00 часа в съботния ден“, каза Любозар Фратев. Той коментира, че за най-малките ще има работилница „Нарисувай Пловдив“, която ще се проведе от 13:30 до 14:30 часа в Бялата къща.\r\nДегустациите са с начален час 12:00 и ще продължават до 19:00 часа. В неделния ден е предвидено да има надиграване в Гергьовско хоро с участието на клуб „Чанове“, като най-добрите ще получат награди от организаторите.\r\nВ събитието ще се включат и много студенти от Университета по хранителни технологии като доброволци, които ще разказват за ястията, за вината и ще споделят своите впечатления от съчетанията им.\r\nВесела КРЪСТЕВА", "date": "2018.05.02", "title": "Пловдив: 19 от най-добрите винопроизводители ще вземат участие на четвъртото издание на Дефиле „Вино и гурме“"}
{"url": "http://www.focus-news.net/news/2018/05/02/2517364/varna-dete-e-blasnato-ot-lek-avtomobil-na-ul-nikola-simmov.html", "text": "Дете е блъснато от лек автомобил на ул. \"Никола Симмов\". Това съобщиха от ОДМВР - Варна. На 1 май т.г. около 10.15 часа в град Варна на ул. \"Никола Симмов\" в посока бул. \"Република\" е възникнало пътнотранспортно произшествие. Водачът на лек автомобил \"Форд\" по време на движението си блъска пешеходец – дете, което пресича пътното платно. Вследствие на инцидента момченцето получава контузни наранявания, прегледано е и освободено, без опасност за живота.", "date": "2018.05.02", "title": "Варна: Дете е блъснато от лек автомобил на ул. \"Никола Симмов\""}
{"url": "http://www.focus-news.net/news/2018/05/02/2517362/antoaneta-bares-nkiz-vazhno-e-ne-samo-da-privlechem-investitsii-no-i-da-gi-zadarzhim.html", "text": "Важно е не само да привлечем една инвестиция, но и да я задържим. Това показва, че компанията-инвеститор се чувства добре в нашите индустриални зони и така привлича следващи инвеститори. Това коментира за бъдещето на индустриалните паркове изпълнителният директор на „Национална компания индустриални зони“ (НКИЗ) ЕАД Антоанета Барес в интервю по ТВ Европа, съобщиха от пресцентъра на НКИЗ. Барес даде пример с първата компания, реализирала инвестиционен проект на територията на Икономическа зона София-Божурище - германската „Бер-Хела термоконтрол“, производител на елементи за климатици на автомобили. В момента фирмата планира разширение на производствената си база. Проектът на стойност около 50 млн. евро ще се реализира отново на терен в индустриалната зона на НКИЗ в Божурище. \r\n„Интерес към инвестиции в Божурище има не само от чужди компании, но и от малки и средни български фирми. Създават се изключително добри иновативни предприятия. Освен това в индустриалните зони бизнесът се клъстеризира – идва една компания и с нея друга, с която работят заедно, намира мястото си в близост - после идва трета и така бизнесът започва да се съсредоточава на едно място“, обясни изпълнителният директор на НКИЗ. \r\nЗа Икономическа зона София – Божурище, която се развива най-бързо от всички индустриални паркове в портфолиото на НКИЗ, Антоанета Барес обясни, че най-важното е изграждането на инфраструктура на добро ниво.\r\n„Няколко насоки са важни за последващото развитие на зоната в Божурище – осигуряване на допълнителни входове и изходи, т.е. допълнителна транспортна свързаност, а защо не и метрото да стигне дотам, както и изграждане на интермодален терминал, защото европейската политика в областта на жп транспорта предполага той да бъде най-евтиният транспорт за дълги разстояния и естествен избор за логистика на стоки и суровини“, каза изпълнителният директор на НКИЗ.\r\nТя припомни, че най-големият проект в индустриалния парк в Божурище е на датската компания Юск. Само на първия етап от инвестицията тя пое ангажимент пред българското правителство да вложи 100 млн. евро. „Логистичната база на Юск ще е готова до края на годината. Освен това през юни се открива и предприятието на немската компания Мултивак в близката до София зона“, уточни Барес. \r\nНа въпроса какви са предимствата на държавните индустриални терени, изпълнителният директор на НКИЗ отговори, че най-същественото предимство на зоните на НКИЗ е, че инвеститорът идва на място с изградена инфраструктура – път, ток, вода, газ, оптична свързаност, с добра локация.", "date": "2018.05.02", "title": "Антоанета Барес, НКИЗ: Важно е не само да привлечем инвестиции, но и да ги задържим"}
{"url": "http://www.focus-news.net/news/2018/05/02/2517365/kyustendil-nad-500-detsa-i-semeystva-sa-poluchili-podkrepa-po-sotsialen-proekt-na-obshtina-dupnitsa.html", "text": "Повече от 500 деца и техните семейства са получили подкрепа по социален проект, реализиран от Община Дупница. Това каза пред Радио „Фокус” – Кюстендил Ели Подгорска, началник на отдел „Социални проекти с национално и европейско финансиране” в Община Дупница. По думите й в рамките на година и половина са получили подкрепа 523 деца и техните родители, чрез разкритите социални услуги по проект „Алтернатива за ранно детско развитие”. \r\nПредоставяните услуги са няколко, сред които помощ за деца в риск от социално изключване. По проекта са назначени различни специалисти, които се грижат за ранната интервенция на уврежданията, осъществяват индивидуална педагогическа подкрепа, работят по формиране на родителски умения, създаден е и семеен център за деца от 0 до 3-годишна възраст.\r\nВенцеслав ИЛЧЕВ", "date": "2018.05.02", "title": "Кюстендил: Над 500 деца и семейства са получили подкрепа по социален проект на Община Дупница"}
{"url": "http://www.focus-news.net/news/2018/05/02/2517366/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kulata.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Кулата“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.05.02", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Кулата“"}
{"url": "http://www.focus-news.net/news/2018/05/02/2517368/api-ot-2100-chasa-se-ogranichava-dvizhenieto-v-aktivnata-i-izprevarvashtata-lenta-v-tunel-vitinya-na-avtomagistrala-hemus-v-trabata-za-varna-poradi-podmyana-na-revizionni-shahti.html", "text": "Днес от 21.00 часа до 5.00 часа утре сутрин се ограничава движението в активната и изпреварващата лента в тръбата за Варна на тунел „Витиня“ на автомагистрала „Хемус“ поради подмяна на ревизионни шахти. Това съобщиха от пресцентъра на Агенция \"Пътна инфраструктура\". Трафикът ще се пренасочва в аварийната лента. Необходимо е шофьорите да карат внимателно и със съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.02", "title": "АПИ: От 21.00 часа се ограничава движението в активната и изпреварващата лента в тунел „Витиня“ на автомагистрала „Хемус“ в тръбата за Варна поради подмяна на ревизионни шахти"}
{"url": "http://www.focus-news.net/news/2018/05/02/2517346/pravitelstvoto-odobri-i-dopalnitelni-razhodi-za-14-mln-leva-za-rabotata-na-novosformiranoto-antikoruptsionno-zveno.html", "text": "Правителството определи Комисията за противодействие на корупцията и за отнемане на незаконно придобитото имущество (КПКОНПИ) за правоприемник на активите, пасивите, архива, информационния ресурс, правата и задълженията на Комисията за предотвратяване и установяване на конфликт на интереси, Центъра за превенция и противодействие на корупцията и организираната престъпност, съответното звено от Сметната палата и дирекцията в Държавната агенция „Национална сигурност“, изпълнявали функции по отменения антикорупционен закон. С постановление, прието днес, кабинетът уреди отношенията по предаване на активите и уреждане на трудовите и служебните правоотношения на служителите във връзка с новия Закон за противодействие на корупцията и за отнемане на незаконно придобитото имущество. Това съобщиха от правителствената информационна служба.\r\nПравителството одобри и допълнителни разходи за работата на новосформираното антикорупционно звено, които възлизат на 14 млн. лева. Средствата ще се използват за финансиране на дейностите на КПКОНПИ и ще допринесат за осъществяване на основните правомощия на Комисията. Те се осигуряват за сметка на предвидените в централния бюджет и на преструктуриране на разходите на ведомствата, чиито звена се вливат в КПКОНПИ.", "date": "2018.05.02", "title": "Правителството одобри и допълнителни разходи за 14 млн. лева за работата на новосформираното антикорупционно звено"}
{"url": "http://www.focus-news.net/news/2018/05/02/2517369/blagoevgrad-zam-kmetat-hristina-shopova-otkri-krag-znanie-v-nadprevarata-uchilishte-na-godinata.html", "text": "Заместник-кметът по култура и хуманитарни дейности на Община Благоевград Христина Шопова откри кръг „Знание“ в инициативата „Училище на годината“. Това съобщиха от пресцентъра на Община Благоевград. Тя поздрави участниците от името на кмета на Благоевград д-р Атанас Камбитов и от свое име. „Дойде време в месеца на знанието, на буквите, книгите, да открием едно от най-важните събития в Пролетен фестивал, а то е инициативата „Училище на годината“, в която Вие за 5 поредна година доказвате, че Благоевград има най-умните, най-интелигентните и най-красивите деца. Благодаря Ви за участието, благодаря Ви, че сте толкова ентусиазирани всяка година, благодаря на компетентното жури, което за поредна година прие нашата покана с председател Кирил Алексиев. Те ще следят внимателно отговорите, за да бъде всичко честно. Мога да Ви кажа, че не е важна победата, а е важно участието, защото когато човек дава всичко от себе си, победата идва сама. Борете се, бъдете винаги знаещи, можещи! Благодаря на учителите, че винаги Ви подкрепят в инициативата, че Ви помагат да израствате и да имате знания. След здравето, най- важното е знанието. То отваря всичките Ви врати за бъдещето. Сигурна съм, че сред Вас има много хора, с които Благоевград ще се гордее“, каза в приветствието си зам.-кметът Христина Шопова и пожела успех на отборите. \r\nС кръг „Знание“ започна поредицата от предизвикателства за знанията и уменията на учениците от Благоевград, които те трябва да покажат  и да се борят за титлата „Училище на годината“. Инициативата се провежда под патронажа на кмета на община Благоевград д-р Атанас Камбитов. \r\n„Училище на годината“ има състезателен характер  и е насочена към ученици от 1 до 12 клас от всички учебни заведения в града. Всички кръгове се проследяват от компетентно жури. Отборите се състезават в няколко направления, които сформират финалната оценка. Началото е с кръг „Знание“, следва „Култура“, „Спорт“ и презентация на учебното заведение. Голямата награда и призът „Училище на годината“ се връчват за две възрастови групи от 1 до 7 клас и от 8 до 12 клас на тържествена церемония.", "date": "2018.05.02", "title": "Благоевград: Зам.-кметът Христина Шопова откри кръг „Знание“ в надпреварата „Училище на годината“"}
{"url": "http://www.focus-news.net/news/2018/05/02/2517367/plovdiv-znachim-za-istoriyata-na-filipopol-nadpis-be-razkrit-pri-spasitelni-razkopki.html", "text": "Ценен и значим за историята на Филипопол надпис бе разкрит при спасителни разкопки в Пловдив. Това съобщи за Радио „Фокус”-Пловдив ръководителят на обекта археологът Елена Божинова. Надписът е врязан върху голям мраморен блок, за който се предполага, че е бил част от постамент на масивна статуя, която също е била голяма. \r\nСтатуята е била издигната по поръчка от управителя на провинция Тракия Емилио Александър и е в чест на император Диоклециан. Епиграфите предполагат, че е възможно дори това да е конна статуя на императора. Запазени са два реда от надписа, които вече са разчетени от най-добрия специалист в България – епиграфа Николай Шаранков. Изписването започва на латински и продължава на старогръцки. С надписа се отправят хвалебствия към великия и непобедим Диоклециан. „Този император е познат на историята от още няколко надписа, открити при разкопки в Августа Траяна – Стара Загора и при Воден”, каза Божинова. По думите и обаче, това е първият надпис от този управител, който се открива в Пловдив и първият надпис от времето на император Диоклециан. И като такъв има своята голяма значимост за историята на Филипопол. Датировката е от началото на 4 век, около 303 година.\r\nАрхеолозите попадат на надписа при спасителни археологически разкопки в Централната част на Пловдив. Обектът е разположен южно от Тунела, под Тексим тепе, непосредствено на юг от църквата „Света Марина”. „Планира  се там да бъде изградена модерна офис сграда, частна инвестиция, поради което се налага предварително археологическо проучване на терена”, разказа археологът Елена Божинова. Поради планирания строеж археолозите са били ангажирани да проучат терена за максимално кратък срок. Предстои да бъде повикана експертна комисия от Министерството на културата, която ще определи съдбата на разкритите архитектурни останки.\r\nЦветана ТОНЧЕВА", "date": "2018.05.02", "title": "Пловдив: Значим за историята на Филипопол надпис бе разкрит при спасителни разкопки"}
{"url": "http://www.focus-news.net/news/2018/05/02/2517371/burgas-konkursat-za-izpalnenie-na-detska-pesen-sladkopoyna-chuchuliga-spokoyna-chuchuliga-shte-se-provede-4-i-5-may.html", "text": "Националният конкурс за изпълнение на детска песен „Сладкопойна чучулига“  ще се проведе на 4 и 5 май в залата на Младежкия културен център в Бургас. Това съобщиха от пресцентъра на Община Бургас. Проектът финансиран от Община Бургас по програма за съфинансиране на културни проекти и представен съвместно със Сдружение „Сладкопойна чучулига“. Празникът ще започне на 4 май с концерт на Хорова школа „Милка Стоева“, озаглавен „С песните на Сладкопойна чучулига“, в залата на Дома на нефтохимика (НХК). Концертът е част от честванията по случай седемдесетгодишния юбилей на Школата.\r\nИзпълненията в Конкурса на младите певци на 5 май ще бъдат оценявани от доц. Етиен Леви – композитор, преподавател в ДМА, НБУ и СУ във факултетите по поп и джаз изкуство; Марина Господинова – преподавател по джазово пеене в Академията за музикално и танцово изкуство в Пловдив, и Мишел Дийн – преподавателпо джаз и поп пеене в НУМСИ – „Панчо Владигеров“ – Бургас.\r\nПо регламент в първия кръг малките певци участват с песен от фонда на „Сладкопойна чучулига“. И тази година  ще бъде запазено правилото всеки участник да получи подарък. Организаторите очакват над сто участника.\r\nВ паралелно провеждащият се конкурс „Нарисувай ми песен“ участниците участват с рисунки отново  по песни от фонда „Сладкопойна чучлига“. Изложбата с наградените творби ще  бъде изложена от 1 до 11 май във фоайето на НХК.\r\nОтличените участници и в двата конкурса  ще бъдат наградени на Заключителния концерт, който ще се състои на 5 май, от 18.00 ч. на сцената на Младежкия културен жентър. Ще бъде връчена и специална награда на Черноморска асоциация на жените.\r\nКонкурсите се организират от Сдружение „Сладкопойна чучулига“ с подкрепата на Община Бургас, БМФ  – Порт Бургас, Издателство Архимед, Издателска къща „Хермес, Koh-i-Noor Bulgaria, Captain pen, „Пирин Спринг“, АД Пласи ООД ,  „Елкот“ – София, Златарски магазин – UNIQUE, Хотел „Форс“.", "date": "2018.05.02", "title": "Бургас: Конкурсът за изпълнение на детска песен „Сладкопойна чучулига“ „Спокойна чучулига“ ще се проведе 4 и 5 май"}
{"url": "http://www.focus-news.net/news/2018/05/02/2517370/stara-zagora-pred-pametnata-plocha-na-stefan-pochekov-v-kazanlak-beshe-otdadena-pochit-kam-geroite-ot-aprilskoto-vastanie.html", "text": "Пред паметната плоча на Стефан Почеков в Казанлък, който е единственият казанлъчанин участвал в Априлското въстание, беше отдадена почит към героите от Априлското въстание, предаде кореспондент на Радио „Фокус“. Слово по повод честването изнесе Николина Георгиева, помощник-директор на Основно училище „Паисий Хилендарски“. \r\nПредседателят на Инициативния комитет за поставяне на паметна плоча на Стефан Почеков - Недялко Пъков припомни моменти от живота на Почеков и подчерта, че това е единствената плоча в Казанлък на участници в Априлското въстание. \r\nПред дошлите да почетат паметта на героите казанлъчани Пъков съобщи и бъдещите планове на Инициативния комитет – той да бъде именуван на Стефан Почеков, портрет на героя да бъде подарен на всяко училище в община Казанлък, заедно с книга, която ще бъде издадена за живота на героя от Априлското въстание. Инициативният комитет предостави паметната плоча на Почеков на грижата на учениците от ОУ „Паисий Хилендарски“, които имат задължението да поддържат паметника и всяка година да организират за жителите на община Казанлък чествания по повод годишнини на Почеков и героите от Априлското въстание.\r\nНа отбелязване на годишнината присъстваха и ученици от Основно училище „Паисий Хилендарски”, които изпълниха стихове за Априлското въстание. Пред паметната плоча венци положиха представители на Община Казанлък, ИМ „Искра”, на Тракийско дружество Казанлък, на ТД „Орлово гнездо”, граждани.\r\nПаметната плоча на Стефан Почеков бе открита на 1 ноември 2016 г., недалеч от родната къща на патриота. Той е бил учител в Казанлък, съосновател е на Ученолюбива дружина \"Искра\" и председател на настоятелството на дружината през 1874 г. Другарува с Петю Ганин - зограф, сподвижник на Левски, подбужда младежите към революционна дейност. Когато апостолите на Априлското въстание Панайот Волов и Тодор Каблешков са в село Шипка, се среща с тях и благодарение на Каблешков става учител в Клисура. През учебната 1875/1876 г. заедно с колегите си Христо Труфчев и Христо Попов и с други будни клисурци поставят началото на комитета \"Братя Самуилови“. В списъка с участниците във въстанието в Клисура е посочено, че Стефан Почеков се е сражавал на позицията \"Зли дол\" под ръководството на Петър Павурджиев и е убит на 26 години в Троянския балкан.\r\nСлавяна ГАЙДАРОВА", "date": "2018.05.02", "title": "Стара Загора: Пред паметната плоча на Стефан Почеков в Казанлък беше отдадена почит към героите от Априлското въстание"}
{"url": "http://www.focus-news.net/news/2018/05/02/2517373/veliko-tarnovo-33-detski-i-yunosheski-trupi-uchastvaha-v-natsionalniya-festival-za-detsko-yunoshesko-teatralno-tvorchestvo-malkiyat-prints.html", "text": "В Музикално-драматичен театър „Константин Кисимов“ – Велико Търново от 27 до 30 април се проведе поредното XIII издание на Националния фестивал за детско-юношеско театрално творчество „Малкият принц“. Това съобщиха от пресцентъра на Община Велико Търново. Големият форум бе организиран от Община Велико Търново и Народно читалище “Извор – 1873” - село Самоводене.\r\nВ петък и събота пред търновската публика и авторитетното жури, председателствано от Ники Априлов, се представиха 17 детски (до 14 год.) театрални състава. Младите таланти бяха от всички краища на страната. \r\nГолямата награда на Община Велико Търново – статуетка, грамота и парична награда от 350 лв., спечелиха най-малките участници във фестивала, родени през 2012 и 2013 г. - Театрално студио „Детелина“ при Детска градина „Радост“ – София. На великотърновска сцена те поставиха спектакъла „Цветята на малката Ида“ по Х. Кр. Андерсен. Първа награда за постановка и 300 лв. получиха „Самодейни таланти“ при НЧ „Св. Климент Охридски“ – Стара Загора, които представиха „Малкият принц“. Втора награда бе отредена за спектакъла „Тримата братя и грозната мома“ на ДТС „Развитие“ при Народно читалище „Развитие – 1870“ (Севлиево), а Никола Лукянов и Стефан Симеонов от същия състав си разделиха наградата за поддържаща мъжка роля. Трета награда получи ТС „Светулки“ при ОУ „Св. Никола“ – Стара Загора, за „Пепеляшка“. Поощрителна награда бе отредена за спектакъла „Вълкът и седемте вълчета“ на ТГ „Витаминки“ от Кнежа.\r\nИндивидуалният приз за главна женска роля в тази категория, плакет и награда от 80 лв. взе Кристина Петрова от Театрална формация „Звезден прах“ – Монтана, за ролята на Гаргата от „Случки стари за гори и за пожари“. Никол Георгиева от същата формация получи поощрителна награда за актьорско майсторство. Наградата за главна мъжка роля спечели Никола Маринов от Дебелец - за ролята на Перко от „Яйцето“ на Борис Априлов. Отличието за поддържаща женска роля и 50 лв. от наградния фонд бе присъдена на Виктория Костадинова от ТС „Дионисий“ (с. Шемшево), преобразила се в Пчелата от „Чими“.\r\nВ неделя и понеделник богатата програма на фестивала продължи със 17 представления на юношеските (до 19 г.) състави. При юношите голямата награда на Община Велико Търново – статуетката „Малкият принц“ и 350 лв., спечели Вокално-театрална формация „Врабчета“ при Център за изкуства, култура и образование „София“ – (София), за спектаклите „Лелята на Стаси“ от Ирина Денчева и „Следобедни игри“ от Рома Майо.\r\nПърва награда и 300 лв. от наградния фонд взе постановката „Женско царство“ по Ст. Л. Костов на Младежка формация за театър „Импулс“ при НЧ „Развитие-1869“ – Разград. Втора награда и 250 лв. отиде при Театрално студио „Арлекин“ при Арт център „Арлекин“ – Варна, представили се със „Сън в лятна нощ“ от Уилям Шекспир. Трета награда спечели Младежки театър „Приятели” при Младежки дом Пазарджик – за постановката „Серенада” от Славомир Мрожек.\r\nПоощрителният приз за спектакъл и 200 лв. получи ДЮТФ „Смехоран“ при НЧ „Съгласие“ –  Дебелец, за „Сиромашка радост“ от Елин Пелин.\r\nНаградите за най-добра мъжка и женска роля (80 лв., грамота и плакет) спечелиха представителите на Младежка театрална трупа „Актьорите“ при НЧ „Пробуда 1914“ –  Ивайловград, а именно - Ламбрети Колев и Хрисияна Петкова, влезли в образите на директора и чистачката от „Кукувицата“ на Елин Рахнев.\r\nЗа поддържаща мъжка роля бяха отличени Стилян Славов - за превъплъщенията си в „Обличането на Венера“ от Добри Жотев (Театрална студия „Движение“ при НЧ „Климент Охридски“ – Стара Загора) и Силвия Иванова - за ролята на Министершата от „Госпожа Министершата“ на Бранислав Нушич, представена от Детско-юношеско театрално студио „Магия“ при НЧ ,,Извор-1873“ – с. Самоводене.\r\nПоощрителна награда за актьорско майсторство бе дадена на Николай Ганчев, за ролята на Иван от „Татул“ на Г. Караславов, представена от Театър 220 при ПГЕЕ „Михайло Василиевич Ломоносов“ –  Горна Оряховица. \r\nВъв фестивала участваха 415 деца и юноши от цялата страна, утвърждавайки го като едно от най-мащабните младежки театрални събития у нас и единственият, провеждан на голяма професионална сцена.\r\nУчастниците във фестивала посетиха безплатно крепостта Царевец. Подаръкът бе от Община Велико Търново и Регионален исторически музей. \r\nОрганизаторите от Община Велико Търново и Народно читалище “Извор – 1873” - с. Самоводене благодарят на авторитетното жури на фестивала, водено от Николай Априлов, на водещите Стефка Златкова и Стоян Борисов и целия колектив на МДТ „Константин Кисимов“ – Велико Търново. Благодарности те изказват и на прекрасните и талантливи малки принцове и принцеси и техните ръководители, които отново превърнаха Велико Търново в младежка театрална столица на България.", "date": "2018.05.02", "title": "Велико Търново: 33 детски и юношески трупи участваха в Националния фестивал за детско-юношеско театрално творчество „Малкият принц“"}
{"url": "http://www.focus-news.net/news/2018/05/02/2517375/zam-ministar-denitsa-nikolova-shte-dade-simvolichen-start-na-proekt-za-izgrazhdane-na-nova-sportna-zala-osnoven-remont-i-novo-oborudvane-na-nsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски“ – София“. Това съобщиха от пресцентъра на Министерство на регионалното развитие и благоустройството. Събитието ще се състои на 3 май от 11.00 часа в двора на академията на улица „Гургулят“ №1. \r\nПроектът предвижда обновяване на материално-техническата база чрез извършване на основен ремонт и доставка на ново оборудване и обзавеждане на сградата и дворното пространство, както и изграждане на спортна зала. Строително –ремонтните дейности се финансират от Министерството на регионалното развитие и благоустройството чрез Оперативна програма „Региони в растеж“ 2014-2020 г. и са на стойност над 3,75 млн. лв.", "date": "2018.05.02", "title": "Зам.-министър Деница Николова ще даде символичен старт на проект за изграждане на нова спортна зала, основен ремонт и ново оборудване на НСА"}
{"url": "http://www.focus-news.net/news/2018/05/02/2517376/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще продължим темата за ролята на Беловския край в Априлското въстание през 1876 година. Днес ще ви разкажем за хода на въстанието и неговото потушаване. Повече за  събитията от преди 142 години ще чуете от Севдалина Попова, старши специалист „Музейно дело“ в община Белово. В предаването ще погледнем и към предстоящия празник 6 май – Гергьовден. Тогава  едноименната църква в село Голямо Белово ще отбележи храмовия си празник. Повече за историята на тази над 200 годишна църква ще чуете от кмета на селото Росица Данкова. В рамките на днешното издание ще разговаряме и със Сашка Благоева, секретар на читалище „Благой Захариев“ в Малко Белово. От нея ще научите повече за един съхранен през времето обичай – „Гергьовско хоро“, в който участват  само жени. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.02", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/05/02/2517374/haskovo-politsiyata-zadarzha-64-godishen-germanets-zaklyuchil-30-godishna-zhena-v-hotelska-staya.html", "text": "Бързо производство е заведено срещу 64-годишен германски гражданин. На 30 април в 19.20 часа в управлението е получен сигнал, че той е заплашил 30-годишна димитровградчанка с макетен нож. Това съобщиха от МВР. Немецът заключил вратата на хотелска стая и не й разрешавал да я напусне. Незабавно е изпратен полицейски екип от двама полицаи и двама жандармеристи. При влизането им в хотелската стая, на полицаите е оказана съпротива. Нападателят е задържан до 24 часа. Производството е по чл.325 ал.2 от НК.", "date": "2018.05.02", "title": "Хасково: Полицията задържа 64-годишен германец, заключил 30-годишна жена в хотелска стая"}
{"url": "http://www.focus-news.net/news/2018/05/02/2517357/dragomir-stoynev-bsp-kolegi-ot-gerb-vie-ste-v-izolatsiya-pazite-se-ot-balgarskite-grazhdani-i-byagate-ot-problemite-im.html", "text": "Колеги от ГЕРБ, вие сте в изолация, пазите се от българските граждани и бягате от проблемите им. Това каза заместник-председателят на ПГ на „БСП за България\" Драгомир Стойнев по време на дебатите по оставката на заместник-председателят на Народното събрание Емил Христов, предаде репортер на Агенция „Фокус“.  „Искането на оставката на Емил Христов е принципно решение. В него няма нито лично отношение, нито желание от страна на БСП да се организира поредният парламентарен скандал. Не желаем, нямаме време, нито хората искат да слушат обяснения за режим на допуск, правилник“, каза Стойнев. Той обвини ГЕРБ, че са си измили ръцете с началника на охраната. „Народното събрание е на хората, а не на депутатите. Не е на администрацията. Включително то е на хората с увреждания, затова се нарича народно. В какво го превръщаме? В затворено място, в елитарна институция. Това не е канцелария. Поведението ви е удар срещу парламентаризма. Поведението спрямо хората с уврежданията говори само за едно – те не са допуснати в държавата като цяло. Техните проблеми не са допуснати. Това вие го усетихте днес, чухте го и от тях. Това държание, което демонстрирате в пленарна зала е недопустимо“, каза Стойнев. Според него с искането на тази оставка чисто политически от БСП искат да кажат на ГЕРБ – „Грешите, непрекъснато допускате грешки, които струват прекалено скъпо на хората с увреждания, на пенсионерите, на майките, на онкоболните\". \"Колеги от ГЕРБ, вие сте в изолация. Вие се пазите от българските граждани, вие се пазите от хората, вие бягате от проблемите на българските граждани“, посочи зам.-председателят на ПГ на „БСП за България“. Според него заместник-председателят на парламента сам е трябвало да си подаде оставката. \r\nДеница КИТАНОВА", "date": "2018.05.02", "title": "Драгомир Стойнев, БСП: Колеги от ГЕРБ, вие сте в изолация, пазите се от българските граждани и бягате от проблемите им"}
{"url": "http://www.focus-news.net/news/2018/05/02/2517354/tsvetan-tsvetanov-gerb-tvardo-stoim-zad-emil-hristov-i-nyama-da-pozvolim-bsp-da-vsyavat-razdelenie-i-omraza.html", "text": "Ние стоим твърдо зад Емил Христов и няма да позволим агресия, опити за разделения и омраза, която всявате, колеги от БСП. Това каза председателят на ПГ на ГЕРБ Цветан Цветанов в дебатите по искането на БСП Емил Христов да бъде отстранен от длъжността зам.-председател на парламента заради недопускането на хора с увреждания, предаде репортер на Агенция „Фокус“. „Няма да позволим такъв сценарий, подобен сюжет, който си начертахте от БСП. Няма да ви се сбъдне, защото не е обективно“, изтъкна той. „Намалете тази омраза и противопоставяне, нищо не печелите нито вие, нито парламента, нито народните представители“, обърна се Цветанов към БСП. „Нека да направим всичко възможно да имаме реален диалог с хората с увреждания“, призова председателят на ПГ на ГЕРБ. „Ние сме длъжни да ви отговорим по начина, по който се държите, но не искаме“, коментира Цветанов. „Да намалим конфронтацията, няма да доведе до никакъв резултат“, каза още той.\r\nБиляна ИВАНОВА", "date": "2018.05.02", "title": "Цветан Цветанов, ГЕРБ: Твърдо стоим зад Емил Христов и няма да позволим БСП да всяват разделение и омраза"}
{"url": "http://www.focus-news.net/news/2018/05/02/2517378/gabrovo-83-godishna-zhena-ot-dryanovo-e-stanala-zhertva-na-telefonna-izmama-za-sumata-ot-4000-lv.html", "text": "3-годишна жителка на Дряново е станала жертва на телефонна измама по схемата „съдействие при провеждане на полицейска операция“ станала, съобщиха от МВР. Убедена, че помага на униформените, тя дала на непознат наличните си 4000 лева. По случая е образувано досъдебно производство.", "date": "2018.05.02", "title": "Габрово: 83-годишна жена от Дряново е станала жертва на телефонна измама за сумата от 4000 лв."}
{"url": "http://www.focus-news.net/news/2018/05/02/2517379/varna-22-godishen-mazh-e-blasnat-ot-lek-avtomobil-na-peshehodna-pateka-v-grada.html", "text": "22-годишен мъж е блъснат от лек автомобил на пешеходна пътека в града. Това съобщиха от ОДМВР - Варна. На 30 април т.г. около 14.15 часа в град Варна, на кръстовището на бул. \"Съборни\" и ул. \"Драгоман\", е възникнало пътнотранспортно произшествие. Водачът на лек автомобил \"Дачия\" с инициали К. Г. (на 47 г.) от Варна, по време на движение, не пропуска и блъска пешеходец, който пресича на сигнализирана пешеходна пътека пътното платно. Вследствие на инцидента е 22-годишният мъж получава контузни наранявания, прегледан е и освободен, без опасност за живота.", "date": "2018.05.02", "title": "Варна: 22-годишен мъж е блъснат от лек автомобил на пешеходна пътека в града"}
{"url": "http://www.focus-news.net/news/2018/05/02/2517380/smolyan-na-ofitsialna-tseremoniya-shte-bade-dadeno-nachaloto-na-proekta-za-osnoven-remont-i-rekonstruktsiya-na-odz-buratino.html", "text": "На 3 май 2018 г. от 10.00 часа на ул. „Евридика“ непосредствено до входа на Обединено детска заведение №5 „Буратино“ ул. Училищна №7, ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие. Това съобщиха от пресцентъра на Общината.\r\nЦеремонията ще постави началото на строителните дейности за основен ремонт и реконструкция на ОДЗ \"Буратино\".", "date": "2018.05.02", "title": "Смолян: На официална церемония ще бъде дадено началото на проекта за основен ремонт и реконструкция на ОДЗ \"Буратино\""}
{"url": "http://www.focus-news.net/news/2018/05/02/2517383/smolyan-na-ofitsialna-tseremoniya-shte-bade-dadeno-nachaloto-na-proekta-za-obnovyavane-na-dvorno-prostranstvo-i-ploshtadkite-na-gpche-i-vi-ou-ivan-vazov.html", "text": "На официална церемония ще бъде дадено началото на проекта за обновяване на дворно пространство и площадките на ГПЧЕ и VI ОУ \"Иван Вазов\". Това съобщиха от пресцентъра на Общината. На 3 май 2018 г. от 11.00 часа в двора със спортните площадки на VI ОУ „Иван Вазов“ и ГПЧЕ „Иван Вазов“ ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в град Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие.\r\nЦеремонията ще постави началото на строителните дейности за обновяване на дворно пространство и спортни площадки на ГПЧЕ и VI ОУ \"Иван Вазов\".", "date": "2018.05.02", "title": "Смолян: На официална церемония ще бъде дадено началото на проекта за обновяване на дворно пространство и площадките на ГПЧЕ и VI ОУ \"Иван Вазов\""}
{"url": "http://www.focus-news.net/news/2018/05/02/2517382/georgi-glushkov-balgarska-federatsiya-po-basketbol-balgariya-ima-realniya-shans-da-se-prebori-za-domakinstvo-na-svetovnoto-parvenstvo-po-basketbol-za-yunoshi-prez-2020-godina.html", "text": "България има реален шанс да се пребори за домакинство на световното първенство за юноши по баскетбол през 2020 година, както и за домакинство в груповата фаза на Европейското първенство за мъже през 2021 година. Това каза в рубриката „България обича младите“ на Радио „Фокус“ президентът на Българска федерация по баскетбол Георги Глушков. По думите му страната ни има нужния опит, познания и самочувствие световното първенство през 2020 г. да се проведе в България, като, въпреки сериозната конкуренция, можем да се преборим за това. „Арена Армеец е едно много модерно и функционално съоръжение, което има перфектни условия за игра на световно ниво“, добави още Глушков. Относно юношите по баскетбол, той каза още, че досега страната не е участвала на световно първенство за тази възраст, но най-подходящият момент за това е настъпил. По отношение на мъжкия национален тим, Глушков отбеляза, че класата на тима зависи нивото на вътрешния шампионат. \"Тази година се забелязва, че в първенството повечето състезатели са българи, за разлика от последните 3 - 4 години, което е повод за радост\", коментира президентът на Българската баскетболна федерация.", "date": "2018.05.02", "title": "Георги Глушков, Българска федерация по баскетбол: България има реалния шанс да се пребори за домакинство на световното първенство по баскетбол за юноши през 2020 година"}
{"url": "http://www.focus-news.net/news/2018/05/02/2517385/neformalna-sreshta-na-prezidentite-na-republika-balgariya-republika-avstriya-i-rumaniya-shte-se-sastoi-v-ruse-na-4-may.html", "text": "На 4 май 2018 г. в град Русе ще се проведе неформална среща на президентите на Република България, Република Австрия и Румъния. Това съобщиха от прессекретариата на държавния глава. По покана на държавния глава Румен Радев на посещение в град Русе ще бъдат президентите Александър Ван дер Белен и Клаус Йоханис. По време на срещата, която е на тема „Бъдещето на обединена Европа“, ще бъдат обсъдени основни теми от европейския дневния ред, които са и сред българските приоритети на председателството на Съвета на ЕС.   \r\nСрещата в Русе е израз и на политическата воля на трите държави, които последователно ще поемат председателството на Съвета на ЕС, да се гарантира приемственост по ключови общи позиции в дневния ред на общността, като европейската перспектива за Западните Балкани, бъдещето на кохезионната политика, енергийната и транспортна свързаност в региона. Градът е избран символично, тъй като сред основните теми на срещата ще бъде развитието на Дунавския регион, който има голямо значение за свързаността и повишаване на икономическия растеж в Европейския съюз.   \r\nВ 09.50 часа Румен Радев ще посрещне своите колеги пред сградата на Регионалния исторически музей. В 10.05 часа е предвидена обща снимка на тримата президенти. В 10.30 часа в Зала „Княз Александър I“ на музея ще се състои неформалната среща на президентите на Република България, Румъния и Република Австрия. В 15.00 часа в сградата на Русенски университет - Канев център тримата държавни глави ще вземат участие в конференция на тема „Устойчиво развитие на Дунавския регион“. В 16.20 часа в Зала 2 на Канев център, президентите Румен Радев, Александър Ван дер Белен и Клаус Йоханис ще направят съвместни изявления за медиите. В 17.00 часа в Русенския университет „Ангел Кънчев“ държавният глава Румен Радев ще проведе среща с кметове от Дунавския регион.", "date": "2018.05.02", "title": "Неформална среща на президентите на Република България, Република Австрия и Румъния ще се състои в Русе на 4 май"}
{"url": "http://www.focus-news.net/news/2018/05/02/2517381/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин отново ще говорим за актуалните теми, свързани с града и малките населени места от общината.  Предаването ще започнем с една хубава новини за Симитли. Става дума за това, че в края на миналата седмица кметът на община Симитли Апостол Апостолов, заедно с кметовете на Благоевград, Рила, Кочериново и Бобошево подписа договор за проектиране и изграждане на две инсталации за преработка на отпадъците с министъра на околната среда и водите Нено Димов. Веднага след това ще говорим за предстоящото третиране на тревните площи в Симитли срещу насекоми и гризачи. Какъв е графикът, по който ще се пръска и кои участъци ще бъдат третиране – отговорите на тези въпроси ще получите само на нашите честоти. Във втората част от предаването ще Ви срещнем с директорът Обединено училище „Св. Паисий Хилендарски“ – село Долно Осеново Лиляна Качулска. Поводът за разговорът ни с нея е предстоящият прием на първокласниците, но и други интересни и актуални теми, свързани с учебното заведение. В края на предаването очаквайте и традиционният ни обзор за всичко по-важно, което се случи в общината през изминалите 7 дни.", "date": "2018.05.02", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/05/02/2517358/sas-118-glasa-protiv-parlamentat-othvarli-iskaneto-za-ostavka-na-emil-hristov-kato-zamestnik-predsedatel-na-narodnoto-sabranie.html", "text": "Парламентът отхвърли искането за оставка на Емил Христов като заместник-председател на Народното събрание, предаде репортер на Агенция „Фокус“. „За“ оставката му гласуваха 71 народни представители, „против“ – 118 и „въздържали се“ - 0, с което бе отхвърлена. Проекторешението бе внесено с 80 подписа от ПГ на „БСП за България“ заради това, че Христов не допусна хората с увреждания в парламента на 18 април 2018 г. От своя страна заместник-председателят на парламента Емил Христов заяви, че от БСП са злоупотребили с тези хора. Той призова БСП да се извини на хората с увреждания, които са употребили и на онези, които са заблудили. Председателят на ПГ на ГЕРБ Цветан Цветанов заяви, че парламентарната му група стои твърдо зад Емил Христов. Според ГЕРБ скандалът с допуска на хората с увреждания в парламента цели да дискредитира Емил Христов, правителството и управляващите. Заместник-председателят на ПГ на „БСП за България“ Антон Кутев посочи, че Народното събрание в лицето на Емил Христов е направило груба грешка като не допуснало хората с увреждания и с това е показало бездушието на властта. Колегата му Драгомир Стойнев се обърна към ГЕРБ и им каза, че са в изолация, защото се пазят  от българските граждани и бягат от проблемите им. От ПГ на ДПС заявиха, че няма да участват гласуването по оставката на Емил Христов като заместник-председател на Народното събрание.\r\nДеница КИТАНОВА", "date": "2018.05.02", "title": "Със 118 гласа \"против\" парламентът отхвърли искането за оставка на Емил Христов като заместник-председател на Народното събрание"}
{"url": "http://www.focus-news.net/news/2018/05/02/2517387/na-sreshtata-na-varha-v-sofiya-evropeyskata-banka-za-vazstanovyavane-i-razvitie-shte-predstavi-konkretni-proekti-za-izgrazhdane-na-svarzanost-i-infrastruktura-na-zapadnite-balkani.html", "text": "В телефонен разговор, проведен по инициатива на председателя на Европейската банка за възстановяване и развитие, сър Сума Чакрабарти запозна премиера Бойко Борисов с актуалните планове на ЕБВР за Западните Балкани. Той го информира, че на Срещата на върха в София на 17 май ще представи предложения за конкретни проекти в областта на свързаността и инфраструктурата. Това съобщиха от правителствената информационна служба.\r\nСума Чакрабарти благодари на Борисов за навременната инициатива българската столица да домакинства разговори на най-високо равнище между държавите от ЕС и страните от Западните Балкани. По думите му извеждането на този приоритет на Българското председателство и организирането на срещата идва в решаващ за региона момент. Сър Чакрабарти увери министър-председателя, че ЕБВР ще подкрепи напълно усилията му за развитие на Балканите. В последните години банката е фокусирала значителна част от дейността си към този регион и организира редица инвестиционни форуми в негова подкрепа, посочи председателят на ЕБВР. На последния, който се проведе през февруари в Лондон, почетен гост беше премиерът Борисов. \r\nПо време на телефонния разговор беше уточнено също, че в рамките срещата на върха в София сър Сума Чакрабарти и министър-председателят Бойко Борисов ще обсъдят с лидерите на държавите от Западните Балкани и конкретните възможности за сътрудничество с финансовата институция.", "date": "2018.05.02", "title": "На Срещата на върха в София Европейската банка за възстановяване и развитие ще представи конкретни проекти за изграждане на свързаност и инфраструктура на Западните Балкани"}
{"url": "http://www.focus-news.net/news/2018/05/02/2517390/blagoevgrad-v-grada-shte-se-provede-initsiativata-balgariya-sportuva-2018.html", "text": "„Благоевград спортува“ ще се проведе за първи път в града. Това съобщиха от пресцентъра на Община Благоевград. Спортната инициатива, част от мащабното събитие „България спортува“, ще се проведе в рамките на два дни (събота и неделя). Стартът ще бъде даден на 5 май от 11.00 часа и ще превърне парк „Бачиново“ в арена на различни спортни и тренировъчни активности, които за първи път в подобен мащаб ще се проведат на открито.\r\nОтделни площи ще бъдат предназначени за редица спортни занимания, сред които и кросфит и бъбъл футбол. Ще бъдат представени тренировки за ранно физическо развитие на деца до 12 години „Детето чудо“, както и тренировки „Мама и бебе“ за проследяване на физическото възстановяване при новородили майки.\r\nПо време на спортния празник ще се проведат информационни дискусии, свързани със здравословния начин на живот, които обхващат теми като правилно хранене, спорт, наднормено тегло, диабет, астма, алергии и двигателна рехабилитация. За най-малките посетители са предвидени и забавления с участие на домашни любимци.\r\n„България спортува“ е социално спортно събитие, посветено на активния живот в модерна градска среда, което представя на едно място най-обичаните, познати и нови спортни дисциплини. В рамките на събитието, всеки посетител има възможност да се включи и да участва безплатно в избран спорт, групова или индивидуална тренировка, както и да получи цялостна информация за правилно хранене и здравословен начин на живот.\r\nМисията е да развива спортната култура на модерния градски човек и е подкрепена от спортисти като Христо Стоичков, Мария Гроздева, Тереза Маринова, Евгения Раданова, Илиана Раева, Наско Сираков и много други. \r\nПрез тази година „България спортува“ ще бъде част от спортния празник \"Световен ден на предизвикателството\". Събитието е включено в програмата на Международната асоциация \"Спорт за всички\" (ТАФИСА) и се провежда ежегодно от 1983 г. през месец май в над 100 страни на всички континенти.", "date": "2018.05.02", "title": "Благоевград: В града ще се проведе инициативата „България спортува 2018“"}
{"url": "http://www.focus-news.net/news/2018/05/02/2517389/inspektor-maya-vasileva-sektor-patna-politsiya-varna-uvelichavat-se-zhenite-v-sistemata-na-mvr.html", "text": "Увеличават се жените в системата на МВР. Това каза в интервю за Радио „Фокус“ – Варна младши инспектор Мая Василева от сектор „Пътна полиция“ при Областна дирекция на МВР – Варна. Младши инспектор Мая Василева е в системата на МВР от 7 години. По думите й спрямо минали периоди се отчита увеличение на женското присъствие. „Когато започнах работа, жените полицаи бяхме единици. Днес вече виждам женско присъствие във всяко районно управление, отдел или сектор. Има желание от страна на дамите да се присъединят към тази нелека професия“, отбеляза  Мая Василева. \r\n„Това е едно вътрешно усещане, което човек не може да обясни. Помагайки на хората, това ти дава сили да продължаваш да се отзоваваш и да помагаш, доколкото възможностите ти позволяват според ситуацията“, каза още младши инспектор Мая Василева. Тя посочи, че работата е трудна, но те променя като личност – ставаш по-самоуверена. „Ежедневието ти е като на боец, предизвикателствата в утрешния ден са непредвидими. Трябва всеки ден да се доказваш – първо на колегите си, втори път – на гражданите. С времето успях да докажа себе си и да покажа своите позитиви. Доказахме и това, че жените сме не по-малко способни от мъжете. Но в такава среда, предимно от мъже, се работи лесно, помагаме си. Това също ме мотивира да работя и да се чувствам част от тях“, подчерта Мая Василева. \r\nТя допълни, че в личен план трудност представлява ежедневието й, тъй като съпругът й също е служител на МВР. Случвало се е и двамата да бъдат ангажирани по едно и също време за дадено мероприятие, което налага за детето да се грижи близък роднина. „Напрежението през ежедневието също оказва влияние по отношение на търпеливост и сдържаност към детето. А в работата има много ситуации при пътни инциденти, които се запечатват в съзнанието завинаги“, коментира младши инспектор Мая Василева.\r\nМарияна ВАЛЕНТИНОВА", "date": "2018.05.02", "title": "Инспектор Мая Василева, сектор „Пътна полиция“ – Варна: Увеличават се жените в системата на МВР"}
{"url": "http://www.focus-news.net/news/2018/05/02/2517386/plovdiv-arheolozi-razkriha-chast-ot-antichna-ulitsa-koyato-dava-nasoki-kak-e-izglezhdal-antichniyat-filipopol.html", "text": "Археолози разкриха част от антична улица, която дава насоки как е изглеждал античният Филипопол. Това съобщи за Радио „Фокус”-Пловдив ръководителят на обекта археологът Елена Божинова. „Тази улица е широка 7 метра и е проучена в западна и източна посока, отново при спасителни археологически проучвания”, разказа Елена Божинова. В археологическата литература такава антична улица е била наричана Декуманус норт. „Това е наименованието за улиците, разположени по посока изток-запад, а тази е най-северната проучена улица и извежда към Източната порта, която е официалният вход към античния град Филипопол и в западна посока води до Римския стадион, като преминава през Стария град”, уточни Божинова. \r\nОткрита е и основата на едно много масивно съоръжение, което се е разполагало над улицата и вероятно се касае за Арка, или порта с обществено предназначение”, каза още Елена Божинова. Според нея няма съмнение, че става дума за обществено съоръжение.  Този тип структури винаги се били разполагани на Централните улици, това е бил един от централните входове на града. До момента се знае, че това е една от най-централните улици, през която са минавали управниците. По нея е имало масивни каменни блокове и пясъчници, които са се използвали в по-ранните периоди през 1 и 2 век. Арката частично застъпва улицата, което означава, че е била изградена много преди разкритата сега улица, когато ширината и е била по-малка. Според археолозите на същото място е имало три улици, които са били изграждани една след друга във времето.\r\nЦветана ТОНЧЕВА", "date": "2018.05.02", "title": "Пловдив: Археолози разкриха част от антична улица, която дава насоки как е изглеждал античният Филипопол"}
{"url": "http://www.focus-news.net/news/2018/05/02/2517388/new-europe-ek-predstavya-predvaritelniya-byudzhet-na-obshtnostta-za-perioda-2021-2027-godina.html", "text": "Европейският съюз започва в сряда процесът на договаряне на бюджета за периода 2021-2027 г., т.е. първият без вноски от Обединеното кралство, отбелязва електронното издание New Europe, като отбелязва, че с този ход комисарят по бюджета Гюнтер Йотингер отваря сцената за сблъсък, който ще разкрие дълбоко разцепление, - регионално и политическо.\r\nСтруктурни фондове\r\nМиналата седмица медиите пропуснаха намерението на Европейската комисия да прехвърли тежестта на бюджета от Изток на Юг. По принцип това ще бъде легитимирано чрез въвеждането на нови принципи при изчисляването на допустимостта, включително младежката безработица, върховенството на закона и броя на търсещите убежище. Държавите от Вишеградската група (Унгария, Полша, Чешката република и Словакия) едва ли ще приемат предложението без борба. Британската дупка\r\nДоговарянето на Многогодишната финансова рамка се провежда в преговорите за състава на следващата Европейска комисия. Освен това има очакване Брюксел да се захване със нширокообхватни институционални реформи, които също ще разширят обхвата на преговорите.\r\nБюджетът ще потвърди и преначертае линии на преговори, регионални и политически за разпределението на около един трилион евро или 2% от БВП на ЕС.По-широката институционална програма\r\nПреди да договарят структурните фондове, държавите ще трябва да се споразумеят кой ще попълни годишната дупка от 10-15 млрд. евро, която ще се отвори след излизането на Великобритания от структурите на Общността.  В това уравнение държавите няма да могат да заобикалят предоговарянето на исторически най-скъпата политика, т.е. Общата селскостопанска политика (ОСП). Подразбиращият се аргумент е, че 7% от европейското население не трябва да консумира 80% от бюджета на Европа.\r\nФранция и Германия очевидно са готови да увеличат своя принос, но Австрия, Дания и Швеция не са толкова въодушавени от идеята. Остава една година до изборите в Швеция, а Дания и Австрия имат евроскептични правителства. Сигурно е, че отстъпките ще бъдат по-малко приемливи.\r\nПреговорите ще доведат до елементи на политическо приоритизиране. Намаляването на разходите за селското стопанство и намаляването на структурните фондове за Изтока може да бъде договорено в контекста на бъдещето, като се отделят повече средства за отбраната, граничния контрол и цифровата икономика. Тези нови приоритети в крайна сметка също ще се превърне в неразделна част от бюджетните преговори.Тереза Герова", "date": "2018.05.02", "title": "New Europe: ЕК представя предварителния бюджет на Общността за периода 2021-2027 година"}
{"url": "http://www.focus-news.net/news/2018/05/02/2517384/miroslav-yanchev-kmet-na-zlatograd-dreskodat-za-praznika-na-chevermeto-shte-bade-folklorna-nosiya-nezavisimo-ot-koy-kray-shte-e-tya.html", "text": "За пета поредна година в Златоград ще се проведе Празник на чевермето. Това каза за Радио „Фокус“ – Смолян кметът на Златоград Мирослав Янчев. Празникът ще започне в 10.00 часа на 5 май и ще продължи и на Гергьовден, като и в двата дни ще има богата фолклорна програма. Предвидени са 150 чевермета, които ще се въртят в центъра на града под звуците на над 110 каба гайди. Янчев отбеляза, че за всички жители и гости ще има хубава музика, вкусна храна и всичко това, заедно с красивата природа и историята на Златоград са важни причини, заради които хората могат да посетят най-южния град в страната. „В парка, където ще се въртят 150-те чевермета, на място ще се видят и още традиционни родопски ястия. Дрескодът е определен да бъде фолклорна носия, независимо от кой край ще е тя. Искаме този ден да се превърне не само в кулинарен празник на чевермето, а и на традициите и носиите“, уточни Янчев. \r\nТой подчерта, че е оптимист, тъй като с всяка изминала година се увеличава броят на посетителите с носии и изрази надежда , че и тази година ще има още повече гости с носии. „Това е магията на празника и освен, че е началото на пролетта, отделно да си облечем носиите и да се почувстваме по различен начин“, допълни кметът на Златоград.Той посочи, че Празникът на чевермето пълни хотелите не само в община Златоград, но и тези в Смолян и Кърджали и по този начин помагат и на бизнеса в съседните градове.\r\nНели ГЕРГЬОВСКА", "date": "2018.05.02", "title": "Мирослав Янчев, кмет на Златоград: Дрескодът за Празника на чевермето ще бъде фолклорна носия, независимо от кой край ще е тя"}
{"url": "http://www.focus-news.net/news/2018/05/02/2517392/plovdiv-s-praznichna-programa-obshtina-asenovgrad-shte-otbelezhi-denya-na-evropa-i-na-pobedata-nad-hitlerofashizma.html", "text": "С богата празнична програма Община Асеновград ще отбележи Деня на Европа и на победата над хитлерофашизма – 9 май. Това съобщиха за Радио „Фокус“ – Пловдив от пресцентъра на Общината. Честванията започват на 8 май в читалище „Родолюбие“, когато Пенсионерски хор „Станимака“ ще изнесе музикално-поетична композиция, озаглавена „България и Денят на Европа“. Празничната програма продължава на 9 май с четири събития. В 10.00 часа в двора на Военно формирование 24490 в Асеновград ще бъдат поднесени цветя пред паметника на загиналите в Отечествената война. В церемонията ще участват представители на Община Асеновград, на военното формирование, също на Съюза на офицерите и сержантите от запаса и Съюза на ветераните от войните и военноинвалидите.\r\nВ 17.00 часа пред читалище „Родолюбие“ ученици от ПГ „Цар Иван Асен II” ще организират своебразен Ден на таланта. В 17.30 часа в Градската библиотека ще започне празничната програма на Национално движение „Русофили” и Община Асеновград.  В 18.30 часа на пл. „Акад. Николай Хайтов“ ще се състои концерт- спектакъл „За мирна Европа” на денс формация „Косара”, танцов състав „Станимаклийче” при Центъра за подкрепа и личностно развитие „Васил Левски” и балетно студио „Терпсихора” при читалище „Родолюбие”.", "date": "2018.05.02", "title": "Пловдив: С празнична програма Община Асеновград ще отбележи Деня на Европа и на победата над хитлерофашизма"}
{"url": "http://www.focus-news.net/news/2018/05/02/2517391/xinhua-trima-dushi-sa-zaginali-pri-samoubiystvenata-ataka-na-islyamska-darzhava-v-tripoli.html", "text": "Трима служители по сигурността са загинали при самоубийствената атака на „Ислямска държава“ срещу сградата на Националната избирателна комисия на Либия в столицата Триполи, предава китайската информационна агенция Xinhua.  \r\n„Редица самоубийствени атентатори се взривиха в Националната избирателна комисия в центъра на Триполи и откриха огън при придвижването си към кабинетите на персонала“, заяви за агенцията представител на Министерството на вътрешните работи на Либия.\r\n„Нападението уби трима души, определени да защитят седалището на НИК\", добави официалният служител.Тереза Герова", "date": "2018.05.02", "title": "Xinhua: Трима души са загинали при самоубийствената атака на „Ислямска държава“ в Триполи"}
{"url": "http://www.focus-news.net/news/2018/05/02/2517395/ek-predlaga-moderen-byudzhet-za-sayuz-koyto-zakrilya-predostavya-vazmozhnosti-i-zashtitava.html", "text": "ЕК предлага модерен бюджет за Съюз, който закриля, предоставя възможности и защитава. Това съобщиха от пресцентъра на Представителството на ЕК в България. Комисията представя днес предложение за прагматичен, модерен и дългосрочен бюджет за периода 2021—2027 г. \r\nТой представлява честен отговор на днешната реалност, в която от Европа се очаква да играе по-голяма роля за осигуряването на сигурност и стабилност в един нестабилен свят, в момент, в който оттеглянето на Обединеното кралство от ЕС ще остави значителен недостиг на средства в бюджета ни. Днешното предложение отговаря на това двойно предизвикателство чрез намаляване на разходите, но и чрез осигуряване на нови ресурси. Финансирането на новите и основните приоритети на Съюза ще бъде запазено или увеличено, което неизбежно означава, че средствата за други области ще бъдат намалени. \r\nПредложението на Комисията привежда бюджета на Съюза в съответствие с политическите ни приоритети, съгласно положителната програма, определена от председателя Жан-Клод Юнкер в обръщението му за състоянието на Съюза, произнесено на 14 септември 2016 г., и одобрена от лидерите на ЕС-27 в Братислава на 16 септември 2016 г. и в Римската декларацията от 25 март 2017 г. Като се съсредоточава върху областите, в които Съюзът е в най-добра позиция да постига резултати, той е бюджет за една Европа, която закриля, предоставя възможности и защитава. \r\nРешението за бъдещия дългосрочен бюджет на ЕС след това ще трябва да бъде прието от Съвета с единодушие, с одобрението на Европейския парламент, като спазването на нужните срокове е от решаващо значение.", "date": "2018.05.02", "title": "ЕК предлага модерен бюджет за Съюз, който закриля, предоставя възможности и защитава"}
{"url": "http://www.focus-news.net/news/2018/05/02/2517393/sport-roma-goni-novo-chudo-na-olimpiko.html", "text": "Рома и Ливърпул слагат довечера точката в елиминационната фаза на сегашното издание на Шампионската лига. Джалороси и червени ще определят символичния гост в спора за трофея на 26 май. А правото да е домакин на финала в украинската столица Киев се падна на победителя от снощната класика Реал М - Байерн след 2:1 за Белия балет на \"Алианц\". Рома, който единствен в кампанията не е печелил най-ценното отличие на Стария континент, е изправен пред ново, още по-голямо изпитание. Вълците се нуждаят от ново чудо на \"Олимпико\" като 3:0 в 1/Финалния реванш срещу Барселона. И ако на 10 април мисията на джалоросите изглеждаше немислима, то сега тя е двойно по-невъзможна. Три гола във вратата на Ливърпул са постижими, но спиране на феноменалния Мохамед Салах в комбинация с останалата част от изпепеляващото атакуващо интернационално трио на мърсисайдци - Роберто Фирмино и Садио Мане, изглежда като научна фантастика. Точно те се разписаха миналия вторник - по 2 пъти египтянинът и бразилецът и веднъж сенегалецът. Историята също е на страната на англичаните. Полученото 2:5 на \"Анфилд\" може и дава надежди на домакините, както бе и при 1:4 на \"Hoy Камп\". Но досега в елиминации Ливърпул 6 пъти е гостувал след победа с 3 гола разлика и не е отпадал. През този сезон червените показват особен футбол. В тима на Юрген Клоп сякаш всичко се подчинява на някакви импулси - на моменти няма сила, която да спре червените, в други са неузнаваемо небрежни. А това е гаранция за драма. Проблемите в защита не са отсега, но предвид мощта на атаката могат да бъдат компенсирани. Мърсисайдци са отбор, който е в състояние с лекота да вкара 2-3 гола повече от съперника без значение колко е инкасирал. А човекът на момента в червено се нарича Мохамед Салах. Няма никакъв смисъл от задълбаване в сравнения и анализи, които специалистите се надпреварват да правят между египтянина и чудовищата Меси и Роналдо. Важното е друго - в момента той е точно толкова решаващ колкото Лео за Барса и Кристиано за Реал. А за Ливърпул това носи аромата на трофей... Довечера мърсисайдци едва ли ще допуснат да развалят юбилея си - мач №100 (47-30-22) в Шампионската лига. Така те се превръщат в 18-ия член на отбрания елит и четвъртия от Англия след Манчестър Ю, Арсенал и Челси. В състояние ли е Рома отново да пренареди пасианса? Домакините се нуждаят от перфектния мач, за да стигнат до втори финал в турнира след 34 г. Хазартният ход с трима в защита на \"Анфилд\" (3-4-2-1) е забравен и вълците се връщат към обичайното (4-3-3). Салах, който правеше каквото си поиска с Жезус, \"прати\" бразилеца на пейката. Вярно - Манолас носи вина за головете на Мохамед, но героят срещу Барселона няма алтернатива. Юндер, който си бе глътнал езика на \"Анфилд\", сяда на пейката за сметка на Шик, на чиято мощ съчетана с тази на Джеко, ще се разчита в атаката. Строотман и Пероти не успяха да се възстановят и шансове получават халфът Пелегрини и крилото Ел Шаарави. От съществено значение за домакините ще е да скъсят разстоянията между линиите, в противен случай убийствените контри на Ливърпул ще ги разкъсат.", "date": "2018.05.02", "title": "Спорт: Рома гони ново чудо на \"Олимпико\""}
{"url": "http://www.focus-news.net/news/2018/05/02/2517396/ministar-krasen-kralev-i-rakovodstvoto-na-natsionalen-mladezhki-forum-obsadiha-konkretni-merki-za-razvitie-na-mladezhkiya-sektor.html", "text": "Министърът на младежта и спорта Красен Кралев и зам.-министърът на младежта и спорта Ваня Колева проведоха работна среща с ръководството на Национален младежки форум (НМФ), представляван от председателя Илина Мутафчиева. Това съобщиха от пресцентъра на Министерството на младежта и спорта. На срещата присъстваха Райчо Райчев – зам.-председател на НМФ, Мирослав Цеков – главен секретар на НМФ, Никол Първанова и Катрин Станчева – членове на Управителния съвет на НМФ, както и експерти от дирекция “Младежки политики” в ММС. По време на разговора бяха обсъдени конкретни предложения от страна на националния младежки съвет на България - НМФ,  пълноправен член на Европейски младежки форум, за общи стъпки съвместно с ММС относно развитието на младежкия сектор.\r\nВ началото на разговора Илина Мутафчиева подчерта, че не трябва да се допуска НМФ и младежките политики да бъдат употребявани за партийни цели, както се случи във връзка с провеждането на Европейската младежка конференция, защото младежта е хоризонтална политика и има своите политически цели. “Работим чудесно с министър Красен Кралев и Министерство на младежта и спорта (ММС) и се надяваме да продължим добрата комуникация в интерес на младежкото yчастие на национално и европейско ниво”, заяви председателят на НМФ. Мутафчиева допълни, че предстои много съвместна работа по младежките цели, изработени от  над 250 младежки делегати от 40 страни по време на Европейската младежка конференция в София.\r\nОтносно Национална работна група по Структурен диалог ММС и НМФ се обединиха около мнението, че съставът на тази група е подходящ и не трябва да бъде променян. Министър Кралев заяви, че е европейска практика националният младежки съвет да ръководи тази работна група, в конкретния случай лицето на НМФ. По думите му, това е в унисон с политиката на овластяване на младежите.\r\nБяха обсъдени исканията на НМФ относно Националната програма за младежта и възможностите за допълнително административното олекотяване на Програмата. Зам.-министър Колева изтъкна, че ММС вече е предприело мерки в тази насока.\r\nРъководството на НМФ заяви желанието си за по-активно участие на младежкия неправителствен сектор в изработването на новата Национална младежка стратегия. От страна на ММС бе заявено категорично, че новата стратегия ще бъде обсъдена с всички заинтересовани страни, за да отговаря на нуждите и желанията на възможно най-много млади хора.\r\nЩе бъде сформирана експертна група между представители на НМФ и ММС, които през следващата седмица ще обсъдят направените предложения и конкретни мерки за развитието на младежкия сектор.", "date": "2018.05.02", "title": "Министър Красен Кралев и ръководството на Национален младежки форум обсъдиха конкретни мерки за развитие на младежкия сектор"}
{"url": "http://www.focus-news.net/news/2018/05/02/2517399/ministar-tsetska-tsacheva-posledniyat-savet-na-balgarskoto-predsedatelstvo-shte-bade-na-4-i-5-yuni-2018-g-togava-shte-se-predade-shtafetata-na-avstriyskoto-predsedatelstvo.html", "text": "Последният съвет на Българското председателство ще бъде на 4 и 5 юни 2018 г. и там ще приключи формалната работа по досиетата и ще се предаде щафетата на Австрийското председателство. Това каза министърът на правосъдието Цецка Цачева по време на изслушването си в Парламентарната правна комисия за напредъка по реализацията на приоритетите на Българското председателство, предаде репортер на Агенция „Фокус“.  Цачева уточни, че последният съвет ще се проведе в Люксембург. „За мен е изключително важно да информирам ресорната комисия за напредъка и очакванията докрая на Българското председателство по отделните досиета и теми, които са в компетентността на Министерство на правосъдието. Подобен отчет направих преди ден, в понеделник“, каза Цачева. Тя отчете, че сред досиетата, по които Българското председателство провежда триалози е този за Агенцията на ЕС за сътрудничество в областта на наказателното правосъдие. „Напредъкът е обвързан с работата по проекта на регламент относно обработването на лични данни от институциите на ЕС“, коментира Цачева. Министърът заяви, че Българското председателство продължава да работи активно за постигане на съгласие по финализиране на преговорите по досието. \"Работата на този регламент е и във връзка с общия регламент на защита на данните“, каза тя. Цачева посочи, че стремежът на страната ни е да приключи триалозите и окончателно да приемем акта. „На следващо място предложение за регламент за решения за обезпечаване и конфискация. По това досие по време на Българското председателство стартираха триалозите“, заяви Цачева. \"По време на българското председателство стартираха преговорите по предложение за директива на ЕП за борба с изпирането на пари. Следващият триаолг е предвиден за 30 май 2018 г. Каква ни е максималната цел тук - отново се стремим към приключване на триалозите и окончателно приемане на акта\", допълни министър Цецка Цачева.  \r\nДеница КИТАНОВА", "date": "2018.05.02", "title": "Министър Цецка Цачева: Последният съвет на Българското председателство ще бъде на 4 и 5 юни 2018 г., тогава ще се предаде щафетата на Австрийското председателство"}
{"url": "http://www.focus-news.net/news/2018/05/02/2517394/blagoevgrad-obshtinata-nyama-da-dopusne-konflikt-mezhdu-barzoto-stroitelstvo-na-am-struma-i-sahranyavaneto-na-arheologicheskite-nahodki-kray-selata-pokrovnik-i-zelen-dol.html", "text": "Няма да бъде допуснат конфликт между бързото строителство на автомагистрала „Струма“ и съхраняването на археологическите находки край селата Покровник и Зелен дол. Това се посочва в позиция на Община Благоевград относно археологическите находки край селата Покровник и Зелен дол. В позицията на Общината се посочва още: \"Кметът на Благоевград д-р Атанас Камбитов проведе разговор с доц. д-р Здравко Димитров от Национален археологически институт с музей към БАН и ръководител на екипа, проучващ терена на който бяха открити археологически находки край селата Зелен дол и Покровник. \r\nОще от откриването на обекта, Община Благоевград е осигурила денонощна охрана, с цел запазване на неговата цялост. По този начин всички артефакти ще бъдат съхранени в автентичния им вид. \r\nВ момента на терен работи само екипа на доц. д-р Димитров. \r\nОт Министерство на културата ще създадат експертна комисия, която да проучи обекта. До тогава няма да бъдат допускани никакви строителни дейности в района, свързани с изграждането на автомагистрала „Струма“. Последващите дейности ще бъдат съобразени с мнението на експертната комисия както и с позицията на държавно ниво.\r\nПоддържа се непрекъсната връзка с Министерство на културата, Министерство на регионалното развитие и благоустройство и екипа, проучващ терена. Няма да бъде допуснат конфликт между бързото строителство на автомагистрала „Струма“ и съхраняване на археологическите находки.\r\nОбщина Благоевград застава изцяло зад идеята за запазване на археологическите находки в автентичния им вид\".", "date": "2018.05.02", "title": "Благоевград: Общината няма да допусне конфликт между бързото строителство на АМ „Струма“ и съхраняването на археологическите находки край селата Покровник и Зелен дол"}
{"url": "http://www.focus-news.net/news/2018/05/02/2517377/nova-makedoniya-otlozhiha-deloto-titanik-za-9-may.html", "text": "Съдът в Скопие все още не е взел решение по искането за освобождаване на съдебния състав по делото „Титаник“, което стана причина заседанието отново да бъде отложено – този път за 9 май, съобщава скопското електронно издание „Нова“. \r\nВ сряда в Наказателния съд в Скопие бе насрочено ново заседание по делото „Титаник\" на Специализираната прокуратура.Претходното бе отложено поради отсъствието на Гордана Янкуловска, но и поради факта, че в съда не бе пристигнал отговор на искането на адвоката Еленко Миланов за освобождаване на съдийския състав. Съответното искане той постави заради съмнение, че съдиите са били подслушвани. \r\nОбвинями по делото са бившият председател на ВМРО-ДПМНЕ Никола Груевски и съпартийците му Мартин Протогеров, Кирил Божиновски, Миле Янакиески и Гордана Янкуловска. Те са заподозрени за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.Тереза Герова", "date": "2018.05.02", "title": "„Нова“ (Македония): Отложиха делото „Титаник“ за 9 май"}
{"url": "http://www.focus-news.net/news/2018/05/02/2517397/sofiyska-rayonna-prokuratura-vnese-obvinitelen-akt-za-huliganstvo-na-metrostantsiya-su-sv-kliment-ohridski.html", "text": "Софийска районна прокуратура внесе обвинителен акт за хулиганство, извършено на метростанция СУ „Св. Климент Охридски“. Това съобщиха от пресцентъра на Прокуратура на Република България. С внесен от СРП днес обвинителен акт, Добромир Димитров е обвинен в това, че:\r\nНа 31 октомври 2017 г. около 19.50 часа, в гр. София, на вестибюл № 1 на метростанция „СУ Св. Климент Охридски“, находяща се на кръстовището на бул. „Васил Левски“ и бул. „Цар Освободител“, извършил непристойни действия, грубо нарушаващи обществения ред и изразяващи явно неуважение към обществото, а именно - избутал и отправил обидни думи към полицейски служител – старши полицай О. Т., като го нарекъл „убиец“ и „боклук“; нанесъл удари в областта на лицето и корема на свидетеля А., който се опитал да помогне на Т.; отправил на висок глас обидни и нецензурни реплики спрямо А., както и спрямо намиращия се на метростанцията гражданин – К., който също се опитал да преустанови действията му. Описаното по - горе деяние представлява престъпление по чл. 325, ал. 1 НК, което се наказва с наказание „лишаване от свобода“ до две години или с пробация, както и с обществено порицание.\r\nПредстои делото срещу  Димитров да бъде насрочено за разглеждане в Софийски районен съд.", "date": "2018.05.02", "title": "Софийска районна прокуратура внесе обвинителен акт за хулиганство на метростанция СУ „Св. Климент Охридски“"}
{"url": "http://www.focus-news.net/news/2018/05/02/2517400/po-predlozhenie-na-obedineni-patrioti-uvelichiha-nakazaniyata-za-nezakonna-sech-i-brakonierski-lov.html", "text": "Народното събрание прие днес на първо четене предложенията за промени в Наказателния кодекс, направени от „Обединени патриоти“, сред вносителите на които са депутатите от НФСБ Валентин Касабов, Христиан Митев и Борис Ячев. Това съобщиха от пресцентъра на ПП НФСБ.\r\n„Това са промени, които касаят увеличаване на наказанията за незаконна сеч и бракониерски лов. Завишават се двойно размерите в сравнение със сега съществуващите в престъпните състави на Наказателния кодекс“, коментира народният представител от НФСБ в групата на „Обединени патриоти“ и зам.-шеф на правната комисия Христиан Митев. \r\nПо думите му става дума както за нарастване на глобите, така и за въвеждането на пробация, а за случаите на незаконна сеч, които са в особено големи размери и представляват особено тежък случай, се предвижда и възможност за конфискация до ½ от имуществото на виновното лице. \r\nПромените предвиждат разширяване на обхвата на защитата на служителите, като се включват не само служителите на Изпълнителна агенция по горите, но и други работещи в системата за опазване на горите, тогава когато на тях им бъде нанесена средна или тежка телесна повреда. \r\nИма изготвен законопроект и за бракониерския улов на риба, свързан с взривни вещества. Предстои да бъде гледан днес от Парламентарната комисия по земеделие, храни и гори, каза още Христиан Митев. Правна комисия също го е гледала, но го е отхвърлила. „Надявам се, че ще успеем да убедим колегите си и законопроектът да бъде подкрепен в пленарна зала“, заключи Христиан Митев.\r\nКоментирайки промените в Наказателния кодекс депутатът от НФСБ в групата на „Обединени патриоти“ и шеф на парламентарната антикорупционна комисия Борис Ячев заяви, че в досега действащите разпоредби прокуратурата в повечето случаи е отказвала да образува наказателни производства срещу бракониерски престъпления и незаконна сеч, смятайки ги за маловажни. „По наша статистика над 90 % от внесените в прокуратурата преписки от горските стопанства и криминална полиция обикновено остават без последствия, тъй като се счита, че попадат в графата маловажни престъпления. Сега с тези промени отпада възможността да бъдат пренебрегвани и се задължава прокуратурата да образува досъдебни производства, съответно ако намери състав на престъпление – да го внесе в съда. Това ще премахне чувството за безнаказаност, което го има у бракониерите сега“, каза Борис Ячев.  „Считаме, че това е и част от нашата стратегия за преборване с битовата престъпност с осигуряване на повече спокойствие в малките населени места. Защото не е тайна, че бракониерите – фирмите и частните лица, които извършват незаконна сеч, обикновено действат необезпокоявани в малките населени места“ , коментира Борис Ячев.", "date": "2018.05.02", "title": "По предложение на „Обединени патриоти“ увеличиха наказанията за незаконна сеч и бракониерски лов"}
{"url": "http://www.focus-news.net/news/2018/05/02/2517401/plovdiv-77-godishna-zhena-e-bila-blasnata-ot-lek-avtomobil-na-bul-nikola-vaptsarov-v-grada.html", "text": "77-годишна жена е била блъсната от лек автомобил на бул. „Никола Вапцаров“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за пътния инцидент на пешеходна пътека по булеварда е подаден към 13.40 часа. Жената е била блъсната от лек автомобил „Фолксваген“ със 70-годишен водач. Пострадалата е откарана в болница за преглед. По първоначални данни няма сериозни наранявания.\r\nТони МИХАЙЛОВ", "date": "2018.05.02", "title": "Пловдив: 77-годишна жена е била блъсната от лек автомобил на бул. „Никола Вапцаров“ в града"}
{"url": "http://www.focus-news.net/news/2018/05/02/2517403/pazardzhik-okrazhniyat-sad-postanovi-25-godini-zatvor-za-mazha-ubil-saprugata-si-v-peshtera.html", "text": "Окръжен съд – Пазарджик призна Георги Генов за виновен в това, че на 1 септември 2017 година в гр. Пещера по особено мъчителен начин и с особена жестокост е убил съпругата си като и е нанесъл многобройни прободни рани с нож. Това съобщи за Радио „Фокус“ – Пазарджик Маринела Георгиева от администрацията на съда. Делото протече по реда на съкратеното съдебно следствие – подсъдимият призна фактите и обстоятелствата, описани в обвинителния акт и наказанието му от доживотен затвор съгласно чл.58а, ал.2 от НК бе заменено с 25 години лишаване от свобода при първоначален строг режим на изтърпяване. На тримата граждански ищци са присъдени обезщетения за причинените им неимуществени вреди в размер на по 200 000 лв. за всеки един от тях. Присъдата подлежи на обжалване и протест пред Апелативен съд – Пловдив в 15-дневен срок.\r\nВаня НИКОЛОВА", "date": "2018.05.02", "title": "Пазарджик: Окръжният съд постанови 25 години затвор за мъжа, убил съпругата си в Пещера"}
{"url": "http://www.focus-news.net/news/2018/05/02/2517402/afp-prezidentat-na-rumaniya-otkaza-da-utvardi-spornata-sadebna-reforma.html", "text": "Държавният глава на Румъния Йоханис Клаус отказа да утвърди пакета от реформи в съдебната система, предложени от правителството, който според критиците поставя под въпрос независимостта на правосъдието, предава AFP.\r\nЙоханис заяви, че ще изпрати предложенията на Конституционния съд и ще потърси мнението на европейските експерти по пакета от реформи, който беше приет от лявото правителство през декември.Тереза Герова", "date": "2018.05.02", "title": "AFP: Президентът на Румъния отказа да утвърди спорната съдебна реформа"}
{"url": "http://www.focus-news.net/news/2018/05/02/2517405/boris-tsvetkov-bsp-stolichna-obshtina-da-obnovi-knizhniya-pazar-na-slaveykov-vmesto-da-go-zakriva.html", "text": "Столична община трябва да запази книжния пазар на площад \"Славейков\". Това заяви общинският съветник от БСП Борис Цветков по повод планирания ремонт на знаковия площад, който започва на 8 май, съобщиха от пресцентъра на БСП - София.\r\n\"Книжният пазар \"Славейков\" е емблематично място не само за гражданите на София, но и за гостите на града ни, коментира Борис Цветков. - С годините това място стана част от културните традиции на столицата. Намери място и в повечето чуждоезикови пътеводители. В тези бездуховни времена, в които живеем днес, всеки подобен опит да бъде отнета възможността на гражданите да стигат лесно и бързо до книгите означава пълна безотговорност и недалновидност към бъдещето ни\".\r\nБорис Цветков приема факта, че досегашният вид на книжния пазар на \"Славейков\" е неприемлив. \"Вината за това обаче е на Столична община, а не на букинистите, коментира още той. - Именно Столична община отговаря за неговата поддръжка. И вместо да прави опити да го закрие или премести, по-добре след ремонта на площада да обнови книжния пазар и да го запази като целогодишен и всекидневен. Така ще съхрани едно от най-популярните културни средища на София\".", "date": "2018.05.02", "title": "Борис Цветков, БСП: Столична община да обнови книжния пазар на \"Славейков\", вместо да го закрива"}
{"url": "http://www.focus-news.net/news/2018/05/02/2517406/ria-novosti-v-cherno-more-navleze-grupa-voenni-korabi-na-nato.html", "text": "В акваторията на Черно море навлезе група военни кораби на НАТО, предава руската информационна агенция РИА Новости. \r\nСъгласно разпространената информация, в състава й влизат фрегати от Военноморските сили на Испания, Турция и Германия. В съобщение в социалната мрежа „Туитър“ командването на НАТО приветства включването на две нови държави в групата – Румъния и България. Страната ни участва в нея с фрегата „Дръзки“. \r\nВ края на април заместник-министърът на отбраната на Украйна Анатолий Петренко заяви, че Киев не възразява срещу присъствието на кораби на НАТО в Черноморския регион, припомня агенцията. .Тереза Герова", "date": "2018.05.02", "title": "РИА Новости: В Черно море навлезе група военни кораби на НАТО"}
{"url": "http://www.focus-news.net/news/2018/05/02/2517404/iliyana-popova-zamestnik-kmet-na-petrich-veche-tri-godini-rabotim-v-posoka-na-tova-da-utvardim-obshtinata-kato-kulturen-i-turisticheski-tsentar-za-yugozapadna-balgariya.html", "text": "Вече три години работим в посока на това да утвърдим Община Петрич като културен и туристически център за Югозападна България. Това каза в интервю за Радио „Фокус“ – Пирин заместник-кметът на Община Петрич Илияна Попова. По думите ѝ бъдещето на Петрич и района е свързано именно с развитието на тези две неща. \r\n„Разположена в най-южният край на нашата страна, Петрич има твърде благоприятно географско разположение. Ненарушената природа, биоразнообразието, наличието на минерални извори – всичко това се съчетава и са предпоставки за доброто развитие на модерния туризъм. Богатата история, бит и култура на населението, съчетани с природните дадености дават възможност туризмът да се превърне във водещ сектор за развитието на икономиката в региона“, каза още Илияна Попова. Тя добави, че в Община Петрич има утвърдени туристически обекти като Рупите, Самуилова крепост, Хераклея Синтика, Чуриловският манастир, къща музей „Ванга“.  \r\n„Състоянието в момента се характеризира главно с развитието на вътрешният планински и балнеотуризъм, но възможностите, които дава района като природни дадености ме карат да вярвам, че все още не са използвани на 100 % и има възможност за още по-добро развитие. Така, че „Да“, аз виждам развитието на Петрич, свързано с развитието на всякакъв вид туризъм“, добави Попова. Тя отбеляза, че на 6 май общината ще празнува своя празник, като обясни, че през годините датата е бил сменяна многократно.  „Искам да отбележа, че петричани винаги са спазвали и уважавали българските традиции, част от които е ѝ отбелязването на 6 май – Денят на храбростта и празник на земеделците. Честването на празника е стара градска традиция, а от 1994 година е прието той да бъде и официален празник, на който всички петричани, жители и гости на Община Петрич да празнуват празника на своята община, но и да отворят домовете и сърцата си за нашите гости“, посочи Попова.\r\nЛивия НИНОВА", "date": "2018.05.02", "title": "Илияна Попова, заместник-кмет на Петрич: Вече три години работим в посока на това да утвърдим общината като културен и туристически център за Югозападна България"}
{"url": "http://www.focus-news.net/news/2018/05/02/2517407/pernik-zapochva-proletnoto-miene-na-ulitsite-v-gradskata-mrezha.html", "text": "Започва пролетното миене на улиците в градската мрежа на Перник. Ангажираните фирми, с които Общината има сключен договор, ще мият по график – както през деня, така и през нощта. Това съобщиха от пресцентъра на Община Перник. Дейностите стартират на 4 май с участъка на улица „Св. Св. Кирил и Методи\" от надлез \"Хумни дол\" до входа на Централния градски парк.\r\nПри неблагоприятни атмосферни условия или непредвидими обстоятелства графика може да търпи промяна.\r\nОбщинската администрация умолява гражданите  да освободят уличните платна от паркирани автомобили и тротоарните площи от строителни или друг вид материали, за да не се възпрепятства достъпа на специализирана техника и да не се забавя изпълнението на дейностите.", "date": "2018.05.02", "title": "Перник: Започва пролетното миене на улиците в градската мрежа"}
{"url": "http://www.focus-news.net/news/2018/05/02/2517408/obshtina-smolyan-talantite-ot-detska-gradina-radost-specheliha-parva-nagrada-na-natsionalen-konkurs-roditelite-blagodaryat-na-kmeta-nikolay-melemov-za-podkrepata.html", "text": "Родителите на танцова формация „Радост” към детска градина „Радост” в смолянския кв. „Устово” благодарят на кмета Николай Мелемов за подкрепата, която е оказал на  малчуганите , за да се явят на Националния детски фолклорен конкурс „Орфеево изворче” и да спечелят първа награда. Това съобщиха от пресцентъра на Община Смолян. В писмото се казва: „Благодарение на Вашата помощ за пътуването и настаняването в Стара Загора ние бяхме спокойни. Благодарение на ръководителят на танцовата формация, хореографката Олга Келевска и ръководството на ДГ „Радост” ние бяхме сигурни, че децата ще успеят. За първи път нашите шестгодишни танцьори се явиха на сцена и пред многолюдна публика и спечелиха първа награда.\r\nПодкрепата към децата е и грижа за Смолян. Спокойствието на родителите е успех за бъдещето. Подкрепата има знак за развитие на талантите.\r\nБъдете здрав и успешен ръководител на града, г-н Мелемов! Бъдете все така отзивчив към нуждите на хората. Доброто се връща! Ние Ви го пожелаваме от все сърце!”, се казва още в писмото на родителите.", "date": "2018.05.02", "title": "Община Смолян: Талантите от детска градина „Радост” спечелиха първа награда на национален конкурс, родителите благодарят на кмета Николай Мелемов за подкрепата"}
{"url": "http://www.focus-news.net/news/2018/05/02/2517409/stara-zagora-publichno-obsazhdane-na-otcheta-za-izpalnenie-na-byudzheta-i-na-smetkite-za-sredstvata-ot-evropeyskiya-sayuz-na-obshtinata-za-2017-g-shte-se-provede-na-11-may.html", "text": "На основание чл. 140, ал. 4 от Закона за публичните финанси и чл. 50 от Наредбата за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община Стара Загора председателят на Общински съвет – Стара Загора Таньо Брайков организира публично обсъждане на годишния отчет за касово изпълнение на бюджета и на сметките за средства от Европейския съюз на Община Стара Загора за 2017 година. Това съобщиха от пресцентъра на Общината. Обсъждането ще се проведе на 11 май 2018 г., от 17.30 часа, в зала „П. Р. Славейков\" в сградата на общината.\r\nМатериалите по публичното обсъждане ще бъдат публикувани на интернет страницата на Община Стара Загора www.starazagora.bg.\r\nСтановища по годишния отчет за изпълнение на бюджета и на сметските за средства от Европейския съюз може да подавате в периода до 09 май  2018 година в деловодството на общината или на електронен адрес: s.deneva@starazagora.bg", "date": "2018.05.02", "title": "Стара Загора: Публично обсъждане на отчета за изпълнение на бюджета и на сметките за средствата от Европейския съюз на Общината за 2017 г. ще се проведе на 11 май"}
{"url": "http://www.focus-news.net/news/2018/05/02/2517398/afp-ek-predlozhi-byudzhet-v-razmer-na-1279-triliona-evro-za-perioda-sled-brekzit.html", "text": "Председателят на Европейската комисия Жан-Клод Юнкер представи „разумен и отговорен\" план за по-голям бюджет след Брекзит на стойност 1,279 трилиона евро, покриващ периода 2021-2027 г., предава AFP. \r\n„Нашите предложения водят до обща сума от 1,279 трилиона евро\", заяви Юнкер пред Европейския парламент, като добави, че той е еквивалентен на 1,1% от БВП на Европейския съюз.Тереза Герова", "date": "2018.05.02", "title": "AFP: ЕК предложи бюджет в размер на 1,279 трилиона евро за периода след Брекзит"}
{"url": "http://www.focus-news.net/news/2018/05/02/2517410/sport-nasrochiha-targ-za-macha-pulev-uayt.html", "text": "Международната боксова федерация IBF назначи търг за провеждането на мач между Кубрат Пулев и Дилиън Уайт. Централата предприе стъпката, след като двете страни не се споразумяха по условията за организирането на срещата. Наддаването ще се проведе на 10 май в Спрингфилд, Ню Джърси. Кобрата и Костотрошача са задължени да се бият един срещу друг, за да определят официалния претендент за световната титла на IBF, която е притежание на Антъни Джошуа. Очаква се самата битка да се проведе на 21 юли. Все още обаче не е ясно дали самият Уайт приема да се изправи срещу българина. От щаба на Пулев вече заявиха, че искат тази среща, за да може Кубрат отново да си върне официалното претендентско звание. Мениджърът на Дилиън - Еди Хърн, обаче има и други опции за момчето си. Към момента бой с Кобрата изглежда най-реален. Възможно е обаче в последния момент Уайт да се откаже от IBF и да атакува трона на WBC чрез мач с Луис Ортис. От световния боксов съвет вече оповестиха, че британецът трябва да се срещне с Кинг Конг, ако иска да е претендент за пояса на Дионтей Уайлдър. Според специалисти обаче е малко вероятно това да се случи, тъй като самият Дилиън не би искал да рискува с бой срещу кубинеца.", "date": "2018.05.02", "title": "Спорт: Насрочиха търг за мача Пулев - Уайт"}
{"url": "http://www.focus-news.net/news/2018/05/02/2517372/haberturk-kriza-okolo-f-35.html", "text": "В Сената на САЩ работят за възпрепятстване на доставките на бойни самолети F-35 на Турция. Това е сериозно събитие, на което няма как да не бъде обърнато внимание, пише Сердар Тургут в коментар за турското издание Haberturk.\r\nВ настоящия момент в отношенията между Анкара и Вашингтон има много кризи, но последната, свързана с доставката на F-35, може наистина да доведе до устойчив разрив на връзките между двете страни. Защото Турция отдавна се договори със САЩ по сделката и дори започна да изплаща пари по нея. Става въпрос за покупката на 116 самолети. САЩ дори се съгласиха в Турция да бъде разположен център за техническо обслужване на тези машини. А сега някои сенатори се опитват да попречат на доставките им. \r\nМакар внесеният законопроект засега да не означава, че той ще бъде приет в хода на разискванията в Сената, политическите анализатори във Вашингтон са убедени, че стигне ли се до гласуване, предложението ще бъде одобрено. \r\nЕто и основанията им. На първо място, авторите на законопроекта изтъкнаха като аргумент срещу доставките ареста в Турция на пастора Андрю Брънсън и обвързаха изпълнението на сделката с освобождаването му. По-рано 66 сенатори – демократи и републиканци, подписаха писмо, адресирано до турския президент Реджеп Тайип Ердоган с искане пасторът да бъде пуснат на свобода. Това са две трети от всички сенатори, отбелязва авторът, като допълва, че поради тази причина внесената законодателна инициатива вероятно ще бъде подкрепена от органа. \r\nНа второ място, в Сената групата, подкрепяща Турция, вече не изказва мнението си. По-рано при необходимост тази група бе в състояние да убеди другите сенатори в правотата си. Но след серия събития, случили се в хода на миналогодишната визита на Ердоган във Вашингтон, тази група загуби авторитет. И Турция остана някак беззащитна в Сената, коментира Тургут. \r\nЗаконопроектът, внесен от републиканците Джеймс Ланкфорд и Том Тилис, и Джийн Шахин от Демократическата партия, се състои от две страници. На втората се казва, че в случай на противопоставяне на Сената на доставките на бойни самолети на Турция, президентът на САЩ може да направи изключение и да гарантира предаването им на Анкара. За подобно нещо обаче е необходимо изпълнението на редица условия. А именно:\r\n•\tТурция да не предприема стъпки, които може да навредят на вътрешната функционалност на НАТО;\r\n•\tТурция да не предприема стъпки, които да допринесат за засилване на играчи, способни да станат врагове на сили на НАТО;\r\n•\tТурция да не предприема стъпки, които може да изложат на риск сигурността на страните от НАТО;\r\n•\tТурция да не се опитва да придобива военно оборудване от страни, на които САЩ са наложили санкции;\r\n•\tНе задържа несправедливо и незаконно американски граждани.\r\nИли казано с други думи, ако някоя от тези точки не е изпълнена от страна на Анкара, президентът на САЩ е в правото си все пак да разреши доставката на F-35. Предполага се, че на думи най-силният аргумент срещу сделката ще бъде преди всичко ареста в Турция на американски граждани, а също и споразумението с Русия за покупката на зенитно-ракетните системи С-400 „Триумф“. \r\nСега всички очакват с нетърпение позицията на Белия дом, най-вече на съветника по национална сигурност Джон Болтън и държавния секретар Майк Помпео. Но те не бива да бъдат заподозирани в симпатия към президента на Турция. Ако Тръмп не пресече такова развитие на събитията, то едва ли те двамата ще предприемат действия, които да означават „стоп“ на доставките на F-35 за Турция..Тереза Герова", "date": "2018.05.02", "title": "Haberturk: Криза около F-35"}
{"url": "http://www.focus-news.net/news/2018/05/02/2517413/api-s-33-mln-lv-ot-op-okolna-sreda-shte-se-ukrepyat-2-svlachishta-na-republikanski-patishta-v-severozapadna-balgariya.html", "text": "Председателят на Управителния съвет на Агенция „Пътна инфраструктура“ (АПИ) инж. Дончо Атанасов и министърът на околната среда и водите Нено Димов подписаха договор за безвъзмездна финансова помощ за: Превенция и противодействие на свлачищните процеси по републиканската пътна мрежа - Фаза 1. Тя ще се финансира от приоритетна ос 4 на Оперативна програма „Околна среда“ 2014-2020 г. Общата стойност на договора е 3 325 623,06 лв. с ДДС. Това съобщиха от пресцентъра на АПИ.\r\nС осигуреното финансиране ще се укрепят две свлачища на участъци от републиканската мрежа в Северозападна България. Едното е при 10-ти км на път II-14 Видин - Кула - Връшка чука, а другото e при 62-ри км на път III-1306 Габаре - Върбица - Веслец - Враца.\r\nСвлачището на път II-14 е между селата Бела Рада и Войница. За укрепване на участъка има избрани изпълнители на строително-монтажните работи и за надзор, след проведени процедури по ЗОП. Предстои стартиране на укрепителните дейности.\r\nВ следващите седмици се предвижда да стартират и тръжните процедури за избор на изпълнители на строително-монтажните работи и за надзор на свлачището при 62-ри км на път III-1306 между Веслец - Враца.", "date": "2018.05.02", "title": "АПИ: С 3,3 млн. лв. от ОП „Околна среда“ ще се укрепят 2 свлачища на републикански пътища в Северозападна България"}
{"url": "http://www.focus-news.net/news/2018/05/02/2517414/nfsb-promeni-v-zakona-za-vodite-predvizhdat-edinen-organ-za-upravlenie-na-yazovirite.html", "text": "Промени в Закона за водите предвиждат създаването на единен орган, който ще управлява дейностите при язовирите, съобщи депутатът от НФСБ в групата на „Обединени патриоти“ Борис Ячев. Законопроектът е изготвен от народни представители на „Обединени патриоти“ и ГЕРБ. Това съобщиха от пресцентъра на НФСБ.\r\n„С тези промени целим преборването на явлението безстопанственост при управлението на водоемите. Защото в момента, за съжаление, смесената собственост на големите водни пространства създава условия за прехвърлянето на отговорността между общините, ползвателите – частни лица или фирми, и държавата“, коментира Борис Ячев. \r\nПо думите му с този законопроект са създава едно държавно предприятие за управление на дейностите при язовирите, което ще има няколко задачи. „На първо място това предприятие ще извършва превенция по отношение на опасностите от наводнения и от природни бедствия. Знаете, през последните няколко години България беше сполетяна от няколко стихийни природни бедствия, свързани с преливане на язовири. Видяхме недостатъчен контрол, липса на поддръжка на водните съоръжения. Така че, една от първите задачи на новият орган ще е поддръжката и ремонтът на водните съоръжения“, заяви Борис Ячев. \r\nКато втора задача той посочи превенцията, уведомяването, работата с местните власти и областните управи по отношение на това как да действа населението при бедствени ситуации. \r\n„На трето място новото предприятие ще може да действа в аварийни ситуации и ще организира кампаниите когато са налице природни бедствия, съвместно със службите на Гражданска защита, Противопожарна безопасност, МВР“, каза още Борис Ячев. \r\nДосега няколко структури се занимават с един и същи проблем – укрепването на язовирите и предотвратяването на бедствия. С този законопроект вече концентрираме всичко на едно място, за да няма прехвърляне на отговорности“, подчерта отново Борис Ячев.", "date": "2018.05.02", "title": "НФСБ: Промени в Закона за водите предвиждат единен орган за управление на язовирите"}
{"url": "http://www.focus-news.net/news/2018/05/02/2517416/ministerstvo-na-otbranata-shte-se-provede-videokonferentna-vrazka-s-kontingentite-zad-granitsa-po-sluchay-6-may.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще поздравят военните ни контингенти в чужбина за празника 6 май. Това съобщиха от пресцентъра на Министерството на отбраната. По повод Деня на храбростта и празник на Българската армия министърът на отбраната Красимир Каракачанов и началникът на отбраната генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Участие ще вземе и командващият на Съвместното командване на силите генерал-лейтенант Любчо Тодоров. Събитието ще се проведе на 3 май (четвъртък) от 10.00 часа в конферентната зала на административната сграда на Министерството на отбраната на бул. „Ген. Тотлебен” №34.", "date": "2018.05.02", "title": "Министерство на отбраната: Ще се проведе видеоконферентна връзка с контингентите зад граница по случай 6 май"}
{"url": "http://www.focus-news.net/news/2018/05/02/2517417/ministerstvo-na-turizma-shte-napravi-proverka-na-tsentralniya-plazh-v-kavarna.html", "text": "Експерти от Министерство на туризма ще проверят на място морски плаж Каварна 1. Това съобщиха от пресцентъра на министерството. Инспекцията се прави по разпореждане на министъра на туризма Николина Ангелкова, след като в общественото пространство се появи информация за дейности по ивицата.\r\n Министерство на туризма вече е извършило документална проверка за дейностите на морски плаж Каварна 1. Тя показа, че схемата на преместваемите обекти съответства на одобрената през февруари 2018 г. В нея е предвидено поставяне на съоръжение за водоатракционни услуги, което не е забранено от закона. Нарушение на нормативната уредба би имало, ако на морския плаж се излива бетон. Затова през седмицата експерти от министерството ще извършат и инспекция на място.", "date": "2018.05.02", "title": "Министерство на туризма ще направи проверка на централния плаж в Каварна"}
{"url": "http://www.focus-news.net/news/2018/05/02/2517412/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.02", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/05/02/2517418/temata-balgariya-v-chuzhdestrannite-medii-harchim-nad-900-miliona-evro-za-zamyana-na-savetskite-mig-29-boyko-borisov-zapali-po-es-fregata-drazki-v-sastava-na-grupa-korabi-na-nato-v-cherno-more-agentsiya-fokus.html", "text": "България планира да похарчи сума на стойност 923 млн. долара за придобиването на нови бойни самолети, които да заменят остарелите съветски МиГ-29, предава  Social Media News. Властите в София разглеждат както възможностите за придобиване на нови машини, така и за закупуването на употребявани бойни самолети, поясни министърът на отбраната Красимир Каракачанов. \r\nНАТО поощрява своите източни членове, включително България, която се присъедини към Алианса през 2004 г., да разработва, закупува и експлоатира новите оръжия на западния отбранителен съюз, които са съвместими със старите системи от съветската епоха. Какви обаче ще бъдат новите самолети, които София ще закупи, засега остава неизвестно. Правителството планира придобиването на осем до десет единици, поясняват от редакцията. \r\nНякои от източноевропейските съюзници на НАТО, някога част от Източния блок, все още разчитат на руски военни самолети. Например, две трети от военната техника на Полша датира от съветската епоха. \r\nСъгласно утвърдения през 2016 г. план, в периода 2018-2020 г. България трябва да придобие осем самолета на обща стойност 923 млн. долара или 1,5 млрд. лева. София вече получи предложение от Португалия за продажба на употребявани F-16 американско производство. Италия предложи втора ръка „Юрофайтър Тайфун“.\r\n*** Българските власти призоваха Европейския съюз да „премахне\" двойните стандарти, които се прилагат в хранителните компании за пазарите в различните страни от Общността при продажбата на продукти на една и съща марка, но с различно качество, пише скопското електронно издание „Локално“.\r\n„Двойните стандарти при хранителните продукти в ЕС допринесоха до това 100 милиона души (в източната част на ЕС) да се чувстват като аборигени\", заяви българският премиер Бойко Борисов на конференция за защита на правата на потребителите в София.\r\nПредставители в Полша, Чешката република, Словакия, Унгария и България, обаче, твърдят, че не е етично хранителни продукти, продавани от една и съща марка да бъдат с по-ниско качество в „новите\" членки на ЕС на Изток.\r\n„Бих се смутил да бъда на мястото на тези вериги и производители. Това не е ли позор? Кой е този умен човек в ЕС, който е решил, че бебетата в България предпочитат палмовото масло в млякото?\", коментира Борисов, визирайки неотдавнашната разследване на българските власти и разкритията, че млякото за бебета в България съдържа по-големи количества палмово масло, отколкото идентичен продукт, продаван на Запад. \r\nПремиерът на България увери, че на предстоящата среща на върха ЕС-Западни Балкани в София ще се погрижи на европейските лидери да им бъде сервирана храна от местните супермаркети.\r\n„Единството в ЕС означава един стандарт\", подчерта Борисов.\r\n*** За да се сложи край на двойните стандарти, Европейската комисия предложи ново законодателство, насочено към защита на потребителите и пресичане на несправедливите практики на частни фирми в цяла Европа, отбелязва скопската електронна медия „Вечер“.  \r\nЕвропейската комисия се надява, че \"много скоро\" ще може да се реши проблема с двойните стандарти на хранителните продукти между Източна и Западна Европа, подчерта в рамките на конференция в София еврокомисарят по правосъдие, потребители и равнопоставеност между половете Вера Йоурова. „Не трябва да има потребители от втора класа, е несправедливо и унизително\", заяви чешкият политик пред репортери в българската столица. \r\nСравнителен анализ показа, че хранителните продукти в Източна Европа не само са с по-ниско качество, но и са на по-високи цени. \r\nТака някои марки кафе, например, предлагат продукти с една и съща марка на всички пазари в ЕС, но кафето в Източна Европа съдържа по-малко кофеин и повече захар, подчерта министърът за Българското председателство на Съвета на ЕС Лиляна Павлова. Тя също така обясни, че дори детските храни са с по-ниско качество на Изток, но са с 35% по-скъпи от тези, предлагани на Запад. \r\nПроблемът е, че тези двойни стандарти са напълно законни в ЕС, доколкото съставките са ясно видими в продуктите. Следователно инициативата на ЕК е за „нов курс\", чрез който трябва да се укрепят правата на потребителите, да се хармонизират наказанията, за да се даде възможност на потребителите подават жалби и да получават обезщетения, ако преценят, че са били измамени.\r\nВ този контекст еврокомисарят по правосъдието припомни, че е важно и самите потребители в Източна Европа да се мобилизират и да си търсят правата, и с това да се натиснат и държавите-членки, и частни фирми, които прилагат двойни стандарти.\r\nБългарският премиер Бойко Борисов, чиято страна председателства Съвета на ЕС до края на юни, заяви, че на предстоящата среща на върха ЕС-Западни Балкани ще гарантира, че на европейските лидери ще бъдат сервиран продукти от българските супермаркети.\r\n*** В акваторията на Черно море навлезе група военни кораби на НАТО, предава руската информационна агенция РИА Новости. \r\nСъгласно разпространената информация, в състава й влизат фрегати от Военноморските сили на Испания, Турция и Германия. В съобщение в социалната мрежа „Туитър“ командването на НАТО приветства включването на две нови държави в групата – Румъния и България. Страната ни участва в нея с фрегата „Дръзки“. \r\nВ края на април заместник-министърът на отбраната на Украйна Анатолий Петренко заяви, че Киев не възразява срещу присъствието на кораби на НАТО в Черноморския регион, припомня агенцията. \r\n***", "date": "2018.05.02", "title": "Темата България в чуждестранните медии – харчим над 900 милиона евро за замяна на съветските МиГ-29, Бойко Борисов „запали“ по ЕС, фрегата „Дръзки“ в състава на група кораби на НАТО в Черно море (Агенция „Фокус“)"}
{"url": "http://www.focus-news.net/news/2018/05/02/2517420/ministarat-na-turizma-nikolina-angelkova-shte-provede-rabotna-sreshta-s-kontrolnite-organi-za-podgotovkata-na-sezona-vav-varna-na-3-may.html", "text": "Министърът на туризма Николина Ангелкова ще проведе работна среща с контролните органи на 3 май във Варна. Това съобщиха от пресцентъра на Министерството на туризма. На нея ще бъде обсъдена подготовката за началото на сезона. Поканени са институциите от област Варна и област Добрич, които да представят мерки и инициативи за гарантирането на успешен летен сезон и спокойна почивка на туристите. В дискусията ще участват представители на местната власт и бизнеса. \r\nЗа медиите е предвиден брифинг след края на срещата от 12.00 часа в зала Варна, в сградата на общината.", "date": "2018.05.02", "title": "Министърът на туризма Николина Ангелкова ще проведе работна среща с контролните органи за подготовката на сезона във Варна на 3 май"}
{"url": "http://www.focus-news.net/news/2018/05/02/2517421/neformalna-sreshta-na-ministrite-na-otbranata-na-darzhavite-chlenki-na-evropeyskiya-sayuz-shte-se-provede-v-sofiya.html", "text": "На 4 и 5 май 2018 г. в София ще се проведе неформална среща на министрите на отбраната на страните-членки на ЕС. Форумът е част от официалния календар на българското председателство на Съвета на ЕС и негов домакин е министърът на отбраната Красимир Каракачанов. Това съобщиха от пресцентъра на Министерството на отбраната. Във фокуса на дискусиите ще бъдат въпроси, свързани с ключови дейности на Европейската агенция по отбрана, постоянното структурирано сътрудничество, плана за действие по военната мобилност и перспективите пред операциите по управление на кризи. \r\nВ рамките на срещата ще се проведе заседание на Европейската агенция по отбрана.\r\nОсвен министри на отбраната на страните-членки на ЕС, в срещата ще участват представители на ООН, НАТО, Европейската комисия, Военния комитет на ЕС, Военния секретариат на ЕС и други институции на съюза. \r\nВ края на работните сесии в събота, 5 май, министърът на отбраната Красимир Каракачанов и върховният представител на Европейския съюз по въпросите на външните работи и политиката на сигурност Федерика Могерини ще дадат пресконференция.", "date": "2018.05.02", "title": "Неформална среща на министрите на отбраната на държавите-членки на Европейския съюз ще се проведе в София"}
{"url": "http://www.focus-news.net/news/2018/05/02/2517424/dobrich-23-499-lv-otpuska-darzhavata-za-avariyno-vazstanovitelni-raboti-svarzani-s-likvidirane-na-posledstviyata-ot-navodnenie-na-teritoriyata-na-s-batovo.html", "text": "23 499 лв. отпуска държавата за аварийно-възстановителни работи, свързани с ликвидиране на последствията от наводнение на територията на с. Батово, община Добричка. Това съобщиха от пресцентъра на Областна администрация – Добрич. Със свое Постановление Министерски съвет е одобрил трансфери по бюджета на община Генерал Тошево – за разплащане на разходи за осигуряване на проходимост на общински пътища през януари 2017 г. – 7 620 лв. Правителството е одобрило със същото Постановление разходи и по бюджета на Министерството на транспорта, информационните технологии и съобщенията в общ размер 799 451 лв., от които 26 521 лв. са за непредвидени разходи за разчистване на снежните преспи в междугарието гара Добрич север - гара Кардам. Общо 379 525 лева се отпускат на област Добрич с Постановление № 63 от 26 април 2018 г. на Министерски съвет. На редовното си заседание Министерски съвет  е одобрил допълнителни разходи/трансфери за 2018 г. в общ размер на 20 784 639 лева. От тази сума от одобрените разходи по бюджета на Министерски съвет областният управител на Добрич ще получи 321 885 лв. за почистване на коритото на р. Батова в участъка й от кръстовището на главен път Е 87 I-9 до III-902 (бензиностанция „Бултрак“) до Черно море.", "date": "2018.05.02", "title": "Добрич: 23 499 лв. отпуска държавата за аварийно-възстановителни работи, свързани с ликвидиране на последствията от наводнение на територията на с. Батово"}
{"url": "http://www.focus-news.net/news/2018/05/02/2517423/ministar-nikolay-nankov-shte-uchastva-vav-forum-transportna-infrastruktura-na-3-may-v-stolitsata.html", "text": "Утре, 3 май 2018г., министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура“. Това съобщиха от пресцентъра на министерството.\r\nСъбитието се организира от Австрийското посолство в България и ще се проведе в хотел София Балкан, в столицата, от 15 часа.", "date": "2018.05.02", "title": "Министър Николай Нанков ще участва във форум „Транспортна инфраструктура“ на 3 май в столицата"}
{"url": "http://www.focus-news.net/news/2018/05/02/2517411/ek-bryuksel-bi-mogal-da-namali-sredstvata-za-darzhavite-narushavashti-varhovenstvoto-na-zakona.html", "text": "Европейският съюз би могъл да намали финансирането за държави, които не зачитат върховенството на закона. Съответното предложение бе направено от Европейската комисия при представянето на плана за финансовата рамка на Общността след излизането на Великобритания от структурите й, предава AFP. \r\n„Новите предложени инструменти ще позволят на ЕС да спре, да намали или да ограничи достъпа до финансиране от ЕС по начин, пропорционален на естеството, тежестта и обхвата на недостатъците на правовия ред\", се казва в изявление на ЕК.Тереза Герова", "date": "2018.05.02", "title": "ЕК: Брюксел би могъл да намали средствата за държавите, нарушаващи върховенството на закона"}
{"url": "http://www.focus-news.net/news/2018/05/02/2517426/burgas-okrazhnata-prokuratura-predade-na-sad-mazh-za-ubiystvoto-na-drug-koyto-zhivyal-s-bivshata-mu-sapruga.html", "text": "Окръжна прокуратура – Бургас предаде на съд Мехмед Ю. (на 44 г.) за това, че на 25 април 2017 г. в къща, намираща се в село Снягово, общ. Руен, обл. Бургас, предумишлено умъртвил посредством нанасяне на прободна рана с нож в областта на шията Ереджеб  Ш. Това съобщиха от Окръжната прокуратура в Бургас. Мехмед е действал по предварително взето  и обмислено решение, като се е снабдил с нож, вила, лампа тип „челник“ и съставил план за начина на извършване на деянието. Ерджеб е умъртвен докато спял в дома си. Мехмед Ю. и свидетелката Айше Ш. са бивши съпрузи. От брака си те имат три деца. От пролетта на 2016 г. бившите съпрузи били във фактическа раздяла. Подсъдимият работел във Великобритания. През този период Айше Ш. заживяла в село Снягово заедно с Ереджеб Ш. Мехмед Ю. не можел да се примири с обстоятелството, че съпругата му живеела с друг мъж. Ядосвал го факта, че той работи в Англия, изпраща средства на съпругата си, а тя е „отишла при друг мъж“. След като се разделили, той успял да намери телефонния номер на пострадалия и започнал да го заплашва, че ще го заколи защото е отнел жена му. На 24 април 2917 г. подсъдимият, който два дни по-рано се завърнал в България, решил да отиде до с. Снягово и да осъществи намеренията си за убийството на пострадалия.  Мехмед Ю. закупил нож и вила, с които решил да извърши убийството. Подсъдимият знаел къде се намира къщата на пострадалия. Мехмед Ю. изчакал да се стъмни. Когато стигнал до къщата на пострадалия видял, че уличното осветление още работи. В един часа след полунощ лампите изгаснали. Тогава Мехмед Ю. поставил фенерче – челник на главата си, но без да го включва. Влязъл през отключената входна врата в двора и започнал да се ослушва под прозорците, които били тъмни. На площадката пред входната врата, която също била отключена, извадил ножа с дръжка имитация на рог от канията. В едната си ръка държал и вилата. Оставил вилата в коридора на земята. Започнал да опипва стените за да се ориентира. Отворил една от вратите и влязъл в стаята, където спели двете му по-големи деца, постоял известно време и излязъл. След това влязъл в първата стая в ляво по коридора, където спели пострадалият, бившата съпруга на подсъдимия и деветмесечното им бебе. Мехмед Ю. разпознал по силуетите бившата си съпруга, която спяла от дясната страна на леглото. Тя била бременна в осмия месец, обстоятелство което не му било известно. От лявата страна на леглото спял пострадалият Ереджеб Ш. Мехмед Ю. съблякъл коженото си яке и го пуснал на земята, за да не издава шум. След това се  приближил към спящия Ереджеб Ш. и му нанесъл удар с ножа в областта на шията от дясно. Пострадалият се опитал инстинктивно да се защити, замахвайки с ръце, при което подсъдимият му нанесъл две порезни рани по пръстите на лявата ръка.  В продължение на седем дни  Мехмед Ш. се укривал в гората и землищата на селата Снягово, Дъскотна, Руен и Рудина. Бил заловен на 31 май 2017 г. в с. Рудина. Окръжен съд – Бургас е насрочил заседанието си за 3 април.", "date": "2018.05.02", "title": "Бургас: Окръжната прокуратура предаде на съд мъж за убийството на друг, който живял с бившата му съпруга"}
{"url": "http://www.focus-news.net/news/2018/05/02/2517427/voice-of-america-yuzhna-koreya-nastoya-amerikanskite-voyski-da-ostanat-na-teritoriyata-y-dori-pri-podpisvaneto-na-miren-dogovor-sas-severa.html", "text": "Южна Корея заяви в сряда, че броят на американските войски, разположени в страната, не е свързан с бъдещия мирен договор със Северна Корея и че те трябва да останат, дори ако такова споразумение бъде подписано, предава Voice of America.\r\n„Американските войски, разположени в Южна Корея, са проблем по отношение на съюза между Южна Корея и САЩ. Няма нищо общо с подписването на мирни договори\", заяви говорителят на Президентството в Сеул.\r\nСинята къща реагира на медийни въпроси около статия, написана от съветник на президента Мун Дже-ин и публикувана по-рано тази седмица. В текста авторът подчертава, че ще бъде трудно да се оправдае присъствието на военнослужещи на САЩ, ако бъде подписан мирен договор между Северна и Южна Корея – нещо, което бе договорено на историческата среща на върха между лидерите на двете страни на полуострова. \r\nСеул обаче иска войските да останат, защото американските сили в Южна Корея играят ролята на посредник във военни сблъсъци между съседни суперсили като Китай и Япония, твърди друг представител на Президентството в Сеул, пожелал анонимност. \r\nКъм настоящия момент в Южна Корея има около 28 500 американски военнослужещи. Пхенян отдавна настоява за изтеглянето им като едно от условията за отказ от ядрената и ракетната си програма.\r\nВъпреки това, в изявлението от миналата седмица на лидерите на двете Корее не се споменаваше нищо за изтеглянето на американските военни от полуострова. Мун Дже-ин и Ким Чен-ун се договориха да работят за „пълно ядрено разоръжаване“ на Корейския полуостров. \r\nАмериканските войски са разположени в Южна Корея след Корейската война, която приключи през 1953 г. с примирие, което остави двете страни в техническо състояние на война. Тереза Герова", "date": "2018.05.02", "title": "Voice of America: Южна Корея настоя американските войски да останат на територията й дори при подписването на мирен договор със Севера"}
{"url": "http://www.focus-news.net/news/2018/05/02/2517429/reuters-baskite-separtisti-eta-zayaviha-che-sa-se-razpusnali-napalno.html", "text": "Баската сепаратистка групировка ЕТА заяви, че е „разпуснала напълно всичките си структури и е прекратила политическите си инициативи“ в писмо, датирано от 16 април, публикувано от испанския вестник El Diario в сряда, предава Reuters.\r\nОчаква се групировката да обяви пълното си разпускане по-късно тази седмица, след 50-годишна кампания за създаване на независима държава в Северна Испания и Южна Франция, по време на която загинаха около 850 души.\r\nГрупата обяви примирие през 2011 година и предаде всичките си оръжия през 2017 година.\r\nПревод и редакция:", "date": "2018.05.02", "title": "Reuters: Баските сепартисти ЕТА заявиха, че са се разпуснали напълно"}
{"url": "http://www.focus-news.net/news/2018/05/02/2517431/obshtina-pernik-hor-rodna-pesen-specheli-golyamata-nagrada-na-16-iya-moskovski-mezhdunaroden-detsko-yunosheski-muzikalen-festival-zvuchit-moskva.html", "text": "Хор „Родна песен“ спечели голямата награда на 16-ия Московски международен детско-юношески музикален фестивал „Звучит Москва“. Това съобщиха от Община Перник. Талантливите момичета и момчета с диригент Димитър Костанцалиев и корепетитор Румяна Христова към Център за подкрепа на личностното развитие – Обединен детски комплекс бяха удостоени с приза „Гран-при“. Те блеснаха с изпълненията си сред 36 международни групи. \r\nПрестижното музикално събитие се организира в столицата на Русия от 1990 година и е едно от най-популярните в страната и чужбина.  В него се изявяват ученици и младежи до 28-годишна възраст. Учредител на фестивала е Департаментът по образование към администрацията на Москва. \r\nВ рамките на международната проява се провеждат конкурси за хорове, ансамбли, оркестри, солови изпълнители и композитори.", "date": "2018.05.02", "title": "Община Перник: Хор „Родна песен“ спечели голямата награда на 16-ия Московски международен детско-юношески музикален фестивал „Звучит Москва“"}
{"url": "http://www.focus-news.net/news/2018/05/02/2517419/kyustendil-desetki-zhiteli-na-selo-sovolyano-prisastvaha-na-praznika-na-cherkvata-sveti-atanasiy.html", "text": "Десетки жители на село Соволяно присъстваха на празника на черквата „Свети Атанасий”. Това съобщи за Радио „Фокус” – Кюстендил кметът на село Соволяно Пламен Илиев. По думите му празникът е започнал с водосвет за здраве, отслужен от отец Иван Янчовичин. Традицията е свързана с животновъдството в региона и молитвата за благодатна година. Самата черква е  изградена през 1885 година. „През 2007 година беше направен основен ремонт на православния храм. Тогава е направен нов купол, поставен е нов кръст, иконите са реставрирани. Обичаят повелява да се месят питки, които се донасят в черквата, а животновъдите даряват мляко и млечни продукти, защото ако в едно село няма животновъди – няма и поминък”, каза Пламен Илиев.\r\nВенцеслав ИЛЧЕВ", "date": "2018.05.02", "title": "Кюстендил: Десетки жители на село Соволяно присъстваха на празника на черквата „Свети Атанасий”"}
{"url": "http://www.focus-news.net/news/2018/05/02/2517432/sliven-dvama-mazhe-sa-predadeni-na-sad-za-otvlichane-na-drug-s-izpolzvane-na-sila-i-zaplahi.html", "text": "Окръжна прокуратура – Сливен предаде на съд Станислав С. и Свилен В., подсъдими за противозаконно лишаване от свобода на бургазлия. Това съобщиха от Окръжна прокуратура- Сливен. Станислав С. е подсъдим за това, че за времето от 23.30 часа на 8 юли до 7.00 часа на 10 август 2017 г. в Сливен в съучастие като съизвършител с Диaна К. и Свилен В., противозаконно лишил от свобода Д.Х., като деянието е извършено по мъчителен за пострадалия начин. Той е подсъдим и за това, че на 8 август 2017 г. в Сливен, в съучастие с Дияна К., като съизвършител, отнел от Д.Х. чужди вещи  на обща стойност 985 лв., като употребил за това сила и заплахи. Станислав С. е подсъдим и за това, че в периода 9 до 10 август 2017 г. в Нова Загора и Сливен, в условията на продължавано престъпление, в съучастие с Диaна К., като помагач, използвал платежни инструменти – дебитна карта  и изтеглил сумата от 800 лв. без съгласието на Д.Х. Той е подсъдим и за това, че на 8 август в Сливен, от лек автомобил, отнел от владението на Д.Х., без негово съгласие, с намерение противозаконно да ги присвои, чужди движими вещи  на обща стойност 69 лв. Съобщаваме, че на Диaна К. е с наложено и влязло в законова сила ефективно наказание от 22 месеца „лишаване от свобода“ за извършените от нея престъпни деяния. Окръжен съд – Сливен е насрочил заседанието си за 3 май 2018 г.", "date": "2018.05.02", "title": "Сливен: Двама мъже са предадени на съд за отвличане на друг с използване на сила и заплахи"}
{"url": "http://www.focus-news.net/news/2018/05/02/2517422/smolyan-v-manastira-sveti-atanasiy-kray-m-varadil-sveshtenik-zhivko-zhelev-otsluzhi-sveta-liturgiya-v-pamet-i-proslava-na-sv-atanasiy-veliki.html", "text": "В манастира „Свети Атанасий” край местността Варадил свещеник Живко Желев отслужи Света литургия в памет и прослава на св. Атанасий Александрийски. Това съобщиха от пресцентъра на Община Смолян. Ha 2 май  Пpaвocлaвнaтa цъpĸвa чecтвa успението на светеца, а дeнят e извecтeн oщe ĸaтo лeтeн Aтaнacoвдeн.\r\nВ богослужението участваха Църковният хор към райковската църква  „Св.Теодор Стратилат” с диригент Златка Маргаритова и певецът Никола Ангелов.\r\nСлед  празничното служение всички миряни излязоха в двора на манастира, където отец Живко отслужи водосвет за здраве и благоденствие на всички, дошли да почетат светеца. \r\nБеше раздадена и благословена трапеза.    \r\nMaнacтиpът, нoceщ имeтo нa cвeтeцa, ĸpaй мecтнocтта Bapaдил e издигнaт мeждy 1870 и 1880г. пo инициaтивa нa xaджи Mapгapит oт Дoлнo Paйĸoвo. Πpeз 90-тe гoдини зaпoчвa цялocтнo oбнoвявaнe нa мaнacтиpa.\r\nCв.Aтaнacий Beлиĸи e poдeн в бeднo xpиcтиянcĸo ceмeйcтвo в eгипeтcĸaтa cтoлицa Aлeĸcaндpия /295г./. Toй ce e пpoчyл нa Hиĸeйcĸия cъбop в бopбaтa пpoтив apиaнитe и cтaнaл cвeтoвнoизвecтeн бoгocлoв. Hacлeдил и eпиcĸoпcĸaтa ĸaтeдpa. Kaтo мъдъp дyxoвниĸ, изĸapaл 15 гoдини в изгнaниe, нaпиcaл мнoгo ĸниги, пиcмa и cъчинeния в зaщитa нa пpaвocлaвиeтo. Зaтoвa и в бoгocлyжeниeтo, и в личния cи живoт eпиcĸoп Aтaнacий ocтaвa oбpaзeц зa вcичĸи пoĸoлeния миpяни и eпиcĸoпи. Умиpa нa 2 мaй, 373 г", "date": "2018.05.02", "title": "Смолян: В манастира „Свети Атанасий” край м. Варадил свещеник Живко Желев отслужи Света литургия в памет и прослава на св. Атанасий Велики"}
{"url": "http://www.focus-news.net/news/2018/05/02/2517415/ministar-tsetska-tsacheva-sabranata-do-momenta-informatsiya-za-byagstvoto-ot-sofiyskiya-zatvor-dokazva-mnogo-tezhki-narusheniya-vremenno-otstranih-zamestnik-nachalnika-na-zatvora.html", "text": "Във връзка със започналите дисциплинарни производства с моя заповед и с цел да бъдат съхранени и обезпечени доказателствата временно съм отстранила от работа заместник-началника на Софийския затвор. Информацията, която е събрана в хода на тази проверка доказва, че има много тежки нарушения.  Това каза министърът на правосъдието Цецка Цачева в отговор на въпрос на заместник-председателя на ПГ на „БСП за България“ Крум Зарков във връзка с бягството на двама затворници от Софийския затвор , предаде репортер на Агенция „Фокус“. „В деня на бягството бе разпоредена проверка, която се случи на 12 април, относно фактите и обстоятелствата довели до това дръзко нарушение. Искам няколко думи да кажа по отношение на доклада от проверката. 12 лица са индивидуализирани като допуснали нарушения на носенето на службата, както и такива, които са на ръководни позиции по отношение на организацията на самата охрана“, каза Цачева. Тя поясни, че очаква и друг доклад. \"Информирана съм, че много прецизно се изследват заглушителните устройства, които вече са въведени в затвора в Белене, \r\n и възможността да бъдат използвани и в други места за лишаване от свобода\", допълни Цачева.  \r\nДеница КИТАНОВА", "date": "2018.05.02", "title": "Министър Цецка Цачева: Събраната до момента информация за бягството от Софийския затвор доказва много тежки нарушения - временно отстраних заместник-началника на затвора"}
{"url": "http://www.focus-news.net/news/2018/05/02/2517433/politsai-ot-kardzhali-pomognaha-na-izpadnalo-v-beda-semeystvo.html", "text": "Полицаи от Кърджали помогнаха на изпаднало в беда семейство, съобщиха от ОДМВР-Кърджали. Снощи, към 22.00 часа, в полицейското управление в Кърджали влезли мъж и жена с бебе на ръце. Те били в безизходица. Обяснили, че работели във ферма в близко село, но собственикът ги освободил, превозил ги с автомобил в областния център и ги изоставил.\r\nДвамата полицейски служители, които в момента били на работа, веднага ангажирали стая в хотел за своя сметка и осигурили лични пари за храна на семейството. Така, час след като потърсили помощ, на хората бил осигурен подслон и храна за вечерта. Днес семейството е отпътувало към родното си място.", "date": "2018.05.02", "title": "Полицаи от Кърджали помогнаха на изпаднало в беда семейство"}
{"url": "http://www.focus-news.net/news/2018/05/02/2517435/sport-federer-se-vrashta-na-korta-v-shtutgart.html", "text": "Световният № 2 Роджър Федерер ще се върне на корта в началото на месец юни, като ще се включи за турнира на трева в Щутгарт, където ще участва за трета поредна година. Новината съобщи лично швейцарецът в профила си във „Фейсбук“. \r\nПрез 2016-а Федерер стигна до полуфиналите, където беше спрян от Доминик Тийм. Миналият сезон отстъпи още в първия двубой с 6:2, 6:7, 4:6 пред Томи Хаас.\r\nТурнирът в Щутгарт ще се проведе в периода 11-17 юни. Той ще бъде първи за Федерер след надпреварата в Маями през март. Швейцарецът ще играе още в Хале и на Уимбълдън, където има да защитава титли.\r\nВенцислав ДРАГОМАНОВ", "date": "2018.05.02", "title": "Спорт: Федерер се връща на корта в Щутгарт"}
{"url": "http://www.focus-news.net/news/2018/05/02/2517436/iliyana-popova-zam-kmet-na-petrich-mnogolik-i-nepoznat-beshe-sloganat-s-koyto-zapochnahme-rabota-predi-3-godini-nadyavam-se-che-vtorata-chast-ot-nego-savsem-skoro-shte-bade-promenena.html", "text": "„Многолик и непознат“ – това беше слоганът, с който започнахме работа преди три години. Лично аз много се надявам, че втората част от него съвсем скоро ще бъде променена. Това каза в интервю за Радио „Фокус“ – Пирин заместник-кметът на Община Петрич Илияна Попова.  По думите ѝ през последните години се стремят да постигнат  много от идеите на гражданите, живеещи в общината. „Като пример може да посочим подкрепата ни за утвърждаването на Петрич като международна дестинация за винен и гурме туризъм. Едни от най-успешните ни събития пък са свързани с развитието на спорта, като целогодишно сме домакини на национални и международния състезания, както на олимпийските спортове като бокс и борба, така и на модерни спортове като състезанието по планинско спускане с велосипеди, можем да добави и състезанието по билярд“, каза още Илияна Попова. \r\nТя добави, че културният облик на Община Петрич е наследство на традиции и отразява местното историческо развитие. „Особено колоритни черти на местния културен живот са русалиите и техните танци със саби, а също и кукерите – станчинари, чиито събори и игри се провеждат на всеки 1 януари. Никъде другаде няма да намерите тези древни игри, преминали през превратностите на историята, съхранили се в местния фолклор. Този фолклор пък може да бъде видян на фестивала „Южен гердан“. Наследник на славата на Националният фестивал на старата градска песен „Златен кестен“ е международният фестивал за поп и рок музика „Златен кестен – Петрич“, на чиято сцена днес се срещат младите таланти на България, както и звезди от българската и световна сцена“, коментира Попова. Тя уточни, че фестивалът на кестена в село Коларово пък се провежда в чест на беласишките кестени. „По време на фестивала може да се насладите на най-доброто от уникалната природа на планината и най-интересното от бита и културата на местните хора, но и на най-вкусната храна от този край“, отбеляза заместник-кметът на Община Петрич Илияна Попова.\r\nЛивия НИНОВА", "date": "2018.05.02", "title": "Илияна Попова, зам.-кмет на Петрич: „Многолик и непознат“ беше слоганът, с който започнахме работа преди 3 години, надявам се, че втората част от него съвсем скоро ще бъде променена"}
{"url": "http://www.focus-news.net/news/2018/05/02/2517430/proverkata-na-nzok-v-v-usbalssz-sv-ekaterina-vav-vrazka-s-zhenata-pochinala-na-22-april-konstatira-narusheniya.html", "text": "Извършена е спешна съвместна проверка от контрольори на Националната здравноосигурителна каса (НЗОК) и от Столичната здравноосигурителна каса (СЗОК), както и поради повишения медиен интерес към случая на починалата  болна в УСБАЛССЗ “Св. Екатерина“. Това съобщиха от пресцентъра на НЗОК. В медицинската документация на пациентката са отразени три хоспитализации в лечебното заведение, в рамките на 30 дни, както следва: Пациентката е постъпила за пръв път в УСБАЛССЗ “Св. Екатерина“  на 27 март 2018 г. по клинична пътека (КП) №29 „Диагностика и лечение на остра и изострена хронична сърдечна недостатъчност без механична вентилация“. Жената е приета по спешност, с множество заболявания. Болната е изписана от болницата на 30 март 2018 г., като още същия ден – 30 март 2018 г., е приета повторно за лечение, в същото лечебно заведение, по КП 25 „Диагностика и лечение на нестабилна форма на ангина пекторис с инвазивно изследване“. В епикризата, в частта „Кардиологично обсъждане“, е записано: „На кардиохирургично обсъждане, пациентката се прецени, като показана за кардиохирургично лечение. Предвид възрастта на пациентката и придружаващи коморбидности пациентката следва да бъде обсъдена за включване на чакащата листа за TAVI“. От лечебното заведение бе предоставен на контрольорите и протокол от заседание на Кардиохирургичен консилиум (02.04.2018 г.). В  протокола се казва: „Проведоха разширено кардио-хирургично обсъждане въз основа на придружаваща медицинска документация, клинични и лабораторни изследвания, функционални показатели, образно изследване и оценка на риска....Въз основа на цялостната клинична оценка и изчисления перипроцедурен риск се взе решение че пациента е показан за перкутанна клапна реконструкция – TAVI, MitraClip, балонна валвулопластика“. Пациентката е дехоспитализирана на 2 април т.г. Жената постъпва за трети път на 21 април 2018 г., в 17.51 часа, по КП№18 „Инвазивна диагностика при сърдечно-съдови заболявания с механична вентилация“. В 1.30 часа след полунощ на 22 април т.г. тя е починала. В предоставената от лечебното заведение медицинска документация за пациентката е приложена Декларация за доплащане на медицинско изделие или не реимбурсирани от НЗОК. В Декларацията има положен подпис на декларатор от 21 април т.г. Документът съдържа няколко текста, единият от които е: “Информиран съм, че цената, определена за заплащане от НЗОК (съгласно НРД 2018 г.) за медицинско изделие.....е........лв. и по своя воля и доброволно избирам медицинското изделие.........., чиято цена е.......лв., и съм съгласен да доплатя разликата в размер на....лв.“. Декларацията е празна, не е ясно за какво медицинско изделия става дума и каква сума следва да доплати пациентката. Според магистър фармацевта, управител на болничната аптека, аптеката не е разполагала с транскатетърни клапи. Високотехнологичните импланти се поръчват след заявка от съответното звено и след одобрение на ръководството. До 27 април т.г., когато приключва проверката на НЗОК/ СЗОК, в деловодната система на НЗОК не са постъпили документи с искане от лечебното заведение за издаване на разрешение от управителя на институцията за доставяне на медицинското изделие „транскатетърна аортна клапна имплантация – TAVI“ за тази пациентка. И при трите хоспитализации е извършено високоспециализирано изследване – ехокардиография или диагностичен ултразвук на сърце (като при първата хоспитализация са извършени две изследвания) от лекар без специалност, което е отразено в медицински документ, подписан от един и същ лекар. Лекарят е без придобита специалност и не е включен като изпълнител в „Списък на специалистите, извършващи болнична помощ, както и в „Списък на специализантите, оказващи болнична помощ“ - неразделна част от инидивидуалния договор на лечебното заведение с касата. Изследването е задължителна диагностична процедура за изпълнение и заплащане на клиничната пътека от НЗОК, като има изискване лекарят специалист, който извършва това изследване, да е с придобита специалност и да притежава допълнителна квалификация/сертификат за ехокардиография – базово ниво. Съставен е протокол от проверката, който е връчен и подписан от представляващите лечебното заведение. Право на лечебното заведение е да възрази в 7-дневен срок по направените констатации, отразени в протокола.", "date": "2018.05.02", "title": "Проверката на НЗОК в в УСБАЛССЗ “Св. Екатерина“ във връзка с жената, починала на 22 април, констатира нарушения"}
{"url": "http://www.focus-news.net/news/2018/05/02/2517440/mz-patsientite-s-hiv-tuberkuloza-psihichni-i-povedencheski-razstroystva-dalzhashti-se-na-upotreba-na-opioidi-nyama-da-ostanat-bez-lekarstva.html", "text": "Пациентите с ХИВ, туберкулоза, психични и поведенчески разстройства, дължащи се на употреба на опиоиди, няма да останат без лекарства. Това съобщиха от здравното министерство във връзка с образувани по жалби на фармацевтични компании производства срещу решение на здравното министерство за доставка на лекарствени продукти, отпускани по реда на Наредба № 34 от 25.11.2005 г. за реда за заплащане от републиканския бюджет за лечението на български граждани. Жалбите касаят само 4 от общо 32 обособени позиции. По позициите, за които има избрани изпълнители, Министерството приключва процедурите по сключването на договори с класираните на първо място участници. По сключените договори, заявките са връчени от МЗ на търговците на едро и лекарствата се доставят в съответните лечебни заведения. За недоговорените позиции МЗ обявява открита ускорена процедура. До сключването на договорите по останалите позиции Министерството на здравеопазването е предприело всички възможни действия, за да не остане нито един пациент без лекарства, както и да не бъде допуснато прекъсване на провежданите терапии. За целта е създадена организация за вътрешни преразпределения на налични в лечебните заведения количества лекарствени продукти, преразпределения на количества от наличен резерв към МЗ, както и взаимодействие с търговци на едро и притежатели на разрешението за употреба. Припомняме, че с Решение № РД-11-5/08.01.2018г. на Министерството на здравеопазването е открита и проведена процедура за възлагането на обществена поръчка за доставка на лекарствени продукти, отпускани по реда на Наредба №34 от 25.11.2005 г. за реда за заплащане от републиканския бюджет за лечението на български граждани за заболявания извън обхвата на задължителното здравно осигуряване за 2018 г. Процедурата включва 32 обособени позиции за лекарствени продукти за пациенти с HIV, с туберкулоза и пациенти с психични и поведенчески разстройства, дължащи се на употреба на опиоиди.", "date": "2018.05.02", "title": "МЗ: Пациентите с ХИВ, туберкулоза, психични и поведенчески разстройства, дължащи се на употреба на опиоиди, няма да останат без лекарства"}
{"url": "http://www.focus-news.net/news/2018/05/02/2517438/inspektor-maya-vasileva-sektor-patna-politsiya-varna-diskusiite-s-detsata-i-uchenitsite-za-patnata-bezopasnost-spomagat-za-namalyavane-na-proizshestviyata.html", "text": "Дискусиите с децата и учениците за пътната безопасност спомагат за намаляване на пътнотранспортните произшествия, за подобряване поведените на децата, за тяхното образоване на тема пътна безопасност. Това каза в интервю за Радио „Фокус“ – Варна младши инспектор Мая Василева от сектор „Пътна полиция“ при Областна дирекция на МВР – Варна. „Работя с деца от детски градини и училища на различна възраст – от 3 – 4 години до ученици от 11 и 12 клас. Чрез тази си дейност спомагам за намаляване на пътнотранспортния травматизъм. Това е много голям позитив при наличието на такъв пътен травматизъм“, каза още инспектор Мая Василева. \r\nПо думите й отношението на децата е много зареждащо. „Децата се радват, искат да те докоснат, да разберат повече за професията, любознателни са. Изпитват възхищение към полицаите. Това те зарежда, опитваш се да стигнеш до тях и да им бъдеш полезен чрез игри, видео, подадено от МВР, показваме им пътни произшествия, за да видят какво може да се случи, в какви ситуации изпадат пешеходците, водачите. Ролята ни е успешна“, заяви инспектор Мая Василева. Тя допълни, че с по-големите ученици се работи различно. При срещите с тях им се разясняват наказанията при допускане на различен вид нарушение. „Говорим за административно-наказателната и наказателната отговорност, подробности за управление на автомобил след употреба на алкохол или наркотици и техните аналози, ранени и пострадали. Коментираме най-честата причина за възникване на пътни произшествия – високата  скорост. С тях се работи в такава насока“, посочи инспектор Василева. \r\nПо думите й учениците от 11 и 12 клас често се интересуват и от придобиване на категории от водачите. „Нещата се случват за секунди, разсейване с мобилен телефон би довело до жестоки последствия. По този начин се опитваме да им повлияем и съм сигурна, че нашият призив – да бъдат внимателни и разумни, шофирайки или придвижвайки се близо до пътното платно, достига до тях“, подчерта инспектор Мая Василева.\r\nМарияна ВАЛЕНТИНОВА", "date": "2018.05.02", "title": "Инспектор Мая Василева, сектор „Пътна полиция“ – Варна: Дискусиите с децата и учениците за пътната безопасност спомагат за намаляване на произшествията"}
{"url": "http://www.focus-news.net/news/2018/05/02/2517434/shumen-pozhar-gori-vav-firmen-magazin-na-bul-madara.html", "text": "За пожар във фирмен магазин на бул. „Мадара“ в Шумен съобщи слушател на Радио „Фокус“-Шумен. Обектът е срещу Тютюневия комбинат. На място по овладяване на огъня работят противопожарни екипи. Временно движението по булеварда е спряно. От мястото на пожара продължава да се носи гъст дим.\r\nИвелина ИВАНОВА", "date": "2018.05.02", "title": "Шумен: Пожар гори във фирмен магазин на бул. „Мадара“"}
{"url": "http://www.focus-news.net/news/2018/05/02/2517442/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни. Създадени са временни маршрути за преминаване. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.02", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/02/2517425/ria-novosti-liderat-na-armenskata-opozitsiya-prizova-poddrazhnitsite-da-razblolirat-vremenno-ulitsite-v-erevan.html", "text": "Лидерът на протестното движение в Армения Никол Пашинян призова своите привърженици да разблокират всички пътища в страната в 16:00 часа, за да позволят на прииждащите демонстранти да пристигнат на вечерния митинг, предава РИА Новости.\r\n„Призовавам да се разблокират всички пътища, за да могат хората да дойдат на митинг (в 18:00 часа)“, заяви Пашинян във видеосъобщение, поместено на неговата страница във „Фейсбук“.\r\nТой подчерта, че протестните акции в сряда са безпрецедентни. „Днес в Армения практически не останат нито един отворен път“, подчерта лидерът на опозицията.\r\nРИА припомня, че от сутринта привържениците на Пашинян, който преди това не успя да събере необходимия брой гласове в арменския парламент, за да стане премиер на страната, блокират улиците, железопътните релси и мостовете на територията на цялата държава. Полицията не се намесва в действията на протестиращите.\r\nВ Ереван са блокирани централните улици и пътят към летище Звартноц. Движението на автомобили на практика е преустановено, а освен това е нарушена работата на метрото. Протестиращите блокираха входовете на няколко министерства. Във втория по големина град в Армения – Гюмри – демонстрантите блокираха кметството и поискаха от градоначалника да се присъедини към протестите.\r\nПреди това Пашинян призова своите привърженици да проведат акция на тотално гражданско неподчинение на 2 май.\r\nВъв вторник парламента на Армения не успя да избере министър-председател. За единствения кандидат - Никол Пашинян, гласуваха 45 депутати при необходими 53. Съгласно законите на страната, след една седмица народното събрание ще се опита да избере премиер отново. В противен случай законодателният орган ще се разпусне автоматично.\r\nПревод и редакция:", "date": "2018.05.02", "title": "РИА Новости: Лидерът на арменската опозиция призова поддръжниците да разблолират временно улиците в Ереван"}
{"url": "http://www.focus-news.net/news/2018/05/02/2517444/plovdiv-stotitsi-turisti-sa-prisastvali-na-ofitsialnoto-otkrivane-na-peshterata-dobrostanski-biser-kray-asenovgrad-kato-turisticheska-atraktsiya.html", "text": "Стотици туристи присъстваха на официалното откриване на пещерата „Добростански бисер“ край Асеновград като туристическа атракция. Това съобщиха за Радио „Фокус“ – Пловдив от пресцентъра на Общината. Пещерата бе открита за посетители на 1 май от кмета на града д-р Емил Караиванов.\r\n„Всички ние, които сме живели в община Асеновград преди повече от 40 години, помним хижа „Марциганица” и сме посещавали пещерата „Ахметова дупка”. Тогава спускането в нея беше с въжета. Сега пещерата е обновена, социализирана и се надяваме тя да се превърне в туристически обект“, каза д-р Караиванов. Събитието бе съпътствано от музиката на гайдарите от оркестър „Родопчани” и неповторимия глас на народната певица Севджан Рамадан.\r\nЕдна от легендите разказва,че пещерата е кръстена на името на турчин, който бил хвърлен в нея заради това, че помагал на местни българи през турското робство. А според друга легенда, някога в пещерата е бил хвърлен жестокия турски бей Ахмет ага. За първи път „Добростански бисер“ е проучвана през 1963 година. Благоустроена е за туристически посещения от Туристически дружество „Безово“ – Асеновград през 1990 година. В течение на годините обектът е занемарен и впоследствие затворен. През 2017 година Министерството на околната среда и водите предостави за стопанисване пещерата на Община Асеновград. Общината започна възстановителни дейности чрез ОП „Туризъм” и днес вече мястото е социализирано, обновено и годно за посещение от туристи.\r\nРаботното време на пещерата „Добростански бисер” е от петък до неделя от 9.00 до 18.00 часа. През останалите делнични дни пещерата ще се отваря за организирани групи от не по-малко от 20 човека с предварителна заявка в ОП „Туризъм”.", "date": "2018.05.02", "title": "Пловдив: Стотици туристи са присъствали на официалното откриване на пещерата „Добростански бисер“ край Асеновград като туристическа атракция"}
{"url": "http://www.focus-news.net/news/2018/05/02/2517445/api-dvizhenieto-po-pat-ii-81-sofiya-kostinbrod-v-posoka-sofiya-se-osashtestvyava-v-edna-lenta-poradi-katastrofa.html", "text": "Движението по път II-81 София - Костинброд в посока София се осъществява в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.02", "title": "АПИ: Движението по път II-81 София - Костинброд в посока София се осъществява в една лента поради катастрофа"}
{"url": "http://www.focus-news.net/news/2018/05/02/2517446/ramush-haradinay-vsichko-koeto-kosovo-mozhe-da-dade-na-sarbiya-e-okonchatelno-mirno-sporazumenie.html", "text": "Премиерът на Косово Рамуш Харадинай заяви, че всичко, което страната и нейните граждани могат да предложат на Сърбия е окончателно мирно споразумение, пише базираното в Прищина албанско електронно издание Gazeta Express.\r\nХарадинай заяви, че Косово е дало много жертви за свободата си, включително животи на невинни хора. Що се отнася до окончателното споразумение между Косово и Сърбия, Харадинай заяви, че Прищина вече е да ясно да се разбере какво може да бъде направено към днешна дата и това е постигането на мирно споразумение, което да даде възможност на страната да стане член на ООН, ЕС и НАТО.\r\nПревод и редакция:", "date": "2018.05.02", "title": "Рамуш Харадинай: Всичко, което Косово може да даде на Сърбия е окончателно мирно споразумение"}
{"url": "http://www.focus-news.net/news/2018/05/02/2517443/otets-stanimir-minkov-notarialen-akt-varhu-kamak-ima-v-tsarkvata-sveti-atanasiy-v-chepelare.html", "text": "Църквата „Свети Атанасий“ в Чепеларе бе препълнена от вярващи на храмовия си празник днес. Това каза за Радио „Фокус“ – Смолян отец Станимир Минков от храма. Той посочи, че за празника са имали и гости от Смолян. Отец Васил Маджаров от църквата „Свети Николай“ в квартал „Устово“ е пристигнал с енориаши на поклонение. Те са се включили и в празничното богослужение. От своя страна отец Станимир с енориаши от Чепеларе ще гостуват на храма в „Устово“ за летния Никулден.\r\nЦърквата „Свети Атанасий“ в Чепеларе е почти на 183 години, като е построена 1834 г с първи ферман, а година по-късно през 1835 г. се извършва и самото освещаване на храма в присъствието на пловдивския митрополит, който тогава е бил грък, към Цариградската патриаршия, разказа отец Станимир. „Оттогава има запазен и интересен документ – каменна плоча, в която е написано през коя година при кой султан е извършено построяване и освещаване на храма. Така че ние имаме нотариален акт върху камък за църквата в Чепеларе“, отбеляза отец Станимир. Той допълни, че храмът винаги е имал добри духовни пастири. Един от тях е отец Марин Караджов. В неговите записки и спомени има много елементи от историята на Чепеларе и този край от периода около, преди и след освобождението и те са залегнали в основана на исторически трудове и изследователи. „Друг свещеник, на който съвсем наскоро извършихме панихида за годишнината от неговата кончина е бележития протойерей Евстати Янков. Той загива мъченически след като е бил мъчен и пребит жестоко в Асеновград през 1952 г в годините на народната власт. Тогава тя е била атеистична и е преследвала много свещеници като протойерей Евстати. Той издъхва навръх Великден, когато църковните камбани оповестили Христово Възкресение. Неговия живот и смъртта му са забележителни и се надявам той скоро да бъде обявен за светец“, посочи отец Станимир.\r\nТой припомни, че през 2015 година църквата „Св. Атанасий“ е напълно обновена по проект, финансиран от Програмата за развитие на селските райони на стойност над 300 000 лв. Той уточни, че е извършена реставрация, укрепване и благоустрояване на храма и той сега е освен Божи храм и една чудесна обществена постройка. Отец Станимир каза още, че всичко това е станало с усилията на много хора – църковното настоятелство, Пловдивския митрополит дядо Николай и много хора, с които са успели да осъществят проекта.\r\nНели ГЕРГЬОВСКА", "date": "2018.05.02", "title": "Отец Станимир Минков: Нотариален акт върху камък има в църквата „Свети Атанасий“ в Чепеларе"}
{"url": "http://www.focus-news.net/news/2018/05/02/2517447/veliko-tarnovo-izlozhba-razkazva-istoriyata-na-33-ti-svishtovski-polk.html", "text": "Изложбата „Бойната слава на 33-ти Свищовски полк“ откриват в крайдунавския град в навечерието на Деня на храбростта и Българската армия. Експозицията е съвместно дело на Историческия музей и библиотеката при Първо българско народно читалище „Еленка и Кирил Д. Аврамови“ в Свищов, каза за Радио „Фокус“ – Велико Търново уредника от музея Анатолия Тодорова. В нея са подредени снимки, документи и предмети, които разкриват целия период на съществуване на полка. \r\n„За мен като уредник най-впечатляващи са снимките на генерал – майор Владимир Вазов и генерал майор Стефан Нерезов, които са били командири на 9-та Пехотна плевенска дивизия, част от която е и 33-ти свищовски полк. Има изложени и грамоти за участници, които са им дадени след приключване на войните, ордени и медали на Георги Кочев и Христо Йосифов, отново от от полка“, разказа уредника. В експозицията са включени и три книги – за полка, за Балканската и Първата световна войни. Тя се подрежда за пръв път и ще остане в Къщата – музей на Алеко Константинов до края на май. Откриването ще е в петък, на 4-ти май.\r\nЛуиза ТРАНЧЕВА", "date": "2018.05.02", "title": "Велико Търново: Изложба разказва историята на 33-ти Свищовски полк"}
{"url": "http://www.focus-news.net/news/2018/05/02/2517449/ministerstvoto-na-energetikata-i-mini-maritsa-iztok-shte-tarsyat-vazmozhnosti-za-optimizirane-na-deynostite-v-druzhestvoto-ministar-temenuzhka-petkova-razgovarya-s-rabotnitsi-v-kompaniyata.html", "text": "Министерството на енергетиката, съвместно с „Мини Марица-изток“ ЕАД, ще търсят възможности за оптимизиране на дейностите в дружеството. Това е един от изводите след днешното посещение на министъра на енергетиката Теменужка Петкова в предприятието и разговорите й с работещи там, съобщиха от пресцентъра на министерството. \r\nПо време на днешната визита стана ясно, че „Минпроект“ ще изготви анализ за актуалното състояние на „Мини Марица-изток“, въз основа на който ще се търси възможност за допълнително оптимизиране на дейностите, включително и за ръст на инвестициите в техника.    \r\nПред работниците от рудник „Трояново-Север“ Петкова бе категорична, че решения могат да се търсят единствено в режим на откровен диалог. Тя припомни предизвикателствата пред енергийната система на страната през зимата на 2017 г. и изрази задоволство от работата на мините и на комплекса „Марица изток“ при онези тежки условия. \r\nМиньорите са гръбнакът на енергийната система на България и ви благодаря за вашия професионализъм и отговорна работа, подчерта енергийният министър. Тя припомни, че работните заплати в дружеството са увеличени от началото на годината, приходите през 2017 г. бележат ръст с 56 млн. лв. и дружеството отбелязва печалба в размер на 7 млн. лв. Според министър Петкова това е доказателство, че компанията се развива успешно и стабилно. \r\nВ рамките на визитата си в дружеството енергийният министър разгледа обновени и нерехабилитирани багери и увери миньорите, че изпълнението на дейностите по модернизация на техниката ще продължи.", "date": "2018.05.02", "title": "Министерството на енергетиката и „Мини Марица-изток“ ще търсят възможности за оптимизиране на дейностите в дружеството, министър Теменужка Петкова разговаря с работници в компанията"}
{"url": "http://www.focus-news.net/news/2018/05/02/2517451/kathimerini-zhitelite-na-atinskiya-kvartal-ekzarhiya-se-oplakaha-na-prokuraturata-ot-bum-na-prestapnostta.html", "text": "Група от 400 жители на централния атински квартал „Екзархия“ написаха писмо до градската прокуратура на Атина, в което се оплакаха от бума на престъпността в района, пише електронното издание на гръцкия вестник Kathimerini.\r\nВ писмото, дълго три страници, жителите се оплакват от факта, че полицията на практика не влиза в „Екзархия“, която е традиционен бастион на гръцките анархисти, като са отбелязали, че проблемът вече започва да излиза извън рамките на квартала.\r\nВъзмутените граждани са конститрали, че кварталът им се е превърнал в гето и са отбелязали, че все повече местни се местят от там, понеже на района се гледа като на „държава в държавата“ и база, където различни криминални елементи се консолидират.\r\nТе отбелязаха, че различните държавни институции, които са били разположени в „Екзархия“, са се изнесли от там, заедно с множество частни компании.\r\nЖителите на квартала са изразили тревогата си, че съществува „организиран план“ за превръщането на „Екзархия“ в „база, убежище и плацдарм на беззаконието“, за да се съберат там престъпниците от всички други части на атинската столица и призоваха за намеса на властите.\r\nПревод и редакция:", "date": "2018.05.02", "title": "Kathimerini: Жителите на атинския квартал Екзархия се оплакаха на прокуратурата от бум на престъпността"}
{"url": "http://www.focus-news.net/news/2018/05/02/2517452/pregled-na-mezhdunarodnite-novini-do-18-chasa-agentsiya-fokus.html", "text": "Най-малко 51 души са пострадали в резултат на земетресението, което в сряда удари отдалечен планински район в южната част на Иран с магнитуд от 5,2 по скалата на Рихтер, предава TACC, като се позовава на агенция IRNA.\r\nСъгласно разпространената информация, 31 от пострадалите са хоспитализирани, а останалите 20 са получили мединска помощ на място. \r\nПо-рано се съобщаваше за около 30 пострадали. \r\nИран е предразположен към почти ежедневни земетресения, тъй като се намира на разломни линии. През ноември миналата година земетресение с магнитуд 7,2 по скалата на Рихтер разлюля западната част на Иран, убивайки повече от 600 души. През 2003 г. при земетресение с магнитуд 6,6 в историческия град Бам загинаха 26 000 души.\r\n*** В Сената на САЩ работят за възпрепятстване на доставките на бойни самолети F-35 на Турция. Това е сериозно събитие, на което няма как да не бъде обърнато внимание, пише Сердар Тургут в коментар за турското издание Haberturk.\r\nВ настоящия момент в отношенията между Анкара и Вашингтон има много кризи, но последната, свързана с доставката на F-35, може наистина да доведе до устойчив разрив на връзките между двете страни. Защото Турция отдавна се договори със САЩ по сделката и дори започна да изплаща пари по нея. Става въпрос за покупката на 116 самолети. САЩ дори се съгласиха в Турция да бъде разположен център за техническо обслужване на тези машини. А сега някои сенатори се опитват да попречат на доставките им. \r\nМакар внесеният законопроект засега да не означава, че той ще бъде приет в хода на разискванията в Сената, политическите анализатори във Вашингтон са убедени, че стигне ли се до гласуване, предложението ще бъде одобрено. \r\nЕто и основанията им. На първо място, авторите на законопроекта изтъкнаха като аргумент срещу доставките ареста в Турция на пастора Андрю Брънсън и обвързаха изпълнението на сделката с освобождаването му. По-рано 66 сенатори – демократи и републиканци, подписаха писмо, адресирано до турския президент Реджеп Тайип Ердоган с искане пасторът да бъде пуснат на свобода. Това са две трети от всички сенатори, отбелязва авторът, като допълва, че поради тази причина внесената законодателна инициатива вероятно ще бъде подкрепена от органа. \r\nНа второ място, в Сената групата, подкрепяща Турция, вече не изказва мнението си. По-рано при необходимост тази група бе в състояние да убеди другите сенатори в правотата си. Но след серия събития, случили се в хода на миналогодишната визита на Ердоган във Вашингтон, тази група загуби авторитет. И Турция остана някак беззащитна в Сената, коментира Тургут. \r\nЗаконопроектът, внесен от републиканците Джеймс Ланкфорд и Том Тилис, и Джийн Шахин от Демократическата партия, се състои от две страници. На втората се казва, че в случай на противопоставяне на Сената на доставките на бойни самолети на Турция, президентът на САЩ може да направи изключение и да гарантира предаването им на Анкара. За подобно нещо обаче е необходимо изпълнението на редица условия. А именно:\r\n•\tТурция да не предприема стъпки, които може да навредят на вътрешната функционалност на НАТО;\r\n•\tТурция да не предприема стъпки, които да допринесат за засилване на играчи, способни да станат врагове на сили на НАТО;\r\n•\tТурция да не предприема стъпки, които може да изложат на риск сигурността на страните от НАТО;\r\n•\tТурция да не се опитва да придобива военно оборудване от страни, на които САЩ са наложили санкции;\r\n•\tНе задържа несправедливо и незаконно американски граждани.\r\nИли казано с други думи, ако някоя от тези точки не е изпълнена от страна на Анкара, президентът на САЩ е в правото си все пак да разреши доставката на F-35. Предполага се, че на думи най-силният аргумент срещу сделката ще бъде преди всичко ареста в Турция на американски граждани, а също и споразумението с Русия за покупката на зенитно-ракетните системи С-400 „Триумф“. \r\nСега всички очакват с нетърпение позицията на Белия дом, най-вече на съветника по национална сигурност Джон Болтън и държавния секретар Майк Помпео. Но те не бива да бъдат заподозирани в симпатия към президента на Турция. Ако Тръмп не пресече такова развитие на събитията, то едва ли те двамата ще предприемат действия, които да означават „стоп“ на доставките на F-35 за Турция.\r\n*** Трима служители по сигурността са загинали при самоубийствената атака на „Ислямска държава“ срещу сградата на Националната избирателна комисия на Либия в столицата Триполи, предава китайската информационна агенция Xinhua.  \r\n„Редица самоубийствени атентатори се взривиха в Националната избирателна комисия в центъра на Триполи и откриха огън при придвижването си към кабинетите на персонала“, заяви за агенцията представител на Министерството на вътрешните работи на Либия.\r\n„Нападението уби трима души, определени да защитят седалището на НИК\", добави официалният служител.\r\n***Лидерът на протестното движение в Армения Никол Пашинян призова своите привърженици да разблокират всички пътища в страната в 16:00 часа, за да позволят на прииждащите демонстранти да пристигнат на вечерния митинг, предава РИА Новости.\r\n„Призовавам да се разблокират всички пътища, за да могат хората да дойдат на митинг (в 18:00 часа)“, заяви Пашинян във видеосъобщение, поместено на неговата страница във „Фейсбук“.\r\nТой подчерта, че протестните акции в сряда са безпрецедентни. „Днес в Армения практически не останат нито един отворен път“, подчерта лидерът на опозицията.\r\nРИА припомня, че от сутринта привържениците на Пашинян, който преди това не успя да събере необходимия брой гласове в арменския парламент, за да стане премиер на страната, блокират улиците, железопътните релси и мостовете на територията на цялата държава. Полицията не се намесва в действията на протестиращите.\r\nВ Ереван са блокирани централните улици и пътят към летище Звартноц. Движението на автомобили на практика е преустановено, а освен това е нарушена работата на метрото. Протестиращите блокираха входовете на няколко министерства. Във втория по големина град в Армения – Гюмри – демонстрантите блокираха кметството и поискаха от градоначалника да се присъедини към протестите.\r\nПреди това Пашинян призова своите привърженици да проведат акция на тотално гражданско неподчинение на 2 май.\r\nВъв вторник парламента на Армения не успя да избере министър-председател. За единствения кандидат - Никол Пашинян, гласуваха 45 депутати при необходими 53. Съгласно законите на страната, след една седмица народното събрание ще се опита да избере премиер отново. В противен случай законодателният орган ще се разпусне автоматично.\r\n*** Южна Корея заяви в сряда, че броят на американските войски, разположени в страната, не е свързан с бъдещия мирен договор със Северна Корея и че те трябва да останат, дори ако такова споразумение бъде подписано, предава Voice of America.\r\n„Американските войски, разположени в Южна Корея, са проблем по отношение на съюза между Южна Корея и САЩ. Няма нищо общо с подписването на мирни договори\", заяви говорителят на Президентството в Сеул.\r\nСинята къща реагира на медийни въпроси около статия, написана от съветник на президента Мун Дже-ин и публикувана по-рано тази седмица. В текста авторът подчертава, че ще бъде трудно да се оправдае присъствието на военнослужещи на САЩ, ако бъде подписан мирен договор между Северна и Южна Корея – нещо, което бе договорено на историческата среща на върха между лидерите на двете страни на полуострова. \r\nСеул обаче иска войските да останат, защото американските сили в Южна Корея играят ролята на посредник във военни сблъсъци между съседни суперсили като Китай и Япония, твърди друг представител на Президентството в Сеул, пожелал анонимност. \r\nКъм настоящия момент в Южна Корея има около 28 500 американски военнослужещи. Пхенян отдавна настоява за изтеглянето им като едно от условията за отказ от ядрената и ракетната си програма.\r\nВъпреки това, в изявлението от миналата седмица на лидерите на двете Корее не се споменаваше нищо за изтеглянето на американските военни от полуострова. Мун Дже-ин и Ким Чен-ун се договориха да работят за „пълно ядрено разоръжаване“ на Корейския полуостров. \r\nАмериканските войски са разположени в Южна Корея след Корейската война, която приключи през 1953 г. с примирие, което остави двете страни в техническо състояние на война.\r\n***Премиерът на Косово Рамуш Харадинай заяви, че всичко, което страната и нейните граждани могат да предложат на Сърбия е окончателно мирно споразумение, пише базираното в Прищина албанско електронно издание Gazeta Express.\r\nХарадинай заяви, че Косово е дало много жертви за свободата си, включително животи на невинни хора. Що се отнася до окончателното споразумение между Косово и Сърбия, Харадинай заяви, че Прищина вече е да ясно да се разбере какво може да бъде направено към днешна дата и това е постигането на мирно споразумение, което да даде възможност на страната да стане член на ООН, ЕС и НАТО.\r\n*** Европейският съюз би могъл да намали финансирането за държави, които не зачитат върховенството на закона. Съответното предложение бе направено от Европейската комисия при представянето на плана за финансовата рамка на Общността след излизането на Великобритания от структурите й, предава AFP. \r\n„Новите предложени инструменти ще позволят на ЕС да спре, да намали или да ограничи достъпа до финансиране от ЕС по начин, пропорционален на естеството, тежестта и обхвата на недостатъците на правовия ред\", се казва в изявление на ЕК.\r\n*** Държавният глава на Румъния Йоханис Клаус отказа да утвърди пакета от реформи в съдебната система, предложени от правителството, който според критиците поставя под въпрос независимостта на правосъдието, предава AFP.\r\nЙоханис заяви, че ще изпрати предложенията на Конституционния съд и ще потърси мнението на европейските експерти по пакета от реформи, който беше приет от лявото правителство през декември.\r\n***", "date": "2018.05.02", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/02/2517437/tass-evropeyskata-komisiya-predlozhi-da-se-obvarzhe-izplashtaneto-na-sredstva-ot-evropeyskiya-byudzhet-sas-sablyudavaneto-na-normite-na-sayuza.html", "text": "Европейската комисия предложи да се обвърже юридически изплащането на средства от бюджета на Европейския съюз със съблюдаването на принципите на върховенството на закона от страните членки през следващия седемгодишен бюджетен цикъл на Съюза ( от 2021 до 2027 година ). Това се казва в съобщение на Европейската комисия, публикувано в сряда, предава ТАСС.\r\nОбщият обем на предложения от ЕК бюджет на ЕС за следващите седем години е 1,279 трилиона евро. Бюджетът на завършващият седемгодишен цикъл (2014-2020 година) съставя 1,087 трилиона евро.\r\nАко инициативата на ЕК за обвързване на финансирането със съблюдаването на нормите на Съюза бъде одобрена, Полша, спрямо която Брюксел има претенции за съдебната й реформа и Унгария, която отказва да приеме бежанци по квотите на ЕС, може да бъдат лишени от част от европейските си субсидии.\r\nОще една иновационна мярка стана предложението да се въведе за първи път в историята директен данък в бюджета на ЕС, който до момента се състоеше само от вноски на отделните държави. ЕК предложи екологическа база за първия европейски данък, който ще се иззема в пропорционален обем на непреработените във всяка европейска страна пластически отпадъци.\r\nСега предложенията на ЕК трябва да бъдат обсъдени в страните-членки и от европейските депутати. Те трябва да бъдат одобрени до 2020 година от Европейския парламент и Съвета на ЕС и да станат основен инструмент за финансово планиране в Съюза за следващия седемгодишен бюджетен цикъл.\r\nГодишните бюджети на ЕС в този период трябва да се приемат строго в рамките на седемгодишния перспективен бюджет на Съюза и изхождайки от заложените в него принципи.\r\nПревод и редакция:", "date": "2018.05.02", "title": "ТАСС: Европейската комисия предложи да се обвърже изплащането на средства от европейския бюджет със съблюдаването на нормите на Съюза"}
{"url": "http://www.focus-news.net/news/2018/05/02/2517454/ministar-temenuzhka-petkova-dobrata-novina-e-che-mini-maritsa-iztok-imat-polozhitelen-finansov-rezultat-tazi-godina-pravim-vsichko-vazmozhno-za-da-badat-podobreni-usloviyata-na-trud.html", "text": "Добрата новина е, че \"Мини Марица-изток\" имат положителен финансов резултат тази година, правим всичко възможно, за да бъдат подобрени условията на труд. Това каза пред журналисти министърът на енергетиката Теменужка Петкова, след посещението й в „Мини Марица-изток“ ЕАД, предаде репортер на Агенция „Фокус“. „С колегите от двата синдиката имаме много добър диалог. През последните три години смея да твърдя, че в рамките на един конструктивен диалог сме успявали да решим много от въпросите, които са стояли на дневен ред. Ще припомня, че в края на 2014 г. целият сектор „Енергетика“ беше в тежко финансово състояние. Тогава с колегите от двата синдиката успяхме в рамките на един конструктивен диалог, със съдействието БЕХ, колегите от дружествата в енергетиката, конкретно с г-н Андонов, с ръководството на Мините, успяхме да се справим с тази ситуация. Смея да твърдя, че стъпка по стъпка вървим напред и нещата се оптимизират“, обясни Петкова и допълни, че има още много какво да се направи в сектора. „Идеята на колегите от синдикатите беше именно днес да направим една такава проверка на място, за да могат те да покажат условията, при които работят колегите, да видим техниката. Коментирахме с г-н Манолов, че има багер, който е от 1960 г. Наред с това трябва да се отчете и фактът, че има и рехабилитирани багери, нови техника. Непрекъснато се работи в тази посока. В момента е в ход обществена поръчка за рехабилитация на 5 багера, в размер на 85 млн. лв.“, добави тя. „Правим всичко, което е възможно и по силите ни, за да бъдат подобрени условията на труд, за да бъде производството по-ефикасно. Разбира се, когато назад във времето има процеси, които са забавяни много е трудно да се навакса за година, две или три. Добрата новина е, че Мините имат положителен финансов резултат тази година, приходите са се увеличили 2017 г. спрямо 2016 г. с 56 млн. лв.“, добави тя. „Колеги, които работят тук са гръбнакът на българската енергетика и оценяваме трудът им по достойнство“, обясни Петкова.\r\n„Когато става дума за цената на въглищата, трябва да се разглежда комплексно. Защото целият Маришки басейн ние го разглеждаме като едно цяло. Няма как да отделим Мини Марица-изток“ ЕАД от ТЕЦ-овете. Мисля, че ще намерим общ език с колегите и от двата синдиката“, обясни Петкова. „Факт е, че Мини Марица-изток“ ЕАД е на печалба. Парите, които са на разположение на дружеството се увеличават, това е резултат от добро и разумно управление. Увеличение на цената въглищата означава да направим една оценка на цялостното действие на централите от Маришкия басейн, ние сме като скачени съдове. Трябва да сме много балансирани и премерени, когато правим подобни прогнози и оценки“, заяви тя. Министър Петкова допълни, че „Минпроект“ ще изготви анализ за актуалното състояние на „Мини Марица-изток“, въз основа на който ще се търси възможност за допълнително оптимизиране на дейностите, включително и за ръст на инвестициите в техника.", "date": "2018.05.02", "title": "Министър Теменужка Петкова: Добрата новина е, че \"Мини Марица-изток\" имат положителен финансов резултат тази година, правим всичко възможно, за да бъдат подобрени условията на труд"}
{"url": "http://www.focus-news.net/news/2018/05/02/2517450/ministar-vladislav-goranov-novata-mnogogodishna-finansova-ramka-po-skoro-ne-iziskva-izvanredni-dopalnitelni-vnoski-po-evropeyskiya-byudzhet.html", "text": "На въпроса дали новата многогодишна финансова рамка изисква извънредни допълнителни вноски по европейския бюджет отговорът е по-скоро не. Това каза на брифинг министърът на финансите Владислав Горанов за предложението на ЕК за бюджет в следващия програмен период, предаде репортер на Агенция „Фокус“. „Бързаме да анонсираме, че ние като Председателство ще положим максимални усилия да придвижим напред дебатите по многогодишната финансова рамка. Те ще стартират още на 14 май със Съвет по общи въпроси“, посочи той. „От гледна точка на размера на бюджета виждаме едно не малко увеличение на общите разходи, които за целия период са 1, 134 трлн. евро“, обясни Владислав Горанов. „Все още е рано да се коментира къде е България в тези числа, тъй като отделните пакети по държави не са разписани от комисията“, коментира финансовият министър. Според него е много рано да се дават оценки, тъй като това е наистина твърде начален дебат по многогодишната финансова рамка. „Нашата вноска расте, но не заради промяна на механизма, по който се формира европейският бюджет, а заради това, че БВП расте, БНД също“, изтъкна Владислав Горанов. „Това е единственият фактор, поради който през следващите години очакваме промяна на вноската на България“, уточни той. „Виждаме, че е направен опит от страна на ЕК двата основни стълба кохезионна и селскостопанска политика да бъдат съхранени, доколкото това е възможно“, каза още министърът.", "date": "2018.05.02", "title": "Министър Владислав Горанов: Новата многогодишна финансова рамка по-скоро не изисква извънредни допълнителни вноски по европейския бюджет"}
{"url": "http://www.focus-news.net/news/2018/05/02/2517453/kmetat-na-sofiya-yordanka-fandakova-i-zam-kmetat-evgeni-krusev-shte-predstavyat-etapite-za-izpalnenie-na-proekt-za-izgrazhdane-vazstanovyavane-i-obnovyavane-na-publichni-prostranstva.html", "text": "Кметът на София Йорданка Фандъкова и зам.-кметът Евгени Крусев ще представят етапите за изпълнение на проекта „Изграждане, възстановяване и обновяване на публични пространства от централна градска част в София“ – зона 2. Това съобщиха от пресцентъра на Столична община.\r\nЗоната обхваща: ул. „Граф Игнатиев“ от ул.Алабин до бул.Евлоги и Христо Георгиеви с прилежащите й площади „Джузепе Гарибалди“ и пл. „П. Р. Славейков“; ул. „Солунска“ (в участъка от ул. „Граф Игнатиев“ до бул. „Витоша“); ул. „6-ти септември“ (в участъка от ул. „Граф Игнатиев“ до ул. „Аксаков“); ул. „Цар Шишман“ (в участъка от ул. „Граф Игнатиев“ до пл. „Народно събрание“) и градината пред храма „Св. Седмочисленици“.\r\nПресконференцията ще се проведе на 3 май, от 12.00 часа в зала 1 на Столичната община.", "date": "2018.05.02", "title": "Кметът на София Йорданка Фандъкова и зам.-кметът Евгени Крусев ще представят етапите за изпълнение на проект за изграждане, възстановяване и обновяване на публични пространства"}
{"url": "http://www.focus-news.net/news/2018/05/02/2517456/aktsenti-v-sutreshniya-blok-dobro-utro-balgariya-na-radio-fokus-na-3-may.html", "text": "На фона на стабилните и добре контролирани външни граници на ЕС, от Европейската гранична служба бе оповестена тревожна информация за поредна вълна на мигрантски потоци от Турция към Гърция. Военните разходи в света достигат най-високото си ниво от Студената война насам. Има ли поводи за притеснение и откъде могат да се появят реални рискове пред Европа? Тези и още въпроси ще коментираме с бившия директор на Националната разузнавателна служба ген. Кирчо Киров. \r\nЩе обърнем поглед и към вътрешнополитическата картина у нас. Поредна поискана оставка и поредна доза напрежение между управляващи и опозиция. На фона на обичайната ситуация в парламента, обаче, каква е свършената работа до тук? Какво лято предстои в политически план, какво ни очаква и, предавайки щафетата на европредседателството? Отговорите ще потърсим с политолога Димитър Димитров. \r\nОт зам.-кмета на Петрич Илияна Попова ще разберем как градът ще отбележи празника си на 6 май. \r\nВ минутите след 09.00 часа Венцеслав Илчев от Радио „Фокус“-Кюстендил ще насочи вниманието ни към Майските музикални дни в града. Весела Кръстева от Радио „Фокус“-Пловдив пък ще ни пренесе на вълна вино и гурме кухня.\r\nТези и още теми - в „Добро утро, България“ по Радио „Фокус“ от 6.00 до 10.00 часа на 3 май, с водещ Виктория Месробович.", "date": "2018.05.02", "title": "Акценти в сутрешния блок „Добро утро, България“ на Радио „Фокус“ на 3 май"}
{"url": "http://www.focus-news.net/news/2018/05/02/2517457/evrodeputatat-georgi-pirinski-bez-sotsialni-investitsii-evropeyskiyat-proekt-e-pod-vapros.html", "text": "След представянето на Многогодишната финансова рамка (МФР) за периода 2021-2027 г., в Европейския парламент бе обсъден Доклад за дейността на Европейската инвестиционна банка (ЕИБ) за 2016 г. От името на Групата на социалистите и демократите евродепутатът Георги Пирински подчерта, че в светлината на съкратените разходи за кохезия по проекта за МФР, отговорността на Банката рязко се повишава по отношение на кохезионната политика и то на първо място в сферата на социалните инвестиции. Това съобщиха от пресофиса на евродепутата. За отчетната 2016 г. по линия на Европейския фонд за стратегически инвестиции делът на социалния сектор е едва 4% от общия обем, а по линия на Банката като цяло - по-малко от 6%. \r\nПирински изтъкна, че Банката е длъжна своевременно да разработи и предложи нови типове финансови инструменти, които да осигурят мобилизирането на необходимите ресурси за инвестиции преди всичко в човешки капитал, здравеопазване, култура и други социални сфери. Необходимостта от такъв приоритет в дейността на Банката се диктува и от нуждата да се осигури реално изпълнение на Европейския стълб на социалните права, както и да се противодейства на растящите неравенства и бедност, като при това се постигне необходимото географско пренасочване на инвестициите към крайно нуждаещите се страни и райони. В заключение Пирински отбеляза, че без мащабни социални инвестиции бъдещето на европейския проект се очертава като твърде проблематично.", "date": "2018.05.02", "title": "Евродепутатът Георги Пирински: Без социални инвестиции европейският проект е под въпрос"}
{"url": "http://www.focus-news.net/news/2018/05/02/2517448/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен остава трафикът на ГКПП „Кулата“ на изход за товарни автомобили. Това съобщиха за Радио „Фокус“ – Пирин от „Гранична полиция“. Движението на останалите пунктове на българо-гръцката граница се осъществява нормално.\r\nЛивия НИНОВА", "date": "2018.05.02", "title": "Благоевград: Интензивен е трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2018/05/02/2517459/prof-gencho-nachev-nachinat-po-koyto-nzok-namali-meditsinskite-izdeliya-ne-e-profesionalen.html", "text": "Няма грешка, защото тук не става дума за поставяне на такава клапа, става дума за една жена в изключително тежко състояние, в крайна степен на сърдечна недостатъчност, която многократно е отказвала да се оперира. Това каза в предаването \"Лице в лице\" проф. Генчо Начев, директор на столичната болница \"Св. Екатерина\", в която касата извърши проверка заради случай на починала жена без да ѝ бъде поставена клапа.\r\n„Тя има заболявания и на двете клапи, не само на аортната клапа и, когато има тежка недостатъчност на митралната, това е едно от противопоказанията за поставяне на такава клапа с катетър, и затова ние даже не сме я предложили на Касата за одобряване.\r\nВъпреки че най-накрая консилиумът, който беше от 4 души професори решихме, че може би това е крайна мярка, изход от една безизходица. Но ние не сме я предлагали на Касата за такава интервенция, затова и Касата е нямало какво да одобрява. Тази жена почина просто, защото , както казват хората, ѝ бяха свършили дните. Няма вина нито в цената на тази клапата, която се поставя през катетър”, допълни проф. Начев.\r\nТой беше категоричен, че не са говорили за пари с нея, защото не са я подавали на Касата за одобрение.\r\n„При проверката се установява едно формално нарушение, че при направените ехографии има подпис на специализант, а не на специалист, който е сертифициран. Това няма нищо общо с правилата за добра медицинска практика, по простата причина, че специализантът винаги работи по ръководството на ръководителя си на специализацията.\r\nКасата няма капацитета да проверява качеството на медицинската дейност. Това е прерогатив на научните медицински дружества, които имат експертите в тази област”.\r\nНаличието или отсъствието на подпис за Касата е добре дошло, защото сторнират известна сума за тази ехография. Пропуск има, той е технически, но той не се отразява на качеството на лечение, допълни проф. Начев.\r\nПо думите му шумът се е вдигнал затова, че е имало още една жена, която се е появила по телевизиите, която има нужда от поставяне на такава клапа, но не може да доплати.\r\n„Тук е вече разковничето. Начинът, по който Касата намали тези медицински изделия за мен не е професионален, защото няма нищо лошо да се стреми да намали цените, по-ефективно да се изразходват средствата, да има средства за повече хора, които имат нужда, но се прави след като имаш договор поне с една компания, една фирма доставчик, която на тази цена, която ти определяш, може да достави”.", "date": "2018.05.02", "title": "Проф. Генчо Начев: Начинът, по който НЗОК намали медицинските изделия, не е професионален"}
{"url": "http://www.focus-news.net/news/2018/05/02/2517461/stara-zagora-izlozhbata-akvarelni-vitrazhi-na-ivelina-vladimirova-shte-bade-otkrita-v-muzeya-na-fotografiyata-v-kazanlak.html", "text": "Изложбата „Акварелни витражи” на Ивелина Владимирова ще бъде открита на 3 май от 18.00 часа в Музея на фотографията, каза за Радио „Фокус“ директорът на музея Стефан Папукчиев. Ивелина Владимирова е завършила Техникума по фина керамика и стъкло през 1989 година със специалност „Керамично-стъкларска декорация„ в град Нови пазар. Повече от 20 години е била декоратор на керамика и ръчно духано цветно художествено стъкло в цех „Лебед„ в града. Прилаганите от нея техники, уменията и практиката по-късно й дават добър старт при работата с акварел. През месец май 2016 година, по покана на американската художничка Сандра Лийн Строшейн, участва в нейния курс по акварел в Тоскана, Италия.\r\nКартини на Ивелина Владимирова са в колекциите на ценители от България, САЩ, Италия, Испания, Германия и Дубай.\r\nВ Казанлък изложбата ще остане до 17 май 2018 година.\r\nСлавяна ГАЙДАРОВА", "date": "2018.05.02", "title": "Стара Загора: Изложбата „Акварелни витражи” на Ивелина Владимирова ще бъде открита в Музея на фотографията в Казанлък"}
{"url": "http://www.focus-news.net/news/2018/05/02/2517458/angela-merkel-tryabva-da-razshirim-pregovornata-ramka-za-yadrenata-sdelka-s-iran.html", "text": "Германският канцлер Ангела Меркел заяви в сряда, че ядрената сделка с Иран не трябва да бъде отменяна, но има нужда от разширяване на преговорната рамка около нея, предава Reuters.\r\nСпоред думите на Меркел, ракетната програма на Иран и политическото му влияние в Сирия трябва да бъдат обсъдени, като подчерта, че това е позиция, която се споделя от целия Съюз.\r\n„Ние ще продължим да настояваме на нашите аргументи, а именно, запазването на СВПД (Съвместният всеобхватен план за действие), но с разширяване на преговорната рамка“, заяви германският канцлер. Тя смята, че Израел трябва бързо да предаде информацията за Иран, с която разполага, на Международната агенция за атомна енергия (МААЕ).\r\nАмериканската агенция припомня, че в понеделник премиерът на Израел Бенямин Нетаняху заяви, че страната му разполага със секретни сведения за програмата за разработка на ядрени оръжия на Иран, която може да насърчи САЩ да излязат от сделката още този месец.\r\nПревод и редакция:", "date": "2018.05.02", "title": "Ангела Меркел: Трябва да разширим преговорната рамка за ядрената сделка с Иран"}
{"url": "http://www.focus-news.net/news/2018/05/02/2517462/sofiya-ot-0930-ch-do-1600-ch-na-3-may-shte-bade-ogranicheno-dvizhenieto-v-aktivnata-lenta-v-trabata-za-varna-na-tunel-echemishka-na-am-hemus-poradi-profilaktika-na-ventilatsiyata.html", "text": "От 09.30 ч. до 16.00 ч. на 3 май ще бъде ограничено движението в активната лента в тръбата за Варна на тунел „Ечемишка“ на автомагистрала „Хемус“ поради профилактика на вентилацията. Това съобщиха от пресцентъра на Агенция \"Пътна инфрасреуктура\" (АПИ). Трафикът ще се пренасочва в изпреварващата лента. Необходимо е шофьорите да карат внимателно и със съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.02", "title": "София: От 09.30 ч. до 16.00 ч. на 3 май ще бъде ограничено движението в активната лента в тръбата за Варна на тунел „Ечемишка“ на АМ „Хемус“ поради профилактика на вентилацията"}
{"url": "http://www.focus-news.net/news/2018/05/02/2517428/brifing-shte-se-provede-v-administratsiyata-na-stolichniya-rayon-mladost-na-3-may.html", "text": "Брифинг ще се проведе в администрацията на столичния район „Младост“ в кв. „Младост“ 3, ул. „Св. Преображение“ 1, на 3 май (четвъртък), от 11.00 ч. Това съобщиха от пресцентъра на районната администрация. В брифинга ще участват представители на ръководството на район „Младост“ -  Владимир Клисуров, Румен Русев и Стефан Стефанов, главен архитект на район Младост.", "date": "2018.05.02", "title": "Брифинг ще се проведе в администрацията на столичния район „Младост“ на 3 май"}
{"url": "http://www.focus-news.net/news/2018/05/02/2517463/predstoyashti-sabitiya-v-stranata-za-3-may-agentsiya-fokus.html", "text": "***\r\nОт 10.00 часа ще се състои церемонията по официалното посрещане на президентът на Република Австрия Александър Ван дер Белен. Австрийският президент ще положи венец пред паметника на Незнайния войн. В 10.25 часа на „Дондуков“ 2 държавният глава Румен Радев и президентът на Австрия Александър Ван дер Белен ще проведат среща на „четири очи“. Румен Радев и Александър Ван дер Белен ще дадат съвместна пресконференция от 11.35 часа. \r\n От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“. \r\n***\r\nОт 10.00 часа в конферентната зала на административната сграда на Министерството на отбраната, министърът на отбраната Красимир Каракачанов и началникът на отбраната генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали по повод 6 май.\r\n***\r\nМинистърът на туризма Николина Ангелкова ще проведе работна среща с контролните органи. На срещата ще бъде обсъдена подготовката за началото на сезона. От 12.00 часа в зала „Варна“ в сградата на Общината, след края на срещата, ще се състои брифинг.\r\n***\r\nОт 15.00 часа в зала „Средец“ на  хотел „Балкан“ министърът на регионалното развитие и благоустройството Николай Нанков ще участва във форум на австрийски фирми „Транспортна инфраструктура“.\r\n***\r\nОт 09.00 часа ще се проведе заседание на Народно събрание.\r\n***\r\nОт 09.00 часа в НДК ще се проведе конференцията „Интелигентно специализиране и трансфер на технологии като двигатели на новаторството за регионален растеж\".\r\n***\r\nОт 09.30 часа 1 състав на Специализирания наказателен съд ще гледа делото срещу Огнян Д. и Борис Б. (чл. 255 – 257 НК). \r\n***\r\nОт 09.30 часа 19 състав на Специализирания наказателен съд ще гледа делото срещу Виктор Б., Емил И., Ивайло П. и др. за организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Димитър М., Ивайло М., Александър Д., Цветелин Р. и др. за организиране и ръководене на организирана престъпна група.\r\n***\r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група. \r\n***\r\nОт 10.00 часа 17 състав на Специализирания наказателен съд ще гледа делото срещу Кръстин К. (прокурор в Районна прокуратура Казанлък по чл. 289 НК). \r\n***\r\nОт 10.00 часа в СБЖ, по повод Световния ден на свободата на пресата УС на Съюза на българските журналисти организира журналистическа дискусия на тема:  „Кризата в медиите - криза в журналистиката!”.  \r\n***\r\nОт 11.00 часа в администрацията на район „Младост“ (ул. „Св. Преображение“ 1) ще се състои брифинг, в който ще вземат участие представители на ръководството на района -  г-н Владимир Клисуров, г-н Румен Русев и г-н Стефан Стефанов (главен архитект на район „Младост“, СО).\r\n***\r\nОт 11.00 часа в двора на НСА, заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официална церемония за първа копка на обект „Модернизиране на учебната база на Национална спортна академия „Васил Левски“ – София“.\r\n***\r\nОт 11.00 часа в зала Сохо (ул. „Искър\" 11) ще  бъде представен икономическият екип на „Демократична България“. \r\n***\r\nОт 11.00 часа в Националния пресклуб на БТА ще се състои пресконференция по повод предстоящото 9-то издание на Международния фестивал на анимационния филм „ЗЛАТЕН КУКЕР – СОФИЯ“.\r\n***\r\nОт 11.30 часа в Дома на Европа (ул. Г. С. Раковски 124) българският комисар отговарящ за цифровата икономика и общество Мария Габриел ще направи изявление за медиите по актуални въпроси.\r\n***\r\nВ 12.00 часа в зала 1 на Столична община кметът на София Йорданка Фандъкова и зам.-кметът Евгени Крусев ще представят етапите за изпълнение на проекта „Изграждане, възстановяване и обновяване на публични пространства от централна градска част в София“ – зона 2.\r\n***\r\nОт 13.00 часа в зала „Ню Йорк Сити“ в хотел „Capital Fort“ ще се състои конференция „Вдъхновяваща наука и иновации“, посветена на грижата за човешкото здраве като обществена и научна кауза.\r\n***\r\nОт 14.00 часа 3 състав на Специализирания наказателен съд ще гледат делото срещу Николай Т., Галин М., Ивайло Г. и Георги С. за организиране и ръководене на организирана престъпна група. \r\n***\r\nОт 15.00 до 18.00 часа на ул. „Леге\" 10, ет. 1, БСП - София организира безплатна юридическа приемна за граждани. \r\n***\r\nОт 16.00 часа в Националния военноисторически музей (НВИМ) ще бъде открита изложбата „Враг/Приятел“.\r\n***\r\nКметът на София Йорданка Фандъкова ще се срещне с президента на Австрия Александър Ван дер Белен. Двамата ще посетят в 16.30 часа площад „Александър I“, за да видят работата на Пламен Деянов по издигане на инсталацията Бронзовата къща. Проектът се реализира с финансовата подкрепа на Република Австрия.  \r\n***\r\nОт 18.00 часа в Музея за съвременно изкуство, бул. „Черни връх” №2, ще бъде представена изложбата „Олимпия“. \r\n***\r\nОт 19.00 часа в зала 1 на НДК ще започне празничният концерт, посветен на Деня на храбростта и Празника на Българската армия – „Гергьовден – сила, традиция, вяра“. Тържественият концерт на Представителния ансамбъл на Въоръжените сили по случай Гергьовден се организира от Националната гвардейска част.\r\n***\r\nОт 10.30 часа Областна администрация - Бургас ще се проведе среща относно Областната здравна карта. Срещата е работна. След приключването й е предвиден брифинг. \r\n***\r\nОт 11.00 часа в Отделението по неонатология е УМБАЛ –Бургас ще бъде представена обновена апаратура, каквато не е купувана в отделението от създаването му. \r\n***\r\n19.00 май- НХК – Юбилеен концерт на училищното настоятелство на Центъра за подкрепа на личностното развитие. \r\n***\r\nОт 16.30 до 18.00 часа в централата на ПП ГЕРБ  (ул. „Конт Андровати“ 5) общинският съветник Диян Димов ще има приемен ден. \r\n*** \r\nОт 9.30 часа в конферентната зала на х-л Черно море, бул. „Сливница“ 33, Варна,  заместник-министърът на транспорта, информационните технологии и съобщенията Велик Занчев ще открие Европейския форум за морски транспорт. Събитието е част от календара на Българското председателство на Съвета на Европейския съюз. \r\n*** \r\nОт 11.00 часа в Конферентната зала на Областен информационен център – Велико Търново  ще се проведе работна среща с медиите за представяне на предстоящи събития организирани от ОИЦ – Велико Търново.В качеството си на ръководител на проекта, по който функционира ОИЦ - Велико Търново, участие в пресконференцията ще вземе и Мариела Цонева, директор на Дирекция „Проекти и програми“ в Община Велико Търново. \r\n*** \r\nОт 17.00 часа във фоайето на НЧ „Надежда 1869“ ще бъде открита изложба, посветена на 155-годишнината от рождението на Цветан Радославов. \r\n*** \r\nОт 18.00 часа пред паметника на Никола Габровски и Димитър Благоев в парк ,,Габровски\" великотърновската организация на БСП ще чества годишнината от Първата социалистическа сбирка. \r\n***\r\nОт 09.00 часа в спортна зала „Фестивална“ кметът на Община Видин Огнян Ценков ще присъства на откриването на финалите по баскетбол за юноши XI-XII клас от 34-те държавни ученически игри.\r\n*** \r\nОт 10.00 часа на откритата сцена в селото ще се проведе „Люлки полюлейки“ – пресъздаване на пролетни народни обичаи. \r\n*** \r\nОт 12.30 часа в НЧ „Напредък – 1869“ Драматичен театър Ловеч представя постановката „Лудориите на Емил“ по Астрид Линдгрен с участието на Стоил Стоянов, Петър Стойчев, Катя Йочева, Силвия Чобанова, Софрони Рацов. \r\n*** \r\nОт 18.00 часа на откритата сцена ще се проведе „Гергьовски празник на мегдана“ – празнична програма с участието на самодейни колективи. \r\n***\r\nОт 10.00 часа в Малката заседателна зала на Община Добрич ще се проведе пресконференция с директора на Чешкия културен център в България Дагмар Остранска. \r\n***\r\nОт 17.30 часа  в Галерия „Георги Петров“ (Луксор сити център - Добрич) Драгни Драгнев ще представи последната си книга „Не е в тялото животът“. \r\n***\r\nОт 10.00 часа в СУ „Йордан Йовков“ организират Първи фестивал на народните занаяти.\r\n*** \r\nВ 11.30 часа e откриването на обновения парк „Писковец“ в Пазарджик.\r\n***\r\nОт 18.30 часа на сцената на градския площад ще бъде открит международния детски фестивал „Южни слънца“.\r\n***\r\nОт 11.00 часа в Регионалния пресклуб на БТА Джейлян Демирев ще представи най-новите национални идеи на клуб „Северняците\" и предстоящ опит за поставяне рекорд на Гинес в Плевен.\r\n***\r\nОбщинските съветници от ГЕРБ в град Пловдив ще проведат приемни с гражданите: Петър Попов, Ясен Михайлов и Дамян Петров от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков, от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов, от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А. \r\n***\r\nОт 9.00 часа на базата на “Аварийно-спасителния отряд” ще се проведе Областно състезание “Защита при бедствия, пожари и извънредни ситуации\".\r\n***\r\nОт 10.00 до 16.00 часа ще има Ден на отворени врати в 101-ви Алпийски полк.\r\n***\r\nОт 10.00 часа на ул. „Евридика“ непосредствено до входа на Обединено детска заведение №5 „Буратино“ ул. Училищна №7, ще се проведе официална церемония „Първа копка“ по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\".\r\n***\r\nОт 11.00 часа в двора със спортните площадки на VI ОУ „Иван Вазов“ и ГПЧЕ „Иван Вазов“,  ще се проведе официална церемония „Първа копка“ по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие.\r\n***\r\nОт 11.00 часа в зала 201 на Областна администрация – Смолян ще се проведе заседание на работната група по спешно усвояване на дървесината, пострадала от корояда. В срещата ще участват заместник-министърът на земеделието, храните и горите Атанас Добрев, инж. Григор Гогов – изпълнителен директор на Изпълнителна агенция по горите, областният управител на област Смолян Недялко Славов, областният управител на област Кърджали Никола Чанев, директорите на шестте Държавни предприятия в страната.\r\n***\r\nОт 13.00 часа в ритуалната зала на Неонатологично отделение в МБАЛ „Д-р Братан Шукеров“ ще бъде връчено дарение, осигурено от Акция „Жълти стотинки“.\r\n***\r\nОт 18.00 часа в Изложбен салон „Петър Стайков“ на Клуба на дейците на културата ще бъде представена най-новата книга на Георги Гривнев „Южно знамение“.\r\n***\r\nОт 09.30 часа на плаца пред пожарната  ще се проведе Областно ученическо състезание „Защита при бедствия, пожари и извънредни ситуации\".", "date": "2018.05.02", "title": "Предстоящи събития в страната за 3 май (Агенция „Фокус“)"}
{"url": "http://www.focus-news.net/news/2018/05/02/2517466/burgas-na-plazh-slanchev-bryag-sever-sa-premahnati-osnovite-na-bar-narushavasht-shemata-za-premestvaemi-obekti.html", "text": "На морски плаж „Слънчев бряг-север“ бяха премахнати бетонните основи на бар „Амиго“ пред хотел „Белвю“, нарушаващ одобрената от министъра на туризма Николина Ангелкова схема за разполагане на преместваеми обекти. С това разрушаването на нерегламентирани обекти в комплекса преди началото на активния сезон продължава, съобщиха от пресцентъра на Министерството на туризма. \r\nПрез втората половина на миналия месец доброволно бе разчистен самият бар „Амиго“ с площ 350 кв. метра. Заради несъответствия със схемата беше съборен и ресторант Terra с площ 400 кв. метра пред хотел „Палас“. Преди това бяха разрушени ресторант Stela di marre пред хотел „Белвю“ и Bubles бар&ресторант - и двата със същата квадратура, в района на хотелите „Гларус“ и „Чайка“.\r\nМинистърът на туризма Николина Ангелкова прекрати концесията на този плаж, след като при проверки бяха открити над 8000 кв. метра преместваеми обекти, които надхвърлят одобрената схема. Още през февруари тази година бе отчетено, че вече са съборени над 190 незаконни преместваеми обекта. Тяхната площ, останала от прекратената концесия, превишаваше одобрената схема, но разчистването се отложи заради започналия активен сезон. Още през ноември 2017 г. доброволно бяха съборени повече от 50 незаконни магазина с обща площ над 1200 кв. метра по алеята на плажа в изпълнение на договора на наемателя с Министерството на туризма.", "date": "2018.05.02", "title": "Бургас: На плаж „Слънчев бряг-север“ са премахнати основите на бар, нарушаващ схемата за преместваеми обекти"}
{"url": "http://www.focus-news.net/news/2018/05/02/2517464/ognyan-zlatev-ek-proektobyudzhetat-na-es-dava-oshte-po-golemi-vazmozhnosti-za-razvitie-zashtoto-razpredelya-sredstvata-po-vazmozhno-nay-balansiraniya-i-efektiven-nachin.html", "text": "Проектобюджетът на ЕС дава още по-големи възможности за развитие, защото разпределя средствата по възможно най-балансирания и ефективен начин. Това каза ръководителят на Представителството на ЕК в България Огнян Златев в интервю за Информационна агенция \"Фокус\" във връзка с предложения предложения проект на Многогодишна финансова рамка на ЕС за периода 2021-2027 г. \"Най-важното послание е, че предлагаме бюджет на нивото на нашите амбиции за по-успешни съвместни политики. Той представлява честен отговор на днешната реалност, в която от Европа се очаква да играе по-голяма роля за осигуряването на сигурност в един нестабилен свят, в момент, в който оттеглянето на Обединеното кралство от ЕС ще остави значителен недостиг на средства в бюджета ни\", заяви Златев. Той отбеляза, че Комисията предлага дългосрочен бюджет на стойност 1,135 милиарда евро поети задължения за периода от 2021 г. до 2027 г., което се равнява на 1,11 % от брутния национален доход на оставащите 27 държави членки на ЕС взети заедно. Сегашната финансова рамка до 2020 г. предвижда бюджет от около 1% от БНД – тоест, предлагаме увеличение на разходите на Съюза в новия финансов период. Според него инвестирането сега в области като научните изследвания и иновациите, младите хора, цифровата икономика, управлението на границите, сигурността и отбраната ще допринесе за постигането на просперитет, устойчивост и сигурност в бъдеще и общо за това се искат допълнително 109 милиарда евро за периода. \"Особено важно е, това че, както настояваше българският комисар Мария Габриел, в проектобюджета се предвижда специално финансиране за политиката по цифровизация и научните изследвания\", коментира Златев.\r\nПо думите му не само България, но всички членки на ЕС ще са печеливши, защото проектът за нова Многогодишна финансова рамка за периода след 2020 г. фокусира общите разходи на Съюза точно там, където има най-много нужда от европейските пари. Този проектобюджет дава още по-големи шансове за развитие на България и останалите държави от ЕС, защото интелигентно разпределя европейските средства по възможно най-балансирания и ефективен начин, въпреки очакваната липса на националната вноска на Великобритания, която за съжаление напуска съюза през 2019 г.", "date": "2018.05.02", "title": "Огнян Златев, ЕК: Проектобюджетът на ЕС дава още по-големи възможности за развитие, защото разпределя средствата по възможно най-балансирания и ефективен начин"}
{"url": "http://www.focus-news.net/news/2018/05/02/2517467/sofiya-vavezhda-se-organizatsiya-na-dvizhenieto-vav-vrazka-s-tarzhestvenoto-chestvane-na-denya-na-hrabrostta-i-praznika-na-balgarskata-armiya-6-may.html", "text": "Въвежда се организация на движението в София във връзка с тържественото честване на Деня на храбростта и празника на българската армия – 6 май. Това съобщиха от пресцентъра на Столична община.\r\nЗабранява се престоят и паркирането на пътни превозни средства, както следва: \r\n- от 14.00 часа до приключване на мероприятието на 3 май 2018 г. на бул. „Витоша” между бул. „Патриарх Евтимий” и ул. „Шандор Петьофи”. \r\n- от 18.30 часа до приключване на генералната репетиция на 4 май 2018 г. и от 07.00 до 12.30 часа на 6 май 2018 г., както следва: \r\n- на ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; \r\n- на ул. „11-ти август” между бул. „Кн. Ал. Дондуков” и пл. „Св. Ал. Невски”; \r\n- на ул. „15-ти ноември” между бул. „Цар Освободител” и пл. „Св. Ал. Невски”; \r\n- на ул. „Московска” между бул. „Васил Левски” и бариерата на британското посолство; \r\n-  на ул. „Леге” между ул. „Съборна” и пл. „Атанас Буров”; \r\n- на ул. „Кн. Александър І” между ул. „Съборна” и пл. „Кн. Александър І”; \r\n- на пл. „Николай Гяуров”; \r\n- на всички паркинги на пл. „Княз Александър І”; \r\n- на паркинга на пл. „Атанас Буров”; \r\n- на паркинга на ул. „Княз Александър І” между бул. „Цар Освободител” и ул. „Московска”. \r\nОт 16.00 часа до приключване на мероприятието на 5 май 2018 г. на: \r\n- пл. „Кн. Александър І”; \r\n- на ул. „Дякон Игнатий” между ул. „Иван Вазов” и ул. „Ген. Гурко, с цел осигуряване място за противопожарния автомобил; \r\n- пл. „Николай Гяуров”; \r\n- северозападната дъга на пл. „Св. Александър Невски” между ул. „Оборище” и ул. „11-ти август”. \r\nОт 08.00 часа до приключване на събитието на 6 май 2018 г. на  ул. „Милин камък” между бул. „Джеймс Баучер” и бул. „Свети Наум”. \r\nЗабранява се влизането в двете посоки на пътни превозни средства, както следва: \r\nОт 18.00 часа до приключване на музикалния парад на 5 май 2018 г. \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”. \r\nОт 21.30 часа до приключване на генералната репетиция на 4 май 2018 г. и от 07.30 часа до завършване на мероприятията на 6 май 2018 г., както следва: \r\n- ул. „Оборище” между ул. „Г.С.Раковски” и бул. „Васил Левски”; \r\n- ул. „11-ти август” между бул. „Кн. Ал Дондуков” и пл. „Св. Александър Невски”; \r\n- ул. „15-ти ноември” между бул. „Цар Освободител” и пл. „Св. Александър Невски”; \r\n- ул. „Московска” между бул. „Васил Левски” и ул. „Кн. Александър І”; \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „ Леге” между ул. „Съборна”и бул. „Цар Освободител”; \r\n- ул. „Кн. Александър І” между ул. „Съборна” и бул. „Цар Освободител”. \r\nОт 17.00 часа до приключване на мероприятието на 3 май 2018 г. се разрешава престоят и паркирането на пътни превозни средства по ул. „проф. Фритьоф Нансен” между бул. „Патриарх Евтимий” и бул. „Васил Левски”, от страната на НДК.", "date": "2018.05.02", "title": "София: Въвежда се организация на движението във връзка с тържественото честване на Деня на храбростта и празника на българската армия – 6 май"}
{"url": "http://www.focus-news.net/news/2018/05/02/2517469/blagoevgrad-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev-e-intenziven.html", "text": "Трафикът по автомагистрала „Струма“, главен път Е-79 и второкласен път 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. Няма данни за образували се задръствания или колони от автомобили. Движението на ГКПП „Кулата“ е интензивно на изход за товарни автомобили. На ГКПП „Илинден“ трафикът е нормално натоварен. В една лента се извършва движението по пътя Дъбница – Фъргово, поради частични ремонтни дейности на асфалтовата настилка. Участъкът е сигнализиран с пътни знаци за срок до 4 май. В областта няма въведени други ограничения за движението на леки и товарни автомобили. През деня няма регистрирани тежки пътни инциденти.\r\nКолони от автомобили се образуват на места в централна градска част в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. През деня няма регистрирани инциденти.\r\nЛивия НИНОВА", "date": "2018.05.02", "title": "Благоевград: Трафикът по автомагистрала „Струма“, главен път Е-79 и второкласен път 19 Симитли – Гоце Делчев е интензивен"}
{"url": "http://www.focus-news.net/news/2018/05/02/2517439/interfaks-dvizhenieto-na-zhelezopatniya-transport-v-armeniya-e-vremenno-preustanoveno.html", "text": "Движението на железопътния транспорт в Армения е временно преустановено, съобщава Интерфакс.\r\nКомпанията „Южнокавказки железопътни линии“ е наложило мярката след съгласуване с Министерството на транспорта във връзка с демонстрациите, които доведоха до блокиране на пътищата в столицата Ереван. \r\n„В създалите се условия не можем да гарантираме сигурността на товарите и пътниците. Движението на влаковете е преустановено и заради сигурността на демонстрантите, блокирали железопътните линии“, се казва в съобщение от пресслужбата на министерството. \r\nПо-рано днес протестиращи блокираха централните улици в арменската столица Ереван. От кадри, разпространени в интернет пространството, става ясно, че преобладаващата част демонстранти са студенти. Заради блокирането на движението на пътя към летището пасажерите се придвижват пеша, съобщиха медиите. \r\nВъв вторник, 1 май, парламентът на Армения не гласува за утвърждаването на опозиционния лидер Никол Пашинян за министър-председател на страната.\r\nВ покрепа на кандидатурата на Пашинян, която бе единствена, гласуваха 45 от депутатите при необходими 53 гласа „за“ утвърждаването му. „Против“ гласуваха народните представители от управляващата Републиканска партия. \r\nОбсъждането се състоя на специално заседание на законодателния орган. \r\nСъгласно Конституцията на Армения, след седем дни трябва да бъде проведено ново гласуване за премиер. Кандидатите във втория тур издигат не отделните фракции, а една трета от депутатите в парламента. Ако и при втория опит не бъде избран министър-председател, ще се стигне до разпускане на Националното събрание. \r\nСлед новината, че Пашинян не е избран, привържениците му заявиха, че ще организират демонстрации в Ереван „до победата“. Тереза Герова", "date": "2018.05.02", "title": "Интерфакс: Движението на железопътния транспорт в Армения е временно преустановено"}
{"url": "http://www.focus-news.net/news/2018/05/02/2517471/krasimir-kolev-rspbzn-shumen-ovladyan-e-pozharat-v-magazina-sreshtu-tyutyuneviya-sklad.html", "text": "Овладян е пожарът в магазина срещу Тютюневия склад в Шумен. Това каза пред Радио „Фокус“-Шумен Красимир Колев,   началник на РС „Пожарна безопасност и защита на населението“ (РСПБЗН)-Шумен. Огънят в обекта е възникнал в следобедните часове. По думи на Колев няма пострадали хора, нито опасност за съседните сгради и магазини. „В момента вадим от складовете каквото имущество е останало и да доизгасим това, което тлее“, заяви Колев. В магазина са били продавани печки, камини, електроуреди и др. Огънят е обхванал склад.\r\nИваелина ИВАНОВА", "date": "2018.05.02", "title": "Красимир Колев, РСПБЗН-Шумен: Овладян е пожарът в магазина срещу Тютюневия склад"}
{"url": "http://www.focus-news.net/news/2018/05/02/2517441/ministerstvo-na-vanshnite-raboti-savetva-balgarite-koito-zhelayat-da-posetyat-armeniya-pri-vazmozhnost-da-otlozhat-patuvaneto-si.html", "text": "Във връзка с новото изостряне на вътрешнополитическата обстановка  в Армения и засилените прояви на гражданско неподчинение, свързани с блокиране на основни инфраструктурни артерии и учреждения, Министерство на външните работи съветва българските граждани, желаещи да посетят Армения, при възможност  да отложат  пътуването си. Това съобщиха от МВнР.\r\nЗа тези, които вече пребивават на територията на Армения, се препоръчва да избягват местата с голямо струпване на хора и да се регистрират в посолството на Република България в Ереван, като за целта могат да се обадят на следните дежурни телефони: +374 10 45 45 82 и мобилен тел.: 096 40 52 10.", "date": "2018.05.02", "title": "Министерство на външните работи съветва българите, които желаят да посетят Армения, при възможност да отложат пътуването си"}
{"url": "http://www.focus-news.net/news/2018/05/02/2517473/api-vazstanoveno-e-dvizhenieto-po-pat-ii-81-sofiya-kostinbrod-v-posoka-sofiya.html", "text": "Възстановено е движението по път II-81 София - Костинброд в посока София. Това съобщиха от пресцентъра на Агенция \"Пътна инфрасреуктура\" (АПИ).", "date": "2018.05.02", "title": "АПИ: Възстановено е движението по път II-81 София - Костинброд в посока София"}
{"url": "http://www.focus-news.net/news/2018/05/02/2517455/alsat-m-makedoniya-harvatiya-reshi-da-ne-izostrya-dopalnitelno-otnosheniyata-sas-sarbiya.html", "text": "След консултации между президента на Хърватия Колинда Грабар Китарович, премиера на страната Анрей Пленкович и министъра на външните работи Мария Пейчинович Бурич е взето решение Загреб да не изостря допълнително отношенията с Белград, след като министъра на отбраната на страната Дамир Кръстевич бе обявен за персона нон грата в Сърбия, предава излъчващият на албански скопски телевизионен канал „Алсат – М“.\r\nСпоред неназовани източници от правителството на Хърватия, на срещата е решено да не се отзова хърватския посланик в Белград.\r\nСкопската телевизия припомня, че миналата седмица Сърбия обяви, че хърватският министър на отбраната не е добре дошъл в Сърбия. Това беше в отговор на решението на хърватското министерство на външните работи да не допусне в страната сръбския военен министър Александър Вулин.\r\nПревод и редакция:", "date": "2018.05.02", "title": "„Алсат – М“ (Македония): Хърватия реши да не изостря допълнително отношенията със Сърбия"}
{"url": "http://www.focus-news.net/news/2018/05/02/2517475/plovdiv-sdruzheniyata-na-taksimetrovite-shofyori-se-sabirat-v-grada-za-da-obsadyat-predstoyasht-protest.html", "text": "Сдруженията на таксиметровите шофьори се събират в Пловдив, за да обсъдят предстоящ протест с искане на цялостна промяна на Закона за автомобилните превози и Закона за местните данъци и такси в частта им за таксиметровите услуги. Това съобщи за Радио „Фокус”-Пловдив Георги Ряпов, един от лидерите на сдружение в Пловдив. Очакват се представители на шофьорите от София, Бургас, Ямбол и Варна. Те ще се включат в съвместна пресконференция, организирана в Пловдив от 12.00 часа на 3 май. Шофьорите настояват да имат възможност да избират между патентен данък, съобразен с доходите, или корпоративен. Те искат още  разрешението за извършването на услугата да се издава на името на водача, а не на колата, както и шофьорите да могат да се регистрират по ЕГН. Превозвачите в Пловдив искат още местният данък да бъде намален драстично и да има възможност да се плаща на вноски – 4 пъти в годината.\r\nЦветана ТОНЧЕВА", "date": "2018.05.02", "title": "Пловдив: Сдруженията на таксиметровите шофьори се събират в града, за да обсъдят предстоящ протест"}
{"url": "http://www.focus-news.net/news/2018/05/02/2517474/smolyan-normalno-se-osashtestvyava-dvizhenieto-po-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си интензивност за края на работния ден. По-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2018.05.02", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/05/02/2517477/burgas-dvizhenieto-v-uchastak-ot-patya-vetren-burgas-se-osashtestvyava-v-edna-lenta-poradi-remontni-deynosti.html", "text": "Нормална е интензивността на движение в област Бургас, каза за Радио „Фокус“ – Бургас дежурният в Областно пътно управление-Бургас. Пътищата са сухи и нормално проходими.\r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка, сочи справка в сайта на  Агенция „Пътна инфраструктура“. Организацията на движение е сигнализирана с пътни знаци. Срокът е до 13 май 2018 г.\r\nИзвършват се ремонтни дейности на пътя  и Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Ремонтите в този участък трябва да приключат до 18 юни 2018г .\r\nПродължава извършването на кърпежи в редица пътни участъци в областта.  Работни екипи има в отсечките Ахелой – Поморие, Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Заберново, Визица – Петрова нива, Кръстина – Камено, както и в отсечката кв. „Горно Езерово“ – село Братово.\r\nВеселина НИКОЛОВА", "date": "2018.05.02", "title": "Бургас: Движението в участък от пътя Ветрен – Бургас се осъществява в една лента поради ремонтни дейности"}
{"url": "http://www.focus-news.net/news/2018/05/02/2517476/kathimerini-liderat-na-novosformiranoto-gratsko-tsentristko-dvizhenie-za-promyana-prizova-za-predsrochni-izbori.html", "text": "Лидерът на новосформираното гръцко центристко „Движение за промяна“ и бивш лидер на ПАСОК Фофи Генимата в сряда изпрати писмо до председателят на гръцкия парламент Никос Вуцис, в което се съдържа призив за провеждане на предсрочни изброи преди Гърция да подпише споразумение за излизане на страната от третия международен кредитен пакет, пише електронното издание на гръцкия вестник Kathimerini.\r\nГенимата също е поискала от Вуцис и провеждането на дебат в парламента относно мерките, които Гърция се е съгласила да приложи според договора с международните кредитори.\r\n„Страната, икономиката и нашето общество не могат да бъдат воден към трудното бъдеще незащитени и несигурно“, написа тя.\r\n„Правителството няма мандат от народа, за да поема такива сериозни задължения“, добави Генимата в своето писмо.Агенция „Фокус“ припомня:\r\nПревод и редакция:", "date": "2018.05.02", "title": "Kathimerini: Лидерът на новосформираното гръцко центристко „Движение за промяна“ призова за предсрочни избори"}
{"url": "http://www.focus-news.net/news/2018/05/02/2517465/tass-mvnr-na-siriya-zayavi-che-tselta-na-oglavyavanata-ot-sasht-koalitsiya-e-da-podkopae-edinstvoto-i-suvereniteta-na-damask.html", "text": "Министерството на външните работи на Сирия заяви, че единствената цел на оглавяваната от САЩ международна коалиция е да подрие суверенитета и единството на арабската република, да наруши териториалната й цялост, както и да удължи кризата в страната. Това се казва в послание на ведомството, изпратено в сряда до Съвета за сигурност и генералния секретар на ООН. Текстът на посланието е разпространен от сирийската държавна агенция SANA, предава \r\nСпоред нейните данни, от МВнР са заявили, че продължаващите престъпления от страна на коалицията срещу сирийския народ, предоставянето на поддръжка за остатъците от терористите от групировката „Ислямска държава“ и преформироването им в сепаратистки марионетки на САЩ в провинциите Хасака, Ракка и Дейр-ез-Зор потвърждава, че единствената цел на тази коалиция се заключава в подриването на единството и териториалната цялост на Сирия, както и удължаване на кризата.\r\nОсвен това, от сирийското външно ведомство призоваха СС на ООН да изпълни задълженията си и да предприеме необходимите мерки, за да спре военните престъпления и престъпленията против човечеството, които извършва международната коалиция против сирийския народ и да не допуска повтарянето им, както и да пресече незаконното присъствие на силите на САЩ и другите страни на територията на арабската република.\r\nВъв вторник агенция SANA е съобщила, припомня ТАСС, че 25 мирни жители са загинали, а още десетки са били ранени в резултат от ударите на оглавяваната от САЩ международна коалиция по сирийската провинция Хасака. Според нейните сведения, на разсъмване, на бомбардировка е подложено населеното място Ел Фадил, намиращо се в близост до град Еш Шаддади. Сред жетвите са били двама много възрастни мирни жители, както и жени и деца.\r\nПревод и редакция:", "date": "2018.05.02", "title": "ТАСС: МВнР на Сирия заяви, че целта на оглавяваната от САЩ коалиция е да подкопае единството и суверенитета на Дамаск"}
{"url": "http://www.focus-news.net/news/2018/05/02/2517478/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 5 юли, съобщиха за Радио „Фокус“ – Велико Търново от Областно пътно управление (ОПУ)-Велико Търново. От ОПУ съветват водачите да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, настилките са сухи. Допълнително въведени ограничения и нови затворени участъци няма. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.05.02", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2018/05/02/2517470/predsedatelyat-na-ns-tsveta-karayancheva-opozitsiyata-kazva-samo-otritsatelnite-neshta.html", "text": "В момента - за година и половина - българските граждани така ни подредиха, така управляваме - с коалиционните си партньори. Имаме ръст на икономиката, намалена безработица, намален външен дълг, председатели сме на Съвета на ЕС. Много добри отзиви получаваме за това, което се справяме, проблемът на опозицията е, че тя никога не казва нещата - тя казва само отрицателните неща. Така коментира в предаването \"Още от деня\" по БНТ председателят на Народното събрание Цвета Караянчева критиките на опозицията. \"Признайте и нещо положително\", призова опозицията Караянчева. \"Те трябва да критикуват, това е работата на опозицията, но в крайна сметка - кажете две три добри неща\", добави тя.\r\nКараянчева коментира, че от опозицията не внасят много законопроекти. \"В последно време не съм видяла да внесат\", обясни тя. \"Тези оставки и тези скандали се търсят заради липса на законопроекти, които да внесат, а трябва да има тема, трябва да пълнят телевизионното време, медийното пространство\", уточни председателят на НС.\r\nОтносно исканата от БСП оставка на Емил Христов като зам.-председателя на НС, Караянчева заяви: \"Абсолютно несъстоятелни мотиви, измислена оставка от едно недоразумение, което можеше да се реши много бързо, много ясно\".\r\nТя коментира, че никой не отрича, че хората с увреждания имат проблеми, но когато те се използват и биват употребявани за политически цели, \"не е достойно\".\r\n\"Аз мисля, че ако искаме да решим проблемите на хората не е необходимо да правим циркове в парламента, това, което се случи днес. Опозицията има право да държи сметка на управляващите, но трябва да има диалог\", каза още Цвета Караянчева.", "date": "2018.05.02", "title": "Председателят на НС Цвета Караянчева: Опозицията казва само отрицателните неща"}
{"url": "http://www.focus-news.net/news/2018/05/02/2517480/plovdiv-izvarshvat-se-remontni-deynosti-na-am-trakiya-mezhdu-km-134-i-km-157-v-posoka-burgas.html", "text": "Извършват се ремонтни дейности на АМ „Тракия“ между км 134 и км 157 в посока Бургас. Това каза за Радио „Фокус“ – Пловдив дежурен служител от Областно пътно управление (ОПУ) - Пловдив. От ОПУ призовават водачите на автомобили да внимават в този участък. Движението е ограничено до 90 км/ч. През деня не са постъпвали сигнали за по-сериозно пътни инциденти. Пътищата в Пловдивска област са сухи и нормално проходими. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май.  До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Опасност от падащи камъни има по направленията Бачково-Нареченски бани, Юговско ханче-Югово-Лъки-Здравец и Кричим-Стамболийски, както и в района на проходите „Козница“ и „Стражата“. От Областното пътно управление призовават водачите да преминават с повишено внимание и съобразена скорост по посочените участъци.\r\nТрафикът на територията на град Пловдив е интензивен към този час на деня. Задръствания се образуват по централните булеварди „Цар Борис III Обединител“, „Христо Ботев“, „Шести септември“, „Васил Априлов“, както и по входно-изходните артерии на града.\r\nВесела КРЪСТЕВА", "date": "2018.05.02", "title": "Пловдив: Извършват се ремонтни дейности на АМ „Тракия“ между км 134 и км 157 в посока Бургас"}
{"url": "http://www.focus-news.net/news/2018/05/02/2517460/afp-kyurdskata-partiya-v-turtsiya-izdigna-zaklyucheniya-si-lider-selahatin-demirtash-za-prezident.html", "text": "Основната партия на етническите кюрди в Турция заяви в сряда, че ще издигне лидера си Селахатин Демирташ за кандидат на президентските избори през юни, въпреки че в момента той е в затвора и срещу него се водят няколко различни дела, предава AFP.\r\nЧрез съобщението си, „Народната демократична партия“ (НДП) обяви, че издига заключения Демирташ и започва предизборната си кампания с два успоредни митинга – в Истанбул и най-големия град в югоизточна Турция, където кюрдите са мнозинство – Диарбекир в петък следобед.\r\nПревод и редакция:", "date": "2018.05.02", "title": "AFP: Кюрдската партия в Турция издигна заключения си лидер Селахатин Демирташ за президент"}
{"url": "http://www.focus-news.net/news/2018/05/02/2517481/gd-granichna-politsiya-na-gkpp-kulata-trafikat-e-intenziven-na-vhod-a-na-gkpp-kapitan-andreevo-i-gkpp-dunav-most-ruse-na-izhod-za-tovarni-avtomobili.html", "text": "На ГКПП \"Кулата\" на българо-гръцката граница трафикът е интензивен на вход, а на ГКПП \"Капитан Андреево\" на българо-турската граница и ГКПП \"Дунав мост-Русе\" на българо-румънската - на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.05.02", "title": "ГД \"Гранична полиция\": На ГКПП \"Кулата\" трафикът е интензивен на вход, а на ГКПП \"Капитан Андреево\" и ГКПП \"Дунав мост-Русе\" - на изход за товарни автомобили"}
{"url": "http://www.focus-news.net/news/2018/05/02/2517479/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.02", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/02/2517482/gazeta-express-v-kosovska-mitrovitsa-se-poyaviha-dva-ogromni-grafita-prizovavashti-za-voyna.html", "text": "В преимуществено населения със сърби град Косовска Митрвовица са изрисувани два огромни графита, призоваващи за война, пише базираното в Прищина албанско електронно издание Gazeta Express.\r\nМестните сърби твърдят, че един от графитите е стар, но сега е бил модифициран и оцветен, докато другият е бил нарисуван преди няколко дни. Графитите, нарисувани на многоетажни сгради в града, показват сръбски войници в униформи, военни машини, знаме и символите на Сърбия. На сръбски език там е написано: „Заслужава си да умреш за тази земя“ и „От тук, няма връщане назад““. \r\nЧрез тези рисунки, коментира изданието, сръбските граждани на северната част на страната изпращат послание, че Косово е част от Сърбия и че са готови да умрат за него.\r\nНовинарската агенция Kosovapress цитира свои източници, които твърдят, че авторите на графитите са членове на т.нар. група KM – FIRM 028 Sever, която действа в сръбската северна част на Косовска Митровица. „В групата членуват основно млади сърби и тя е известна с това, че организира побоища над албанците на север (от река Ибър – бел. ред.). Нещо повече, членовете на тази група са агресивни спрямо други групи, с които съперничат за контрол над района, като по този начин изострят и без това напрегнатата обстановка в тази част на страната“, е заявил неназованият източник.\r\nПревод и редакция:", "date": "2018.05.02", "title": "Gazeta Express: В Косовска Митровица се появиха два огромни графита, призоваващи за война"}
{"url": "http://www.focus-news.net/news/2018/05/02/2517468/ognyan-zlatev-ek-uvelichavaneto-na-migratsionnite-sredstva-v-proektobyudzheta-na-es-ne-e-svarzano-s-namalyavane-na-parite-za-kohezionni-proekti-v-sotsialnata-ili-infrastrukturnata-sfera.html", "text": "Увеличаването на миграционните средства в проекта за Многогодишна финансова рамка изобщо не е свързано с каквото и да било намаляване на парите за кохезионни проекти в социалната или инфраструктурната сфера. Това каза ръководителят на Представителството на ЕК в България Огнян Златев в интервю за Информационна агенция \"Фокус\" във връзка с предложения предложения проект на Многогодишна финансова рамка на ЕС за периода 2021-2027 г. \"България заслужава да бъде в Шенген и затова ще получи повече финансиране за охрана на външните граници и за оборудване на митническия контрол. Тук не става въпрос също така да се дават пари за приемането на повече мигранти, а просто да се помогне за социалната интеграция на онези бежанци, които вече са на наша територия\", обясни той и добави, че броят на бежанците, които желаят да се установят в България, е незначителен, спрямо този в други държави от ЕС. \"Общо 34,9 милиарда евро се предвиждат за миграционната политика, граничния контрол и политиката за убежище спрямо едва 13 милиарда в текущия период\", отбеляза Златев.\r\n\"В днешното предложение няма номинална разбивка на парите по държави. На по-късен етап ще можем да коментираме конкретни цифри за България, когато предложим съответните регламенти по отделните политики. Сега имаме общата картина на ниво 27 държави – предложение за 273 милиарда евро от Фонда за регионално развитие и кохезионния фонд, както и 101 милиарда евро от Европейския социален фонд. Но ЕК винаги се е застъпвала за политиката на сближаване в България и ще продължи да го прави. Надявам се да успеем да запазим досегашното ниво на средствата по кохезионната политика за България или дори леко те да се увеличат, въпреки общото намаляване целия ЕС\", каза още Златев. \r\nТой припомни, че благодарение на досегашния бюджет на ЕС за периода 2014-2020 българите пътуват по-бързо с автомобилите си на почивка до Черно море или до Гърция благодарение на новите магистрали. ЕС финансира и трансграничната свързаност на България със съседните – втория мост над река Дунав при Видин с Румъния, новите пътища към Сърбия и бившата Югославска република Македония развиват търговията и икономиката на тези региони, отбеляза Златев.", "date": "2018.05.02", "title": "Огнян Златев, ЕК: Увеличаването на миграционните средства в проектобюджета на ЕС не е свързано с намаляване на парите за кохезионни проекти в социалната или инфраструктурната сфера"}
{"url": "http://www.focus-news.net/news/2018/05/02/2517483/tass-upravlyavashtata-partiya-v-armeniya-shte-podkrepi-kandidata-koyto-bade-podkrepen-ot-edna-treta-ot-deputatite-v-parlamenta.html", "text": "Републиканската партия на Армения (РПА) ще гласува за този кандидат за премиер, който има поддръжката на поне една трета от депутатите в парламента. Това заяви в сряда ръководителят на фракцията на РПА Ваграм Багдасарян, предава ТАСС.\r\n„РПА ще гласува за този кандидат за премиер, който има поддръжката на една трета от депутатите в парламента“, заяви Багдасарян. Той добави също, че „на 8 май Армения ще има премиер“.\r\n„Призоваваме да се разблокират улиците и магистралите, да се освободи достъпа до летището“, отбеляза политикът.Агенция „Фокус“ припомня:\r\nПревод и редакция:", "date": "2018.05.02", "title": "ТАСС: Управляващата партия в Армения ще подкрепи кандидата, който бъде подкрепен от една трета от депутатите в парламента"}
{"url": "http://www.focus-news.net/news/2018/05/02/2517484/polya-marinova-uchilishten-psiholog-v-osnovata-za-agresiyata-sred-podrastvashtite-e-lipsata-na-kachestvo-vav-vzaimootnosheniyata-dete-roditel.html", "text": "В основата за агресията сред подрастващите е липсата на качество във взаимоотношенията дете-родител. Това каза за Радио „Фокус“-Бургас Поля Маринова, училищен психолог към ПГТ „Проф. д-р Асен Златаров”-Бургас. „В семейството протича първоначалната социализация, която определя последяващото включване на младия човек в социалната среда. От отношението, което получава от значимите хора, наблюдението на връзката между родителите, от начина, по който възприемат хората от външното обкръжение, детето учи поведение и формира отношение към заобикалящата го действителност“, каза още Маринова.\r\nСпоред нея липсата на родителски контрол и нужното съзнание в семейството за изграждане на ценностна система и осъзнаване на приемливо поведение е предпоставка за последяващи негативни прояви.\r\n„Този неосъзнат заучен модел на поведение от обкръжението-родители, телевизия, интернет и др., водят до агресивно поведение, което се ползва като начин за излизане от конфликти и служи за справяне със ситуация“, добави още Поля Маринова.\r\nПо думите й ниският социален статус на учениците, недостатъчните им социални умения и нагласи водят и до неспособност за справяне с изискванията на училищното образование, в следствие на което защитната им реакция поражда агресия. „Не на последно място бих поставила, неосъзнатите от учениците с агресивно поведение наказателни мерки и неусъвършенстваната идея за Приобщаващо образование, която е на практика  неприложима“, каза още тя.\r\nДеница ДИМИТРОВА", "date": "2018.05.02", "title": "Поля Маринова, училищен психолог: В основата за агресията сред подрастващите е липсата на качество във взаимоотношенията дете-родител"}
{"url": "http://www.focus-news.net/news/2018/05/02/2517485/afp-kitay-se-nadyava-che-po-vreme-na-pregovorite-mezhdu-sasht-i-severna-koreya-shte-bade-postignat-sashtestven-progres.html", "text": "Китай се надява, че разговорите между САЩ и Китай ще „преминат добре и ще бъде постигнат съществен прогрес“, заяви външният министър на страната Ван И по време на посещението си в Пхенян в сряда, предава AFP.\r\nПекин „подкрепя напълно... усилията (на Северна Корея) за постигане на целта за денуклеаризация на Корейския полуостров“, заяви Ван И, цитиран от китайската новинарска агенция „Синхуа“.\r\nПревод и редакция:", "date": "2018.05.02", "title": "AFP: Китай се надява, че по време на преговорите между САЩ и Северна Корея „ще бъде постигнат съществен прогрес“"}
{"url": "http://www.focus-news.net/news/2018/05/02/2517488/plovdiv-do-7-may-vremenno-se-preustanovyava-masovoto-praskane-sreshtu-karlezhi-na-trevnite-ploshti-v-grada.html", "text": "До 7 май временно се преустановява масовото пръскане срещу кърлежи на тревните площи в град Пловдив. Това съобщиха за Радио „Фокус“ – Пловдив от Дирекция „Екология и управление на отпадъците“ в Общината. До момента са обработени териториите на всички детски градини, ясли и училища в Пловдив, предвидените по списък от районните администрации обекти на територията на районите „Централен“, „Източен“, „Северен“, „Южен“ и „Тракия“ и територията на парк „Отдих и култура“. След 7 май дейността на екипите от общинско предприятие „Дезинфекционна станция“ ще продължи своята дейност с обработка срещу акари на територията на район „Западен“. До тогава екипите на ОП „Градини и паркове“ ще подготвят останалите за обработка обекти, като високата тревна растителност ще бъде окосена и изнесена.\r\nТони МИХАЙЛОВ", "date": "2018.05.02", "title": "Пловдив: До 7 май временно се преустановява масовото пръскане срещу кърлежи на тревните площи в града"}
{"url": "http://www.focus-news.net/news/2018/05/02/2517491/blagoevgrad-115-ta-godishnina-ot-gibelta-na-gotse-delchev-shte-bade-otbelyazana-s-mashtabno-shestvie-v-na-4-may.html", "text": "115-та годишнина от гибелта на Гоце Делчев ще бъде отбелязана с мащабно шествие в Благоевград на 4 май. Това каза за Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград, и един от организаторите на събитието. Инициативата ще започне в 20.30 часа. „Шествието ще тръгне в два лъча. Първият започва от площад „Георги Измирлиев“ от където към центъра ще се спуснат представителите на Община Благоевград, заедно с официални лица и гости“, отбеляза д-р Алексиев. Вторият лъч ще тръгне от паметника на Тодор Александров, който се намира в близост до хранителен магазин от голяма търговска верига. \r\n„Двата лъча ще се съберат пред паметника на Гоце Делчев, намиращ се на площад „Македония“, където ще се проведе и ритуал по полагане на цветя и венци, както и официалната част“, добави д-р Алексиев. Той каза още, че сред гостите на събитието се очаква да бъде евродепутатът Ангел Джамбазки, който ще предвожда лъчът, който тръгва от паметника на Тодор Александрова. Организатори на събитието са Община Благоевград, съвместно с Регионален исторически музей – Благоевград и клуб „Традиция“. Д-р Алексиев подчерта, че всеки, който има желание може да се включи в шествието, като няма ограничение по отношение на облеклото, тоест не е необходимо хората да са облечени с народни носии, но трябва да са с подобаващи на важността на събитието на дрехи.\r\nЛивия НИНОВА", "date": "2018.05.02", "title": "Благоевград: 115-та годишнина от гибелта на Гоце Делчев ще бъде отбелязана с мащабно шествие в на 4 май"}
{"url": "http://www.focus-news.net/news/2018/05/02/2517472/ognyan-zlatevek-noviyat-nov-mehanizam-za-zashtita-na-byudzheta-na-es-pri-problemi-s-pravoviya-red-ne-e-tendentsiozno-nasochen-sreshtu-opredeleni-darzhavi.html", "text": "Новият нов механизъм за защита на бюджета на ЕС при проблеми с правовия ред не е тенденциозно насочен срещу определени държави. Това каза ръководителят на Представителството на ЕК в България Огнян Златев в интервю за Информационна агенция \"Фокус\" във връзка с предложения предложения проект на Многогодишна финансова рамка на ЕС за периода 2021-2027 г. \r\nТой отбеляза, че Комисията предлага нов механизъм за защита на бюджета на ЕС от финансови рискове, свързани с всеобщи слабости в прилагането на принципите на правовата държава в държавите членки. По думите му предложените нови инструменти ще позволят на Съюза да спре, намали или ограничи достъпа до финансиране от ЕС по начин, който е пропорционален на естеството, тежестта и обхвата на слабостите в прилагането на принципите на правовата държава. Златев обясни, че такова решение ще се предлага от Комисията и ще се приема от Съвета чрез гласуване с обратно квалифицирано мнозинство. \"Ако има основателно подозрение, че заради проблеми с правовия ред дадена държава не използва правилно парите от евробюджета, ако няма адекватно разследване и съдебно преследване на измами с еврофондове, ако няма независимост на националните съдилища, или ако местните власти не сътрудничат с новата Европейска прокуратура, Комисията може да поиска от съответната държава коригиращи мерки. Ако не се получи задоволителен отговор, тогава може да последва искане да се спре, намали или ограничи достъпа до финансиране\", каза той. \r\nСпоред Златев много важно е да се подчертае, че тази крайна мярка няма да накаже крайните бенефициенти, които не са виновни за тези възможни базисни недостатъци на съдебната система. Така съответната държава ще бъде задължена да продължи да плаща за проектите, по които вече има ангажимент. \"Също така искам да отбележа, че тази мярка не е тенденциозно насочена срещу определени държави в Европа, а ще важи за абсолютно всички 27 държави членки на ЕС\", заяви той.", "date": "2018.05.02", "title": "Огнян Златев,ЕК: Новият нов механизъм за защита на бюджета на ЕС при проблеми с правовия ред не е тенденциозно насочен срещу определени държави"}
{"url": "http://www.focus-news.net/news/2018/05/02/2517489/natsionalna-kompaniya-industrialni-zoni-podpisa-memorandum-za-satrudnichestvo-s-oblastna-administratsiya-lovech.html", "text": "Меморандум за сътрудничество подписаха в Ловеч „Национална компания индустриални зони“ (НКИЗ) ЕАД и Областна администрация – Ловеч. Споразумението бе подписано в присъствието на министъра на икономиката Емил Караниколов по време на форума „Индустриалните зони – ключът към икономически растеж на регионите“. Това съобщиха от НКИЗ.\r\n Подписи върху документа сложиха изпълнителният директор на НКИЗ Антоанета Барес, която представи дейността на държавното дружество и индустриалните зони в портфолиото на НКИЗ, и областният управител на Ловешка област Георги Терзийски.\r\nМинистър Караниколов посочи, че с меморандума се продължава политиката на правителството за преодоляване на дисбалансите в регионите, чрез създаването на индустриални зони в цялата страна. Съгласно меморандума Областна администрация-Ловеч и Националната компания ще работят съвместно за привличане на инвестиции и за обособяване на икономическа зона в града при конкретен интерес от инвеститори.\r\nОбластната управа предлага за развитие на индустриална зона три терена с  обща площ 74 877 кв. м., които се намират в землището на Ловеч, в местността „Тележене“. Терените са публична държавна собственост, но тъй като не се ползват по предназначение, предстои да бъдат обявени за имоти частна държавна собственост. Допреди няколко години трите терена са използвани за нуждите на Изпълнителната агенция по селекция и репродукция в животновъдството към МЗХ.\r\nИмотите се намират на 200 м разстояние от пътя Ловеч - Левски – Русе,  в близост са до Товарна жп гара в Ловеч, свързани са към електрозахранване.  В Областна администрация  Ловеч неколкократно са заявявани инвестиционни намерения по отношение на трите имота.\r\nПо време на срещата в Областната управа с представители на местния бизнес  бяха  обсъдени въпроси, свързани с административната тежест и недостига на висококвалифицирани кадри за бизнеса.\r\nИкономическият министър  подчерта, че правителството работи активно по темата с кадрите. Краткосрочните мерки за решаване на проблема са облекчаване на режимите за издаване на работни визи и придобиване на гражданство от страна на висококвалифицирани кадри от чужбина. „Обмисляме в индустриалните зони да бъдат изградени центрове за преквалификация и образование съобразно нуждите на бизнеса“, допълни Караниколов.\r\nДо момента НКИЗ ЕАД има подписани меморандуми за сътрудничество с общините в Бургас, Божурище, Враца, Сандански, Кюстендил, Варна, Видин, Дупница, Стара Загора, Горна Оряховица, както с Областна администрация - Кърджали.", "date": "2018.05.02", "title": "„Национална компания индустриални зони“ подписа меморандум за сътрудничество с Областна администрация – Ловеч"}
{"url": "http://www.focus-news.net/news/2018/05/02/2517486/balgariya-i-velikobritaniya-shte-prodalzhat-savmestnoto-si-satrudnichestvo-i-v-perioda-na-brekzit-obzor.html", "text": "България и Великобритания ще продължат съвместното си сътрудничество и в периода на Брекзит. Това стана ясно от срещата на министър-председателя Бойко Борисов и министъра на вътрешните работи Валентин Радев с посланика на Великобритания в България Ема Хопкинс. Основен акцент по време на разговорите е било излизането на Великобритания от Европейския съюз.\r\nПремиерът Борисов уточни, че съвместната работа на службите на двете страни е много добра и това ще продължава да бъде така и занапред. „С Великобритания правим операции за стотици милиона паунда, за което им благодарим. И посланик Хопкинс дойде днес публично да ми благодари. Когато отчитахме най-ниските нива на контрабанда в България и най-високите във Великобритания, се оказах прав“, каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи. „И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците – тесните специалисти, и правят фабриките там. Но ние си продължаваме след тях, докато ги хванем във Великобритания“, коментира министър-председателят.\r\nН. Пр. Ема Хопкинс коментира, че срещата е била изключително полезна и интересна и е подчертала близкото сътрудничество на Великобритания с България в областта на сигурността. „Заедно постигнахме много добри резултати. Затова съм изключително благодарна на всички колеги от българската администрация за тяхното тясно сътрудничество. Великобритания усеща, че това сътрудничество може да продължи, докато трае периодът на Брекзит“, каза още посланикът.\r\nМинистър Радев обясни, че е използвал случая да покани посланик Хопкинс и на среща с всички посланици в МВР - особено на онези държави, които през летния сезон имат повече туристи в България. „На нея ще им обясним и ще кажем истината за това, как България се справя с опазването на границата с Турция, как се справяме с прекъсването на каналите за мигранти и в двете посоки“, коментира Радев.\r\nПрез последната година България и Великобритания са провели редица операции в различни области – в борбата срещу нелегалното производство на цигари, организираната имигрантска престъпност, включително трафика на хора и оръжия.\r\nЦветилена СИМЕОНОВА", "date": "2018.05.02", "title": "България и Великобритания ще продължат съвместното си сътрудничество и в периода на Брекзит (ОБЗОР)"}
{"url": "http://www.focus-news.net/news/2018/05/02/2517494/predstoyashti-mezhdunarodni-sabitiya-za-3-may-agentsiya-fokus.html", "text": "***Министърът на финансите на САЩ Стивън Мнучин и делегация от американски официални лица ще проведат поредица от срещи в Пекин, в опит да преодолеят търговския конфликт между Китай и Съединените щати\r\n***Във Великобритания ще се проведат местни правителствени избори, на които лидерството на премиера Тереза Мей ще бъде поставено на изпитание\r\n***Въпроси в парламента към британските министри, отговарящи за Брекзит\r\n***Среща на италианската Демократическа партия, на която трябва да бъде взето решение дали да се започнат преговори с евроскептичното Движение „Пет звезди“ за формиране на управляваща коалиция\r\n***Четиристранна среща в Солун на външните министри на България, Албания, Гърция и Македония\r\n***Започват отделни двудневни стачки на френските железопътни работници и на служителите на авиокомпания „Еър Франс“\r\n***", "date": "2018.05.02", "title": "Предстоящи международни събития за 3 май ( Агенция „Фокус“ )"}
{"url": "http://www.focus-news.net/news/2018/05/02/2517490/tass-ukrayna-preustanovyava-uchastieto-si-v-koordinatsionnite-organi-na-ond.html", "text": "Съветът за национална сигурност и отбрана на Украйна (СНБО) взе решение да прекрати участието на страната в координационните съвети на ОНД (Общността на независимите държави), предава ТАСС.\r\n„Съветът за сигурност подкрепи предложенията за прекратяване на участието на украински представители в дейността на ОНД и поръча на Министерството на външните работи на Украйна да приеме мерки  по прекратяването на действието на отделните междудържавни споразумения“, съобщиха от пресслужбата на СНБО.\r\nПо-рано в сряда, преди началото на заседанието на СНБО, президентът на Украйна Петро Порошенко анонсира, че в най-близко време ще бъдат подготвени предложения за отзоваването на украинските представители от координационните органи на ОНД, като по този начин ще бъде прекратена дейността на Украйна в Общността. При твоа той подчерта, че това не означава излизане от ОНД, тъй като Украйна никога не е влизала в нея.\r\nНа 12 април Порошенко предлоожи на правителството да подготви документ за официалното прекратяване на участието на Украйна в ОНД, като поръча на Министерския съвет да започне процедура за официалното излизане на Украйна от учредителните органи на Общността. На свой ред, на 23 април, председателят на Изпълнителния комитет – Изпълнителният секретар на ОНД, Сергей Лебедев съобщи, че Киев засега не е представил официално уведомление за намеренията си да излезе от органите на Общността.\r\nТАСС припомня, че през декември 1991 година Украйна ратифицира споразумението за създаване на Общността на независимите държави и Протоколът към споразумението, но не ратифицира Устава на Общността и затова де-юре така и не става член на ОНД. Независимо от това, Киев взима участие в работата на организацията, но не и на всички нива. През 2014 година, след преврата в Киев, новото ръководство на страната заяви, че започва процес на излизане от ОНД. През октомври с.г. във Върховната рада бе внесен съответстващият законопроект, но той така и не беше разгледан до момента.\r\nПревод и редакция:", "date": "2018.05.02", "title": "ТАСС: Украйна преустановява участието си в координационните органи на ОНД"}
{"url": "http://www.focus-news.net/news/2018/05/02/2517493/varna-24-leva-za-kilogram-e-tsenata-na-chereshite-po-pazarite-v-grada-yagodite-se-targuvat-sredno-po-6-leva.html", "text": "24 лева за килограм е цената на черешите по пазарите във Варна, показва репортерска проверка на Радио „Фокус“ – Варна. Плодовете се предлагат и на по-високи цени в зависимост от сорта и произхода. Цената на ягодите постепенно намалява, като тази седмица те се търгуват на цени от 5 до 8 лева. По-скъпи са българските ягоди, които достигат и до 10 лева за килограм. \r\nКрушите се предлагат на цени от 2,50 до 4 лева за килограм, а ябълките – между 1,50 и 4 лева за килограм. До 3,20 лева за килограм се търгуват бананите, а лимоните са на цени от 2,40 до 3,80 лева за килограм. Нектарините, които също са внос, остават на цена от 8 лева за килограм, а гроздето се търгува по 10 лева. \r\nПо пазарите във Варна не се наблюдава увеличение на зеленчуците преди Гергьовден. Килограм български розови домати достига 6 лева, а обикновените червени домати се предлагат средно по 2 лева за килограм, като по-скъпи са доматите, които са от български производители. Краставиците са средно по 2,50 лева за килограм, цената на салатките и репичките е средно около левче. Връзка пресен лук или чесън се предлагат за 50 стотинки, магданоз и копър – също за около 50 стотинки. По пазарите се предлагат още спанак, целина, разсади – домати и краставици, средно по 1 лев. Пресните картофи са около 3,50 лева за килограм, тиквичките се търгуват по 2,50 лева за килограм, а зелето е средно около 1,20 за килограм.\r\nМарияна ВАЛЕНТИНОВА", "date": "2018.05.02", "title": "Варна: 24 лева за килограм е цената на черешите по пазарите в града, ягодите се търгуват средно по 6 лева"}
{"url": "http://www.focus-news.net/news/2018/05/02/2517495/nimh-utre-shte-bade-predimno-slanchevo-sled-obyad-v-planinskite-rayoni-shte-prevali-i-pregarmi.html", "text": "През нощта ще бъде предимно ясно и почти тихо. Над източните райони и в Горнотракийската низина отново ще се образуват мъгли или ниска облачност, които до обяд ще се разсеят. Минималните температури ще са предимно между 8° и 13°. Това съобщи за Агенция „Фокус“ Евгения Егова, дежуден синоптик в Националния институт по метеорология и хидрология (НИМХ) към Българската академия на науките (БАН). Утре отново ще бъде предимно слънчево. Временни увеличения на облачността ще има над Западна България, но само на отделни места, след обяд в планинските райони ще превали и прегърми. Ще духа слаб до умерен вятър от изток-югоизток. Максималните температури ще са между 25° и 30°, малко по-ниски по Черноморието.\r\nПо Черноморието ще има ниска облачност или мъгла, които около обяд ще се разсеят и ще се установи предимно слънчево време. Ще духа слаб до умерен източен вятър. Максималните температури ще са 16°-21°. Температурата на морската вода е 16°-18°. Вълнението на морето ще е 2 бала.\r\nНад планините ще бъде предимно слънчево. След обяд ще се развива купеста и купесто-дъждовна облачност и на места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 19°, на 2000 метра – около 12°.\r\nАтмосферното налягане ще бъде близко до средното за месец май (946 хПа) и ще остане без съществена промяна. \r\nВ петък ще се задържи предимно слънчево и в по-голямата част от страната без валежи. Преди обяд в източните райони ще има ниска слоеста облачност или мъгла. В следобедните часове ще се развива купеста облачност, значителна над планинските райони в Западна България. На отделни места там ще има краткотрайни превалявания с гръмотевици. Вятърът ще остане от изток-югоизток, слаб до умерен. Температурите в източните райони ще се задържат по-ниски, но в останалата част от страната дневните ще достигат 26°-31°. През почивните дни въздушната маса ще е неустойчива. Ще се развива купеста и купесто-дъждовна облачност и в събота само на отделни места в западната половина от страната, а на Гергьовден на много места из цялата страната ще има краткотрайни, в отделни райони интензивни валежи и гръмотевични бури. Възможни са градушки. В края на тази седмицата вятърът ще се ориентира от североизток и ще се усили. Ще започне понижение на температурите.", "date": "2018.05.02", "title": "НИМХ: Утре ще бъде предимно слънчево, след обяд в планинските райони ще превали и прегърми"}
{"url": "http://www.focus-news.net/news/2018/05/02/2517496/kyustendil-obshtina-dupnitsa-organizira-istorichesko-sastezanie-za-uchenitsi-ot-parvi-do-sedmi-klas.html", "text": "Дупница организира историческо състезание за ученици от първи до седми клас. Това съобщи за Радио „Фокус” – Кюстендил Христо Апостолов, говорител на Община Дупница. По думите му състезанието ще се проведе на 10 май в сградата на Общината. То е част от продължаващите инициативи, чието мото е „140 години свободна България”. „Проявите за децата са две – конкурс за рисунка и историческо състезание. Децата ще имат възможност да покажат своите знания за историята на България, а в същото време ще бъде открита и изложба с рисунки на тази тема”, каза Христо Апостолов. По думите му всички отличени, освен предметни награди,  ще получат възможността да посетят Народното събрание. Проявите са организирани от Община Дупница, читалище „Генерал Георги Тодоров”, Исторически музей – Дупница и Местната комисия за борба с противообществените прояви на малолетни и непълнолетни.\r\nВенцеслав ИЛЧЕВ", "date": "2018.05.02", "title": "Кюстендил: Община Дупница организира историческо състезание за ученици от първи до седми клас"}
{"url": "http://www.focus-news.net/news/2018/05/02/2517492/afp-liderat-na-armenskata-opozitsiya-nikol-pashinyan-obyavi-kray-na-protestite.html", "text": "Лидерът на арменската опозиция Никол Пашинян обяви край на протестите в сряда и заяви, че всички партии ще подкрепят неговата кандидатура за премиерския пост следващата седмица, предава AFP.\r\n„На практика въпросът беше разрешен“, заяви Пашинян пред десетките хиляди демонстранти, събрали се в центъра на арменската столица – Ереван. „Всички партии казаха, че ще подкрепят моята кандидатура.Агенция „Фокус“ припомня:\r\nПревод и редакция:", "date": "2018.05.02", "title": "AFP: Лидерът на арменската опозиция Никол Пашинян обяви край на протестите"}
{"url": "http://www.focus-news.net/news/2018/05/02/2517498/antoaneta-bares-nkiz-kogato-ima-ideya-za-biznes-i-viziya-i-kak-da-se-razviva-i-kade-mozhe-da-se-pozitsionira-togava-toy-stava-estestven-izbor-za-investitora.html", "text": "Когато има идея за бизнес и визия и как да се развива и къде може да се позиционира, тогава той става естествен избор за инвеститора. Това каза в интервю за Радио „Фокус“, Антоанета Барес, изпълнителен директор на Националната компания „Индустриални зони“ ЕАД, по повод подписаният меморандум за сътрудничество между Областната администрация Ловеч и Национална компания „Индустриални зони“ ЕАД. Тя допълни, че когато има готовност и индустриален терен с инфраструктура, нещата са много по-лесни и изборът идва естествено. Важна е подкрепата както на държавно ниво, така и местната власт, поясни Антоанета Барес. „Интерес към Ловеч и Плевен има. Интересът ще се засили и с изграждането на магистралата, която ще минава през Област Ловеч. Към момента Областна администрация Ловеч е отредила терен от около 75 хил. кв.м, които се намират в землището на гр. Ловеч в местността Тележене. Тези терени са подходящи, разположени са в регулация. И биха могли да представляват една добре развита бъдеща индустриална зона на града. Имаме традиция и в работата с Ловеч. Такъв меморандум ние сме подписвали и с Община Ловеч, като активно работим и предлагаме терени, които са собственост и на Общинска администрация Ловеч“, каза още директор на Националната компания „Индустриални зони“. Антоанета Барес допълни, че до момента Националната компания има подписани меморандуми за сътрудничество с общините Бургас, Божурище, Враца, Сандански, Ловеч, Кюстендил, Варна, Видин, Дупница, Стара Загора, Горна Оряховица, както и с Областна администрация Кърджали. Тя добави, че „Предимствата на Индустриалните зони са възможността да отидеш в терен, който вече е подготвен като устройствени процедури, като инфраструктура и е много по-лесно да разшириш инвестицията си, без значение дали са държавни, частни или публично-частни партньорства, или само общински“ , заяви Антоанета Барес.", "date": "2018.05.02", "title": "Антоанета Барес, НКИЗ: Когато има идея за бизнес и визия и как да се развива и къде може да се позиционира, тогава той става естествен избор за инвеститора"}
{"url": "http://www.focus-news.net/news/2018/05/02/2517510/sport-daniel-aleksandrov-donese-vtori-medal-na-balgariya-ot-evropeyskoto-parvenstvo-po-borba.html", "text": "Даниел Александров донесе втори медал за борците ни от Европейското първенство, което се провежда в руския град Каспийск. В битката за бронзовия медал при 82-килограмовите в класическия стил, българинът победи Ласло Сабо от Унгария с 3:2, след като губеше с 0:2. С това Александров дублира постижението си от Евро 2016 година. Преди това Мими Христова стигна до финал при 59-килограмовите, с което си осигури поне сребро, а двубоят за титлата е в четвъртък.", "date": "2018.05.02", "title": "Спорт: Даниел Александров донесе втори медал на България от Европейското първенство по борба"}
{"url": "http://www.focus-news.net/news/2018/05/02/2517497/veliko-tarnovo-39-godishen-mazh-e-s-fraktura-na-preshleni-sled-kato-e-izletyal-s-avtomobil-prez-parapet-na-most-v-kv-cholakovtsi.html", "text": "39-годишен мъж е с фрактура на прешлени, след като е самокатастрофирал във великотърновския кв. \"Чолаковци\". Това съобщи за Радио \"Фокус\" - Велико Търново Марияна Христова, говорител на Областна дирекция на МВР - Велико Търново. Мъжът е от село Тученица. Сигнал за инцидента е получен около 16.00 часа. По първоначална информация лек автомобил, управляван от 39-годишния мъж, движещ се в посока към кв. \"Чолаковци\", поради несъобразена скорост е влязъл в зоната на завой, изпуснал е управлението на автомобила и е излетял през парапет на мост. Шофьорът е откаран в Спешна помощ, където след преглед, е установено, че има фрактура на прешлени и е освободен за домашно лечение. Произшествието е обработено по административен ред.", "date": "2018.05.02", "title": "Велико Търново: 39-годишен мъж е с фрактура на прешлени, след като е излетял с автомобил през парапет на мост в кв. \"Чолаковци\""}
{"url": "http://www.focus-news.net/news/2018/05/02/2517499/pamela-andersan-mrazyat-dzhulian-asandzh-zaradi-monopola-na-klintan-nad-mediite.html", "text": "Бившата звезда от „Спасители на плажа“ Памела Андерсън заяви, че приятелството й с основателя на „Уикилийкс“ Джулиан Асандж, което предизвиква множество критики, е основано на духовната връзка помежду им и на вярата й в работата му, пише американското издание Washington Examiner.\r\n„Обвиняват го незаслужено за толкова много неща“, заяви Андерсън относно Асандж в интервю пред Hollywood reporter.\r\n„Хората не го разбират, - продължи звездата – особено в Холувид и много го мразят, заради монопола на Клинтън над медиите“.\r\nПревод и редакция:", "date": "2018.05.02", "title": "Памела Андерсън: Мразят Джулиан Асандж заради монопола на Клинтън над медиите"}
{"url": "http://www.focus-news.net/news/2018/05/02/2517513/blagoevgrad-prilozhenieto-na-izsledovatelski-tehniki-v-piar-praktikata-diskutiraha-badeshtite-komunikatsionni-spetsialisti-v-yuzu-neofit-rilski.html", "text": "Студентска научна сесия „Изследователски техники в пиар практиката“ се проведе в Югозападния университет (ЮЗУ) „Неофит Рилски“ в Благоевград. Това съобщиха от пресцентъра на висшето учебно заведение. Научният форум се осъществи под ръководството на гл. ас. д-р Любомира Христова и с организационните усилия на екип от третокурсници.\r\nВ събитието активно участваха студенти от трети и четвърти курс, специалност „Връзки с обществеността“, които показаха, че са подготвени за успешна реализация в сферата на комуникациите.\r\nПо време на дискусията се отличиха проекти, посветени на комуникационната практика на български институции, държавни агенции, медии, неправителствени и бизнес организации. Ролята на изследователските методи при планиране, реализиране и оценка на една PR кампания бе фокус в разработките на студентите от четвърти курс под ръководството на ас. д-р Милена Янкова.\r\nСтудентският форум уважиха преподавателите на катедра „Връзки с обществеността“. Ръководителят на катедрата доц. д-р Славянка Ангелова пожела на студентите нови творчески успехи и дръзновение и подчерта успешното интегриране на знания от отделните дисциплини и практическото съчетаване на отделни изследователски подходи от страна на студентите.\r\nСтудентската научна сесия се превърна в ежегодно събитие за специалност „Връзки с обществеността“, в което традиционно се включват студенти от всички курсове.", "date": "2018.05.02", "title": "Благоевград: Приложението на изследователски техники в пиар практиката дискутираха бъдещите комуникационни специалисти в ЮЗУ „Неофит Рилски“"}
{"url": "http://www.focus-news.net/news/2018/05/02/2517512/plovdiv-zapochna-elektronniyat-priem-za-parvi-klas-v-grada.html", "text": "За втора година приемът на ученици в първи клас в общинските училища на град Пловдив ще се осъществи чрез система за електронно централизирано класиране и записване. Това съобщиха за Радио „Фокус“-Пловдив от Общината. Разработената и внедрена от Община Пловдив електронна система през 2017 година вече е актуализирана и адаптирана с променените от Министерството на образованието и науката общи правила за цялата страна.\r\nОт 3 май 2018 година родителите на децата, родени през 2011 година, които подлежат на задължителен прием в първи клас за учебната 2018/2019 година, ще могат да подават своите заявления онлайн. На адрес priem.plovdiv.bg те ще могат да се регистрират и да подадат заявления за участие в първото класиране на своите деца. Моментът на подаване на заявлението няма да има никаква тежест при класиранията. Важно е да бъде спазен само крайният срок. За първото класиране, което е на 5 юни 2018 година, родителите следва да подадат заявления чрез електронната система до 3 юни 2018 г. Ако нямат достъп до интернет и се затрудняват с въвеждането на заявление, могат да подадат на хартиен носител по образец своите заявления за кандидатстване в срок до 31 май в училището, което им е първо желание. Двата варианта са равностойни, но при подаването на заявления по интернет ще имат достъп до повече информация (в това число и до резултатите от класиранията) и възможността за промяна в желанията ще е по-лесна. Много важно изискване е подаването само на едно заявление (по интернет или на хартиен носител). Системата няма да позволи въвеждане на второ заявление за едно дете.\r\nПри подаване на заявление онлайн от родителите е много важно за участие в класирането заявлението да е със статус „подадено“, а не „чернова“. Предвидени са автоматични проверки на адресните регистрации на децата и родителите следва внимателно да следят всички съобщения в електронната система. При класиране на дете с подадени неверни данни, то няма да бъде записано и ще участва в следващо класиране за останали свободни места.\r\nПри кампанията по приема през 2017 година в над 75% от училищата са приети всички кандидатстващи деца, независимо от точките, които са събрали. Още на първо класиране по първо желание през миналата година бяха приети 94% от всички деца, участвали в класирането. Тези данни показват, че наличните свободни места и желанията на родителите съвпадат в много голяма степен и не зависят от конкретния сбор на натрупаните точки. Системата позволява за всяко дете родителят да може да избере до 5 желани училища, независимо от адресната му регистрация.\r\nВъпреки че за голям брой от училищата събраните точки няма да имат съществено значение, то в системата е предвидена функционалност, чрез която родителите ще могат да съпоставят броя свободни места и съответния брой чакащи за тях, разпределени по сбора от събраните точки в заявленията за кандидатстване. Статистическите данни ще се променят в реално време според подадените заявления и ще се визуализират в панела със свободни места в менюто „чакащи класиране“.", "date": "2018.05.02", "title": "Пловдив: Започна електронният прием за първи клас в града"}
{"url": "http://www.focus-news.net/news/2018/05/02/2517514/varna-vtori-hramov-praznik-shte-otbelezhi-hram-sv-atanasiy-na-gergyovden.html", "text": "В храм „Св. Атанасий“ празникът Гергьовден се чества като втори храмов празник. Това каза в интервю за Радио „Фокус“ – Варна ставрофорен иконом Дончо Александров, председател на църковното настоятелство при храм „Св. Атанасий“. „Това идва от факта, че през 1948 година, в близост до църквата, която влиза и днес в пределите на римските терми, се е намирала една малка църквичка, носеща името на „Св. Георги“. Тъй като през 1948 местната власт унищожава тази църква, митрополит Йосиф благославя престола, на който се служи в църквата „Св. Георги“, да бъде пренесен в храм „Св. Атанасий“, в южната част на олтара. Това е южният престол и след като има такъв престол, се чества като втори храмов празник на самия храм. Имаме вече такава богата традиция и много християни от града знаят, че това е вторият празник на църквата и се събират на този ден, за да почетат Свети великомъченик Георги Победоносец, тъй като във Варна нямаме отделен храм на този велик светец и „Св. Атанасий“ се явява като притегателен център за всички, които искат да го почетат“, каза отецът. \r\nВ тази връзка, църковното настоятелство организира празника, който ще започне още на 5-и срещу 6-ти, когато ще бъде отслужена вечерна служба т. е. - вечерня, с отслужване на петохлебие. Веднага след вечерната служба ще бъде отслужен акатист към Свети великомъченик Георги Победоносец пред неговата чудотворна икона. Отец Дончо Александров подчерта, че от 2014 година храмът има още една светиня – копие на чудотворната икона на светеца дарено от монасите от Зографския манастир в Света гора, на полуостров Атон. \r\nНа следващия ден, на 6-ти май, на южния престол от 9.00 часа ще бъде отслужена света литургия, а след нея водосвет за здраве и благословение на всички вярващи християни, които са почели празника и са изпълнили храма. „След това ще се освети оброк или курбан, както е известен още, като милосърден дар, т.е. даряване от църковно настоятелство на всички християни, които са почели празника. С подготовка на 400 порции ще бъде раздадена тази благословена храна, за да могат миряните и духовно, и телесно да преживеят празника в чест на Свети великомъченик Георги Победоносец, който е велик светец и доблестен мъж. Към него се отправят не малко молитви и той не закъснява да помогне на всички, които търсят неговата небесна помощ и покровителство“, допълни  Дончо Александров.\r\nМилена СТОЕВА", "date": "2018.05.02", "title": "Варна: Втори храмов празник ще отбележи храм “Св. Атанасий“ на Гергьовден"}
{"url": "http://www.focus-news.net/news/2018/05/02/2517509/polya-marinova-uchilishten-psiholog-osezaema-e-neobhodimostta-ot-spetsialisti-za-dopalnitelna-rabota-kam-uchenitsi-s-agresivno-povedenie.html", "text": "Осезаема е необходимостта от специалисти за допълнителна работа към ученици с агресивно поведение.  Това каза за Радио „Фокус“-Бургас Поля Маринова, училищен психолог към ПГТ „Проф. д-р Асен Златаров”Бургас. Според нея са необходими  са терапевтични групи за справяне с неприемливото поведение у учениците, допълнителна помощ от други институции като МВР, отдел „Закрила на детето” и заинтересовани страни, както и неправителствени организации.\r\n„Обединени от една обща цел да възпитаме в подрастващите, коректни и толерантни междуличностни взаимоотношения и да осигурим възможност за подготовка, реализация и успешно приобщаване към гражданското общество“, каза още тя. По думите й в училището, в което тя работи като психолог залагат предимно на превантивните мерки и дейности за недопускане на агресивни появи сред учениците. С постъпването в гимназията на всеки ученик се прави диагностика за оценка на риска. „Тясното сътрудничество с класните ръководители, учители, ръководство, училищно настоятелство, обществен съвет, както и съвместна работа семейство –училище, значително допринасят за ефективни резултати“, допълни Маринова.\r\nДеница ДИМИТРОВА", "date": "2018.05.02", "title": "Поля Маринова, училищен психолог: Осезаема е необходимостта от специалисти за допълнителна работа към ученици с агресивно поведение"}
{"url": "http://www.focus-news.net/news/2018/05/02/2517515/tass-ukrayna-razshiri-sanktsiite-si-sreshtu-rusiya.html", "text": "Съветът за национална сигурност и отбрана на Украйна (СНБО) в сряда разшири санкциите по отношение на руски юридически и физически лица. Конкретно, Съветът за сигурност синхронизира санкциите със списъка на Министерството на финансите на САЩ, който бе публикуван на 6 април и продължи действието на ограничителните мерки, въведени през предходните години, предава ТАСС.\r\nОсвен това, санкциите въведени по отношение на лица, „причастни към информационна и кибер агресия“ срещу Украйна, към „противозаконни действия срещу граждани на Украйна, които се задържат незаконно в Русия“, както и против депутати от Държавната Дума и членове на Съвета на Федерацията на Русия.\r\n„Санкциите се въвеждат по инициатива на Министерския съвет на Украйна и Националната банка на Украйна за три години или безсрочно по отношение на физически и юридически лица“, се казва в съобщение от пресслужбата на СНБО. Списъкът на лицата и компаниите, против които се въвеждат санкциите, засега не е публикуван.Украинските санкции срещу Русия\r\nУкрайна вече е въвела санкции срещу 1228 физически и 468 юридически лица, сред които има руски чиновници, политици, ръководители на предприятия, журналисти, някои жители на Донбасс, концерна „Алмаз-Антей“, Газпромбанк, „Аерофлот“ и други.\r\nПрез 2017 година Украйна въведе санкции и по отношение на ръководителите на руски компании в медийния и интернет отрасъла, като Mail.ru Group, „Яндекс“, „ВКонтакте“ и „Одноклассники“.\r\nОсвен това под ограничителните мерки попадат редица руски медии: медиахолдинг РБК, „Звезда“, „ТНТ“, „Москва Медиа“, „Россия сегодня (РИА „Новости“), „Наше радио“, „НТВ-Плюс“, НТВ, Первий канал“, „Россия 24“, РТР-Планета“, както и производителите на антивирусно програмно осигуряване „Лаборатория Касперски“, „Доктор Уеб“ и други.\r\nНа 9 февруари Петро Порошенко въведе в действие решение на СНБО, което се касае за допълнителни мерки за противодействие на „информационната агресия“ на Русия. Но документът е засекретен и съдържанието му е неизвестно.\r\nПревод и редакция:", "date": "2018.05.02", "title": "ТАСС: Украйна разшири санкциите си срещу Русия"}
{"url": "http://www.focus-news.net/news/2018/05/02/2517516/plovdiv-v-balabanovata-kashta-shte-bade-predstavena-izlozhbata-nivoto-na-reka-dunav-v-santimetri.html", "text": "В Балабановата къща в Пловдив ще бъде представена изложбата на Володя Казаков „Нивото на река Дунав в сантиметри“. Това съобщиха за Радио „Фокус“ – Пловдив от Дирекция „Култура и културно наследство“ в Общината. Откриването ще се състои в 18.00 часа на 3 май. \r\n„Изложбата е провокирана от несъществуващия от години бюлетин по националното радио. В него измененията на реката бяха съобщавани на три езика за плуващите плавателни съдове. Роден съм на брега на тази река, там, където хълмовете от равнината прегръщат водите и в най-красивото място по поречието – град Оряхово. И защото от много време не живея там, понякога тъгата побеждава, врътвах копчето на радиото, точно в 15.00 ч, за да слушам бюлетина за река Дунав. Така от много години се връщах на брега на моето детство и виждах отново реката, във всички сезони, къпех се и потъвах във водите, гребях с лодките, плувах, летях с птиците. Този бюлетин бе птицата без граница, с която прелитах до реката и родния дом. Тази емоция се опитах да предам на картините си и дано съм успял“, казва авторът за изложбата.\r\n„Като член на Съюза на българските художници – секция “Живопис”, Володя Казаков е сред онези талантливи автори, които без да имат академично образование творят и с таланта си доказват силата на творческото вдъхновение, упоритост и желание да рисуват“, добавиха от Дирекция „Култура и културно наследство“.", "date": "2018.05.02", "title": "Пловдив: В Балабановата къща ще бъде представена изложбата „Нивото на река Дунав в сантиметри“"}
{"url": "http://www.focus-news.net/news/2018/05/02/2517519/inzh-stoyan-sarov-severoiztochno-darzhavno-predpriyatie-estestvenoto-vazobnovyavane-na-gorite-e-nay-efektivniyat-nachin-za-opazvane-na-mestnite-vidove.html", "text": "Най-ефективният начин за опазване и развитие на ценния и устойчив генетичен фонд на местните видове е естественото възобновяване на горите. Това каза в интервю за Радио „Фокус“ – Варна инж. Стоян Саров, началник на отдела по опазване и защита на горите в Североизточно държавно предприятие, което стопанисва държавните гори на територията на четирите области Варна, Добрич, Търговище и Шумен, във връзка с обявяването на пожароопасния сезон в област Варна. „Залесяването съвсем не изчерпва набора от лесовъдски мероприятия, които се прилагат успешно за обогатяването на горския фонд. През тази година естествено възобновяване на горите ще се извърши на общо 7 925 дка във Варненска област“, подчерта инж. Саров. По думите му през 2018 г. предстои да бъде подпомогнат растежът на млади насаждения на площ от 1128 дка, а на други 35 дка ще се извърши попълване на култури. „За да се създадат условия за подмладяването на горите, на територия от общо 4813 дка ще се разчисти храстовата растителност, с която са обрасли дървесните насаждения. Това са изключително трудоемки, но важни мероприятия за развитието и опазването на българските гори“, заяви инж. Стоян Саров.\r\nПо негови думи до края на годината във Варненско ще има 219 дка нови гори. 110 дка от площите са в границите на ДЛС „Шерба”. Ловното стопанство предвижда залесяване край селата Нова Шипка и Старо Оряхово. ДГС „Суворово” подготвя засаждане на площ от 63 дка в землищата на гр. Девня и с. Кипра. Край Варна предстои да бъдат залесени 46 дка в околностите на с. Ботево. „По повод традиционната Седмица на гората организирахме мащабна кампания, която привлече интереса и участието на много граждани. Подарихме много фиданки на детски и учебни заведения, на институции, които изявиха желание да се включат в засаждането. Благодарим за съпричастността и на всички над 200 доброволци, които взеха участие в създаването на нова гора край с. Слънчево, община Аксаково. Рамо до рамо с гражданите на площ от 13 дка залесихме повече от 4000 церови фиданки“, отбеляза инж. Стоян Саров.\r\nМарияна ВАЛЕНТИНОВА", "date": "2018.05.02", "title": "Инж. Стоян Саров, Североизточно държавно предприятие: Естественото възобновяване на горите е най-ефективният начин за опазване на местните видове"}
{"url": "http://www.focus-news.net/news/2018/05/02/2517518/nikolay-nedyalkov-asotsiatsiya-na-zelenchukoproizvoditelite-burgas-9-10-sa-mestnite-plodove-i-zelenchutsi-na-pazara.html", "text": "9-10% са местни от плодовете и зеленчуците, които се предлагат на пазара. Това каза за Радио „Фокус“-Бургас Николай Недялков, председател на Асоциацията на зеленчукопроизводителите в Бургас. В този период на годината, единствените зеленчуци, които са български, това са салатите – репички, марули и т.н. Те са качествени и полезни за консумация“, каза още Недялков. По думите доматите и краставиците, които в момента се предлагат са произведени по изкуствен начин, в изкуствена среда по системата „Хидропоника“, които не притежават хранителна, лечебна или диетична стойност. Според него трябва да се консумират стоките, за които е ясно, че са пресни и произведени в България. \r\nОколо 24 май започват да зреят ягодите и първите череши.  Тази година може да се очакват и по-рано, поради високите температури. “Зеленчуците, произведени например в Йордания, са генномодифицирани. Не е нормално един домат да издържа един месец. Защото от Йордания докато стигне до борсата в Бургас минава точно 1 месец, а на него му няма нищо“, допълни Найденов. На въпроса каква  реколта се очаква за предстоящия сезон, той отговори, че за сега добре се развиват насажденията с изключение на картофите, с които е имало проблем поради неблагоприятните природни условия.\r\nДеница ДИМИТРОВА", "date": "2018.05.02", "title": "Николай Недялков, Асоциация на зеленчукопроизводителите - Бургас: 9-10% са местните плодове и зеленчуци на пазара"}
{"url": "http://www.focus-news.net/news/2018/05/02/2517511/emil-hristov-ostava-zamestnik-predsedatel-na-parlamenta-obzor.html", "text": "Емил Христов остава заместник-председател на парламента. Със 71 гласа „за“, 118 гласа \"против\" и без „въздържали се“ парламентът отхвърли искането за оставка на Емил Христов като заместник-председател на Народното събрание.  Проекторешението бе внесено с 80 подписа от ПГ на „БСП за България“ заради това, че Христов не допусна хората с увреждания в парламента на 18 април 2018 г. От своя страна заместник-председателят на парламента Емил Христов заяви, че от БСП са злоупотребили с тези хора. Той призова социалистите да се извинят на хората с увреждания, които са употребили и на онези, които са заблудили. Председателят на ПГ на ГЕРБ Цветан Цветанов заяви, че парламентарната му група стои твърдо зад Емил Христов. Според ГЕРБ скандалът с допуска на хората с увреждания в парламента цели да дискредитира Емил Христов, правителството и управляващите. Заместник-председателят на ПГ на „БСП за България“ Антон Кутев посочи, че Народното събрание в лицето на Емил Христов е направило груба грешка като не допуснало хората с увреждания и с това е показало бездушието на властта. Колегата му Драгомир Стойнев се обърна към ГЕРБ и им каза, че са в изолация, защото се пазят от българските граждани и бягат от проблемите им. От ПГ на ДПС заявиха, че няма да участват гласуването по оставката на Емил Христов като заместник-председател на Народното събрание.\r\nМеждувременно по инициатива на БСП в зала \"Огледална\" на Народното събрание се проведе среща с представители на хората с увреждания. На срещата присъстваха представители на ГЕРБ и БСП. \r\nС представителите на хората с увреждания се срещнаха председателят на ПГ на ГЕРБ Цветан Цветанов и лидерът на БСП Корнелия Нинова, както и заместник-председателят на Народното събрание Емил Христов. По време на срещата представителите на хората с увреждания споделиха, че искат нов Закон за уврежданията и Закон за лична помощ и настояват да бъдат премахнати Териториалните експертни лекарски комисии (ТЕЛК).\r\nДеница КИТАНОВА", "date": "2018.05.02", "title": "Емил Христов остава заместник-председател на парламента (ОБЗОР)"}
{"url": "http://www.focus-news.net/news/2018/05/02/2517487/anadolu-agency-turskite-partii-obyaviha-kandidatite-si-za-prezidentskite-izbori-erdogan-e-kandidata-na-natsionalisticheskata-opozitsiya.html", "text": "В сряда вече бе обявено и официално, че президента на Турция Реджеп Таийп Ердоган ще бъде подкрепен за нов мандат, но вече в президентска република, от опозиционната „Партия на националистическото действие“ (ПНД) на предстоящите избори на 24 юни, предава Anadolu Agency.\r\nОбявлението бе направено след решение на депутатите от ПНД в турския парламент. „Анадолската агенция“ коментира, че между управляващата „Партия на справедливостта и развитието“ (ПСР) на Ердоган и националистическата ПНД бе изграден съюз за предстоящите президентски и парламентарни избори.\r\nПървата партия, която обяви кандидата си беше ПСР, която издигна настоящият държавен глава за втори мандат.\r\nВ сряда новосформираната опозиционна партия IYI издигна кандидатурата на своя председател Мерал Аксенер.\r\nВъв вторник същото направи и „Партията на щастието“, която издигна председателя си Темел Карамоллаоглу.\r\nОчаква се в петък основаната опозиционна кемалистка „Републиканска народна партия“ (РНП) да разкрие своя кандидат.\r\nНа 20 април турския парламент гласува Закон, с който премести за по-рано ключовите президентски избори в Турция за 24 юни, след които страната ще премине от парламентарна към президентска форма на управление. \r\nПревод и редакция:", "date": "2018.05.02", "title": "Anadolu Agency: Турските партии обявиха кандидатите си за президентските избори, Ердоган е кандидата на националистическата опозиция"}
{"url": "http://www.focus-news.net/news/2018/05/02/2517517/peoples-daily-kitay-bezotgovornite-praktiki-na-g-7-razkrivat-litsemerieto-mu.html", "text": "Безотговорните практики на Групата на Седемте (Г7) разкриха лицемерието и двойните й стандарти, пише в най-четения материал за последната седмица на сайта на китайското правителствено издание Peoples Daily, публикуван няколко дни след като групата издаде съвместно комюнике, съдържащо невярно и безотговорно съдържание, свързано с Китай.\r\nКриейки се зад името на международното право, съвместното комюникето насочва пръст към Южнокитайско море и проблемите в Източно Китайско море, както и положението с човешките права в Китай.\r\nКитай твърдо се противопоставя на съдържанието, свързано с него, заяви говорител на външно министерство в сряда.\r\nАко страните от Г-7 са имаха някакво уважение към фактите и бяха изоставиха идеологическите предразсъдъци, те не биха направили такива безотговорни забележки, пише Peoples Daily.\r\nВестникът отбелязва, че Китай има ясна и последователна позиция по отношение на морските въпроси. Китай е поел ангажимент за справяне със спорните въпроси, укрепване на сътрудничеството и опазване на мира и стабилността в Източно и Южнокитайско море чрез разговори и консултации директно със свързаните страни.\r\nТези страни са направили безпочвени обвинения срещу Китай, като пренебрегват факта, че Япония е направила едностранна декларация за закупуване на остров Дяою и по този начин е засилила напрежението.\r\nВ допълнение, някои държави извън региона често показват военни мускули в Южнокитайско море, извършващи така наречените \"дейности за свобода на корабоплаването\". Такива практики подкопават тежко регионалния мир и стабилност.\r\nУж насърчававайки \"демилитаризацията\", пише китайското издание, външните министри от Г7 действително пренебрегват милитаризацията и дори са направили неоправдани обвинения срещу Китай. Такива практики са унизителни.\r\nКитайското правителство винаги придава голямо значение на развитието на правата на човека и постига забележителен напредък. Китай обаче все още получава несправедливо отношение от тези страни, които претендират, че са защитници на правата на човека и правят неподходящи коментари.\r\nВсъщност, тези страни са тези, които се сблъскват с проблеми, свързани с правата на човека, като например нарушаване на правата на гражданите, тежка расова дискриминация, несъответствие в доходите и груби нарушения на правата на човека в други страни.\r\nТези страни не са в състояние да обвиняват Китай от името на международното право. В средата на април някои от тези държави дори осъществиха военна атака срещу Сирия без разрешението на Съвета за сигурност на ООН.\r\nЕдин такъв едностранен военен акт не само противоречи на целите и принципите на Хартата на ООН, но и допълнително влоши състоянието на Сирия.\r\nНеобходимо е да се отбележи, че Г-7 беше основана, за да се улеснят общите макроикономически инициативи. Някои държави от Г-7 обаче са се фокусирали върху неикономически въпроси през последните години. По отношение на въпроса за Източно и Южнокитайско море, шест от седемте държави са извън региона, така че въпросът не е релевантен за тях.\r\nНадяваме се, че тези страни ще зачитат фактите и усилията на регионалните страни за насърчаване на мира и стабилността и ще престанат да правят безотговорни забележки.\r\nПревод и редакция:", "date": "2018.05.02", "title": "Peoples Daily (Китай): Безотговорните практики на Г-7 разкриват лицемерието му"}
{"url": "http://www.focus-news.net/news/2018/05/02/2517191/blagoevgrad-v-edna-lenta-se-izvarshva-dvizhenieto-po-patya-dabnitsa-fargovo-poradi-remontni-deynosti.html", "text": "В една лента се извършва движението по пътя Дъбница – Фъргово поради частични ремонтни дейности на асфалтовата настилка. Това съобщиха за Радио „Фокус“ – Пирин от Областно пътно управление – Благоевград. Участъкът е сигнализиран с пътни знаци за срок до 4 май. В областта няма въведени други ограничения за движението на леки и товарни автомобили. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е интензивен. Няма данни за образували се задръствания или колони от автомобили. Преминаването през граничните пунктове „Кулата“ и „Илинден“ се извършва без проблеми. През нощта няма регистрирани тежки пътни инциденти.\r\nЛивия НИНОВА", "date": "2018.05.02", "title": "Благоевград: В една лента се извършва движението по пътя Дъбница – Фъргово поради ремонтни дейности"}
