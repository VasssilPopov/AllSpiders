{"url": "http://www.focus-news.net/news/2018/12/28/2606550/vidin-lekarka-otiva-na-sad-za-sastavyane-na-retsepturni-blanki-s-nevyarno-sadarzhanie.html", "text": "Районна прокуратура – Оряхово е внесла за разглеждане в съда обвинителен акт срещу С.К., която е обвинена за съставяне на рецептурни бланки с невярно съдържание съобщиха от Апелативна прокуратура – София. През есента на 2012 г., в с. Липница, област Враца, обвиняемата С.К. съставила документи с невярно съдържание – рецептурни бланки за лекарствен продукт „Seretid discus“ (пудра за инхалация), изписан на пациенти от с. Алтимир. В бланките тя отразила заболяване, от което въпросните лица не са страдали и не са се нуждаели от лечение с този медикамент. Така обвиняемата съзнателно дала възможност на юридическо лице, притежаващо аптека в с. Алтимир, да получи без правно основание средства от бюджета на Националната здравноосигурителна каса. Общият размер на неправомерно придобитите парични средства възлиза на 365,72 лева. Предстои делото да продължи в съда.", "date": "2018.12.28", "title": "Видин: Лекарка отива на съд за съставяне на рецептурни бланки с невярно съдържание"}
{"url": "http://www.focus-news.net/news/2018/12/28/2606580/ria-novosti-broyat-na-zhertvite-v-kayro-se-uvelichi-na-chetirima-dushi.html", "text": "Службата на главния прокурор на Египет съобщи в изявление за смъртта на трима чуждестранни туристи и един египетски гражданин при експлозия до туристически автобус в района на Гиза в египетската столица, предава  РИА Новости . \r\nПо-рано беше съобщено, че при терористична атака в близост до пирамидите в Гиза в Кайро двама виетнамски граждани и един египетски водач са били убити. \r\n„В автобуса е имало 14 виетнамски туристи, шофьор и водач. В резултат на инцидента бяха ранени 11 туристи и шофьорът на автобуса, а трима туристи и водач, гражданин на Египет, бяха убити“, се казва в изявлението. Превод и редакция : Калоян Пенков", "date": "2018.12.28", "title": "РИА Новости: Броят на жертвите в Кайро се увеличи на четирима души"}
{"url": "http://www.focus-news.net/news/2018/12/28/2606552/vidin-natovaren-e-trafikat-po-glaven-pat-e-79-v-posoka-za-dunav-most-2.html", "text": "Натоварен е трафикът по главен път Е-79 в посока за Дунав мост 2, съобщиха за  Радио „Фокус“ – Видин  от Областно пътно управление. Движат се предимно тежкотоварни автомобили, най-натоварен е участъкът между Видин и Дунавци. Пътната настилка е суха по републиканската пътна мрежа в областта, температурата на въздуха е положителна. С нормална интензивност е трафикът на на трите гранична пункта в областта – „Дунав мост 2“, „Връшка чука“ и „Брегово“. Във Видин повече автомобили се движат в централната градска част, на изходните артерии на града, по бул. „Панония“ и на кръговото край ж.п. гара. \r\nАнна ЛОЗАНОВА", "date": "2018.12.28", "title": "Видин: Натоварен е трафикът по главен път Е-79 в посока за „Дунав мост 2“"}
{"url": "http://www.focus-news.net/news/2018/12/28/2606554/nimh-utre-v-severna-i-iztochna-balgariya-shte-ima-valezhi-ot-dazhd-koyto-na-mesta-shte-preminava-v-slab-snyag.html", "text": "През следващото денонощие облачността ще е значителна и на много места в Северна и Източна България ще има валежи от дъжд. Ще духа до умерен вятър от север-северозапад и с него ще нахлува студен въздух. Атмосферното налягане ще се повишава и ще е по-високо от средното за месеца. Утре до обяд на места в Дунавската равнина и Предбалкана дъждът ще преминава в слаб сняг. Минималните температури ще са между минус 1 и 4°, а максималните - предимно между 2 и 7°. Това съобщи за Агенция „Фокус“ дежурният синоптик от  Национален институт по метеорология и хидрология (НИМХ) при БАН  Мартин Славчев.  \r\nПо Черноморието ще бъде предимно облачно и с превалявания от дъжд. Ще духа умерен северозападен вятър, който привечер ще се ориентира от север. Температурите ще се понижат и максималните ще са между 4° и 7°. Вълнението на морето е 2 -3 бала. Температурата на морската вода е 6° - 7°. \r\nВ планините ще бъде предимно облачно, ветровито и студено. На много места ще превалява слаб сняг. Ще духа умерен и силен вятър от север-северозапад и в комбинация с ниските температури усещането ще е за мразовито време. Максималната на височина 1200 метра ще е около минус 1°, на 2000 метра - около минус 6°. \r\nВ неделя ще е почти без валежи, но ще остане предимно облачно. Вятърът ще отслабне. През последния ден от старата година на места отново ще има превалявания, ще има и дъжд, и сняг. В новогодишната нощ все още на места ще превалява слаб сняг. Вятърът ще се ориентира от североизток, в източната половина от страната и ще се усили. Температурите към полунощ ще са от около минус 2°-минус 3° по високите полета на Западна България до 2°-3° в крайните източни райони. През първия ден от Новата година ще бъде студено, без съществени валежи.", "date": "2018.12.28", "title": "НИМХ: Утре в Северна и Източна България ще има валежи от дъжд, който на места ще преминава в слаб сняг"}
{"url": "http://www.focus-news.net/news/2018/12/28/2606551/reuters-petachnite-protesti-po-granitsata-na-ivitsata-gaza-vzeha-oshte-edna-zhertva.html", "text": "Протестите, които палестинците организират всеки петък от месец март насам по границата на Ивицата Газа с Израел взеха още една жертва, предава  Reuters . Израелските сили са открили огън, в резултат на което е загинал 26-годишен палестинец, потвърдиха властите в Рамала. \r\nШестима други са ранени в демонстрациите, които са в ход, въпреки лошото време в района. Уточнява се, че участниците в тях са около пет хиляди души, някои от които са хвърляли камъни и дори гранати срещу представителите на израелските сили.  Тереза Герова", "date": "2018.12.28", "title": "Reuters: Петъчните протести по границата на Ивицата Газа взеха още една жертва"}
{"url": "http://www.focus-news.net/news/2018/12/28/2606555/tass-v-kayro-e-vzriven-turisticheski-avtobus-ima-zhertvi-i-raneni.html", "text": "По данни на телевизионния канал  Sky News Arabia  в столицата на Египет Кайро е взривен туристически автобус, предава руската информационна агенция  TACC . \r\nСъобщава се за загинали и ранени, но към момента не се привежда каквато и да било друга информация за инцидента.  Тереза Герова", "date": "2018.12.28", "title": "ТАСС: В Кайро е взривен туристически автобус, има жертви и ранени"}
{"url": "http://www.focus-news.net/news/2018/12/28/2606549/sport-nakazaha-inter-za-dva-macha-bez-publika.html", "text": "Интер вече получи първото си наказание за безредиците в сряда вечер. Дисциплинарната комисия към италианската футболна федерация постанови „нерадзурите\" да играят пред празни трибуни в следващите си две домакинства - с Беневенто (за Купата на Италия) и със Сасуоло в Серия А, заради обидите по адрес Кулибали. Секторът с крайните тифози на \"нерадзури те\" ще остане затворен за още един мач допълнително. \r\nДиректорът на полицията в Милано Марсело Кардона обаче поиска по-сурови санкции - феновете на Интер да не пътуват за гостуванията на тима до края на сезона, и затварянето на Северния сектор до 31 март 2019 година. \r\nВенцислав ДРАГОМАНОВ", "date": "2018.12.28", "title": "Спорт: Наказаха Интер за два мача без публика"}
{"url": "http://www.focus-news.net/news/2018/12/28/2606560/sport-slaviya-vze-bivsh-igrach-na-ludogorets.html", "text": "Славия ще подсили защитата си в следващите дни. Според „Блиц\" „белите\" са постигнали споразумение за личните условия с бившия юношески национал Преслав Петров и се очаква съвсем скоро двете страни да подпишат договор. 23-годишни-ят бивш капитан на Лудогорец II е свободен агент, след като преди дни разтрогна договора си с Дунав. Петров играе предимно като ляв бек, но може да бъде използван и на други позиции. През кариерата си Преслав Петров е играл още за първия отбор на „орлите\" и Видима-Раковски. Треньорът на Славия Златомир Загорчич и щабът му правят опити да подсилят „белите\" и с други български футболисти през тази зима. Един от желаните е Атанас Зехиров, който е желан и от пловдивските Локомотив и Ботев. \r\nВенцислав ДРАГОМАНОВ", "date": "2018.12.28", "title": "Спорт: Славия взе бивш играч на Лудогорец"}
{"url": "http://www.focus-news.net/news/2018/12/28/2606562/vinetki-za-severnata-daga-na-okolovrastniya-pat-na-sofiya-nyama-da-se-iziskvat-za-severnata-tangenta-pregovorite-prodalzhavat-obzor.html", "text": "Винетки за северната част на околовръстния път на София няма да се изискват, но до конкретно становище за приемане или отхвърляне на пътните такси за Северната скоростна тангента не се стигна. Преговорите между Агенция „Пътна инфраструктура“ и Столична община продължават и през новата 2019 г. Това стана ясно по време на брифинг, на който бяха представени решенията от срещите между местната власт и пътната агенция. През последните дни преговорите между тях бяха относно плащането на пътни такси за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и ГКПП „Калотина“.  Целта е да се намерят работещи и ефективни решения, свързани с ползването на републиканската пътна мрежа от жителите на северозападните и югоизточните квартали на София. От АПИ уточняват, че винетките са за ползване на републиканската пътна мрежа извън населеното място, а според нормативната уредба началото и краят на населеното място се определят от съответната община. Ползването на пътната мрежа в конкретното населено място се осъществява без винетен стикер, пътната такса е задължителна, когато превозното средство напуска населеното място и продължава пътуването си по участък от републиканската пътна мрежа, а именно автомагистрала, първокласен, второкласен или третокласен път.  \r\nПо време на брифинга зам.-кметът на София  Дончо Барбалов , обясни, че в момента се търси начин до всяко населено място на територията на Столична община да има път, по който хората да могат да пътуват, без да е необходимо да се закупуват винетки. Той отбеляза, че отношението на агенцията към този въпрос е положително и според него е необходимо да се намери начин, който да мотивира хората да продължат да ползват новите пътни връзки. „Последните години работим много активно по извеждане на движението от централната градска част. Всички пътища, които са нови, бързи и удобни, трябва да се използват максимално и да даваме стимули на хората да ги ползват. Това е една от темите, която дискутираме, един от аргументите, когато говорим с Агенцията“, посочи той. На 2 януари 2019 г. отново ще бъде проведен разговор между Столична община и Агенция „Пътна инфраструктура“, на който ще се вземе крайно решение дали да бъде платено ползването на Северната скоростна тангента. От 1 януари 2019 г.  обаче ще се изисква пътна такса за преминаването през участъка. Антон Антонов , директор на Националното ТОЛ управление в Агенция „Пътна инфраструктура“ изтъкна, че през 2019 г. ще се търси законово решение Северната скоростна тангента да се освободи от винетка, като се надява до края на януари да има такъв консенсус. Според него обаче няма как да има вариант, при който да бъдат таксувани само превозните средства, които не са със софийска регистрация, защото технически това не е възможно. „От 2-ри януари тръгва и ТОЛ полицията, която сканира всички регистрационни номера и не е възможно да отсява само софийските“, обясни Антонов като посочи, че все още предстои да бъде направен и списъкът на републиканската пътна мрежа, която подлежи на тол таксите.  \r\nКметът на район „Нови Искър”  Даниела Райчева  отбеляза, че към момента всички граждани, живеещи в рамките на Столична община, имат достъп до София, без да трябва да заплащат винетка.   \r\nДаяна ДЮЛГЕРОВА", "date": "2018.12.28", "title": "Винетки за северната дъга на околовръстния път на София няма да се изискват, за Северната тангента преговорите продължават (ОБЗОР)"}
{"url": "http://www.focus-news.net/news/2018/12/28/2606558/kardzhali-okrazhniyat-sad-nalozhi-myarka-za-neotklonenie-podpiska-na-zhenata-hvarlila-bebeto-si-vav-vodite-na-reka-arda.html", "text": "Окръжният съд в Кърджали наложи мярка за неотклонение „подписка“ на жената, хвърлила бебето си във водите на река Арда, предаде  Нова телевизия . Майката, обвинена, че изхвърлила бебето си във Водното огледало в Кърджали, ще посрещне новата година на свобода. Окръжният съд потвърди мярката за неотклонение подписка, която беше наложена на 27-годишната Джебрие.  \r\nПреди 10 дни жената роди и изхвърли детето. Трупът беше открит на следващия ден, при източването на водата. Това е седмото раждане на жената. Има още едно починало дете. Две са в приемни семейства, а три се отглеждат от семейството на бащата. Пред съда тя заяви, че иска да си отиде вкъщи.", "date": "2018.12.28", "title": "Кърджали: Окръжният съд наложи мярка за неотклонение „подписка“ на жената, хвърлила бебето си във водите на река Арда"}
{"url": "http://www.focus-news.net/news/2018/12/28/2606556/tsenata-na-vodata-i-prirodniya-gaz-se-uvelichava-ot-1-yanuari-2019-g-obzor.html", "text": "Увеличава се цената на водата и природния газ от 1 януари 2019 г. Това реши на закрито заседание Комисията за енергийно и водно регулиране (КЕВР).  Природният газ  поскъпва с 3,51%, като не се очаква това да се отрази на крайната цена на топлата вода и парното. При определяне на цената на природния газ КЕВР прилага изцяло съществуващата методика, залегнала в действащия договор между „Булгаргаз“ ЕАД и „Газпром Експорт“. В ценообразуващата формула регулаторът отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар спрямо лева. \r\nВ 26 населени места цената на  водата  ще поскъпне с до 10 на сто. Предварителните разчети сочат, че най-голямо ще е поскъпването в Бургас – с 27 стотинки за куб.м., и в София – с около 20 стотинки за куб. м.. Най-скъпа ще е водата в Шумен, където от новата година един кубик ще струва 3.40 лева. Над 3 лева ще струва 1 куб. м. вода и в Добрич, Силистра, Варна и Враца. Единствено в Кърджали ще се отчете намаляване на цената на услугата с около 1,5%. Съгласно нормативните изисквания, актуализацията на цените се извършва на основата на одобрената с бизнес плановете цена на услугите за 2019 г., с отчитане на размера на натрупана инфлация и прилагане на индивидуален коефициент за ефективност за всяко едно дружество. \r\nДокато се провеждаше закритото заседание на КЕВР, пред сградата на регулатора в София за втори път протестираха десетки граждани. Те два пъти се опитаха да нахлуят вътре с настояване да участват в заседанието. Протестиращите носеха плакат с надпис: „Убивате ни с тока, водата и парното. И за въздуха ли ще трябва да плащаме?“. \r\nЦветилена СИМЕОНОВА", "date": "2018.12.28", "title": "Цената на водата и природния газ се увеличава от 1 януари 2019 г. (ОБЗОР)"}
{"url": "http://www.focus-news.net/news/2018/12/28/2606232/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Русия увеличава своите иновативни възможности в модерната военна сфера. В същото време най-новата ракетна система на руския президент Владимир Путин е по-скоро предназначена да привлече вниманието на САЩ, отколкото да укрепи ядрената мощ на Русия, твърди Том Роугън в статия за американското издание  Washington Examiner .  Агенция „Фокус“ представя материала без редакторска намеса и с уточнението, че статията не е отражение на позицията на редакцията. \r\n\"Отбелязвам това във връзка с факта, че в сряда Русия проведе очевидно успешни тестове на свръхзвуковата система „Авангард“. Това е ракетна система с хиперзвукова бойна глава, предназначена да преодолее американските системи за противоракетна отбрана. Със съобщението, че „Авангард“ ще влезе на въоръжение в руските части, Путин отбеляза, че  американската система за ПРО е просто безсилна. Факт е, че „Авангард“ вероятно няма да бъде уловим за американските средства за прихващане. Путин е убеден, че сега Русия може да достигне или дори да изпревари Америка в евентуален а пълномащабна ядрена конфронтация. \r\nНо той е прав само донякъде. Програмата за създаване на „Авангард“ е наистина впечатляваща, защото този комплекс превъзхожда всяка хиперзвукова система на американската армия. Въпреки това, инструментите за насочване, логистичната и организационна подкрепа, както и ударните възможности на Русия, отстъпват значително от тези на САЩ (въпреки че системите за насочване постоянно се подобряват). Това се дължи главно на факта, че руските подводници с балистични ракети са твърде шумни, руските стратегически бомбардировачи са твърде стари, а професионализмът на руските военни е твърде непредсказуем. На свой ред, САЩ със сигурност ще надделеят в ядрена война с Русия, дори ако разходите за тази война за американските цивилни да са ужасяващи.  \r\nНо системата „Авангард“ дава възможност на Путин да даде сигнал на Америка, че все още е решен да финансира военно-промишления си комплекс и армията, като я приближи до американската и създаде военна заплаха за САЩ. Путин публично заяви, че самите американци са виновни за появата на „Авангард“, тъй като те са развили своя система за ПРО, въпреки че руският президент е наясно, че тя никога не е застрашавала руския ядрен потенциал. В случай на война, руснаците просто числено ще преодолеят американските системи за ПРО, които са предназначени да отблъснат ограничените атаки на нови ядрени сили като Северна Корея и Иран. Въпреки това платформи като „Авангард“ позволяват на Русия и Китай (които също активно развиват собствено свръхзвуково оръжие) да представляват заплаха за САЩ в други области. \r\nТрябва да се очаква, че през 2020 г. Москва и Пекин ще използват съществуващите си хиперзвукови технологии, за да разработят по-мощни неядрени системи, използвани извън обсега на вражеските средства за унищожаване, за да ликвидират най-важните американски съоръжения като големи командни центрове, щабове и самолетоносачи. Новият министър на отбраната трябва да поиска от американските контрактори, които работят за създаването на такива мерки за противодействие, да отделят на този въпрос приоритетно внимание. \r\nВ крайна сметка за САЩ „Авангард“ е мощно напомняне, че Русия и Китай са основните опоненти на Америка. Те трябва да бъдат ограничени от американската военна мощ и командните умения\". \r\n***  Броени дни, след като обяви решението си за изтегляне на американските военнослужещи от Сирия и Афганистан, държавният глава на САЩ Доналд Тръмп направи изненадващо посещение в Ирак, където защити позицията си по въпроса, отбелязва изданието  The New York Times . \r\nПосещението на американски военни сили в Ирак бе първото по рода си за Тръмп на войници, дислоцирани в кризисна зона извън пределите на САЩ. Пътуването му е подготвяно в условията на строга тайна и бе осъществено в условията на частично преустановяване на работата на американското правителство. При това то бе предприето само няколко дни, след като Тръмп наруши военното статукво и разгневи дори някои от неговите политически съюзници, като обяви плановете за изтегляне на всички американски войски от Сирия и около половината от Афганистан. Решението на президента доведе до оставката на министъра на отбраната на САЩ Джим Матис, припомнят от редакцията.  \r\nГоворейки пред военнослужещи във военновъздушната база „Ал Асад\" в Ирак, Тръмп защити решението си за Сирия. „Вече не сме лошите, хора. Нашето присъствие в Сирия не беше отворено и никога не е било предназначено да бъде за постоянно. Преди осем години отидохме там за три месеца и така и не си тръгнахме“, припомни американският президент.  \r\nТръмп, който посети базата си със съпругата си Мелания, разкри, че е отхвърлил исканията на военните командири американските войски да останат в Сирия за още шест месеца. „Казах им“: Не. Дадох ви много по шест месеца. Сега ще го направим по различен начин“, привежда изданието думите на Тръмп.  \r\nСъщевременно лидерът на Белия дом заяви пред репортери, че САЩ може да базират американските командоси на границата в Ирак. Подобен ход ще отразява една от стратегиите, предложени от Пентагона, след като президентът на САЩ обяви решението си да изтегли войските от Сирия.  \r\nПосещението на войски в чужбина е президентска традиция. Джордж Буш бе при американските войници в Багдад навръх Деня на благодарността през 2003 г. – първите дни от войната в Ирак. Барак Обама отлетя за Багдад през април 2009 г. и спечели овации, като заяви пред войските, че е време иракчаните да поемат отговорност за собствената си страна. Той посети Афганистан четири пъти, докато бе на президентския пост.  \r\nНо почти две години след встъпването си в длъжност,  Тръмп не бе посещавал американски войски в чужбина. Това му навлече сериозни критики от различни страни. След като отмени посещението си на американско военно гробище край френската столица Париж по време на честването на 100-годишнината от края на Първата световна война, президентът на САЩ заяви пред медии, че не е посещавал войски в чужбина заради „невероятно натоварения“ му график. \r\n***  Турското правителство ще изпрати екип на високо равнище в Русия на 29 декември, за да обсъди и координира последиците от изтеглянето на САЩ от Сирия, паралелно с контактите на Анкара и Вашингтон по същата тема, съобщава вестник  Hurriyet .  \r\nВ екипа ще бъдат включени външният министър Мевлут Чавушоглу, министърът на отбраната Хулуси Акар, директорът на разузнаването Хакан Фидан и съветникът на президента Ибрахим Калън. \r\n„Делегацията ще пътува в Русия в събота. Тя ще проведе разговори за Сирия. В съответствие с резултатите от тези разговори може да се проведе телефонен разговор [между президента Реджеп Тайип Ердоган и руския президент Владимир Путин]. Ще бъде планирана и друга програма за лична среща с Путин”, заяви говорителят на управляващата „Партия на справедливостта и развитието“ Йомер Челик. \r\nНа пресконференция на 25 декември Чавушоглу говори за намерението на Анкара да се координира с Русия по нареждане на Ердоган, след като президентът на САЩ Доналд Тръмп внезапно реши да изтегли всички американски войски от Сирия. \r\nТурция изрази своята загриженост по отношение на проникването на – според Анкара - което терористични групировки като „Ислямска държава“ и „Отряди за народна самоотбрана“ (YPG) в райони, които трябва да бъдат евакуирани от американските войски. Тя също така потвърди решимостта си да победи YPG чрез военни операции в Източна Сирия, въпреки че обяви отлагането й заради решението за изтегляне на САЩ.   \r\nЕдин от най-важните въпроси, които турската делегация ще обсъди с колегите си в Русия, ще бъде кой ще контролира зоните в Сирия, от които САЩ ще се изтеглят. YPG, под чадъра на „Сирийските демократични сили“, понастоящем контролира цяла Източна Сирия, една трета от разкъсваната от война държава. \r\nРусия заяви, че тези области трябва да бъдат контролирани от сирийския режим. \r\n„Възниква съществен въпрос: кой ще наследи контрола над териториите, освободени от американците? Очевидно е, че това трябва да бъде сирийското правителство, в съответствие с международното право”, заяви говорителят на руското външно министерство Мария Захарова на пресконференция в Москва.„Ние стриктно координираме нашите виждания и осъществяването на конкретна политика в Сирия с нашите турски колеги”, добави Захарова. \r\nМеждувременно Турция и САЩ засилват диалога за гладко и координирано изтегляне на американските войски от Сирия. \r\nОчаква се военна делегация да бъде в Турция през следващите дни, а съветникът по националната сигурност на Тръмп Джон Болтън ще посети турската столица след Нова година. Турция-северноамериканските работните групи ще се срещнат във Вашингтон на 8 януари и ще обсъдят всички аспекти на двустранните връзки, включително и по отношение на Сирия. \r\n***  Считано от 1 януари 2019 г. Турция въвежда данък за сигурността на туристите в размер на 1,5 евро. Това съобщава украинското списание  „Корреспондент“ , като се позовава на местни медии, цитирали Асоциацията на туристическите агенции в Турция (TÜRSAB). \r\nУточнява се, че първоначално плановете са били на летищата в страната да бъдат събирани такси от по три евро на човек, но след обръщение на TÜRSAB към министъра на културата и туризма Мехмет Нури Ерсойе е взето решение размерът на данъка да бъде намален на 1,5 евро.  \r\n„В резултат на преговорите бе решено да се понижи данъка за сигурността от три на 1,5 евро. Благодарни сме за бързото разрешаване на въпроса. През 2019 г. ще продължим работата си за привличане на по-голям брой чуждестранни туристи в нашата страна“, заяви турският министър на културата и туризма след края на преговорите. \r\n***  Палестинската администрация взе решение за прекратяване на вноса на плодове и зеленчуци от Израел, съобщава вестник  The Jerusalem Post , като се позовава на медийни доклади. \r\nПо-рано през месеца палестинците преустановиха вноса на прясно агнешко месо от Израел, припомнят от редакцията. \r\nВ отговор на предишното решение на палестинските власти министърът на земеделието Ури Ариел нареди по-рано през декември да бъде преустановен вносът в Израел на плодове и зеленчуци, отглеждани от палестинците в района на Западния бряг под контрола на Рамала. \r\n„Вносът на пресни селскостопански стоки от Палестинската автономия няма да бъде разрешен до по-нататъшно уведомление. Няма да допусна едностранно нарушение на [търговските] споразумения; на всяко нарушение ще бъде отговорено\", предупреди тогава Ариел. \r\nДруги подробности около решението на управляващите в Рамала не се привеждат.", "date": "2018.12.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/28/2606557/ria-novosti-ukrayna-otmeni-zabranata-za-vlizane-v-stranata-na-ruski-grazhdani-ot-mazhki-pol.html", "text": "Властите на Украйна отмениха забраната за влизане в страната на руски граждани от мъжки пол на възраст между 16 г. и 60 г., предава  РИА Новости . \r\nПодчертава се обаче, че граничната служба и занапред ще продължава да провежда разговори с притежателите на руски паспорти, за да уточнят целите на пътуването им в Украйна, тъй като страната продължава да бъде възприемана от Киев като рискова. Гражданите на Руската федерация са предупредени, че освен паспорт, на влизане в Украйна може да им бъдат поискани и други документи.  \r\nГраничната служба на Украйна забрани влизането на територията на страната на руски граждани от мъжки пол на възраст от 16 до 60 г. на 30 ноември тази година, след инцидента в Керченския проток.  Тереза Герова", "date": "2018.12.28", "title": "РИА Новости: Украйна отмени забраната за влизане в страната на руски граждани от мъжки пол"}
{"url": "http://www.focus-news.net/news/2018/12/28/2606233/predstoyashti-sabitiya-v-stranata-za-28-dekemvri-agentsiya-fokus.html", "text": "От 10.30 часа в Гербова зала на „Дондуков“ 2 държавният глава Румен Радев ще удостои български военнослужещи с висше офицерско звание.  \r\n*** \r\nОт 10.00 часа до 14.00 часа се очаква блокада на КЕВР, с която протестиращи ще попречат на членовете на Комисията да влязат в сградата на „Дондуков“ 8. Протестната акция е срещу увеличаването на цената на водата. Очаква се на закрито заседание КЕВР да приеме окончателно цените на ВиК услугите за 2019 г. и на природния газ за първото тримесечие на следващата година.   \r\n*** \r\nОт 11.00 часа се състои официалната церемония по случай откриването на улица „Астана“ (между хотел „Хилтън“ и музеите „Земята и хората“ и за съвременно изкуство). \r\n*** \r\nВ 13.00 часа на паркинга пред Националния исторически музей ще бъдат представени новите 30 автобуса на природен газ на Столичния автотранспорт. На събитието ще присъства кметът на София Йорданка Фандъкова. \r\n*** \r\nОт 19.00 часа в зала 1 на НДК ще се състои Новогодишен оперен бал на Националния музикален театър.  \r\n*** \r\nОт 09.30 часа в зала „22-ри септември” на Община Благоевград ще се проведе редовно заседание на Общинския съвет. \r\n*** \r\nОт 11.00 часа в заседателната зала на Община Бургас ще се състои пресконференция, на която кметът Димитър Николов и заместниците му ще представят проектобюджета на общината за 2019 г.  \r\n*** \r\nОт 11.00 часа на пл. „Свобода“ ще се състои празничен концерт на Духов оркестър-Добрич с диригент Стоян Монов.  \r\n*** \r\nОт 14.00 часа в заседателната зала на Община Кюстендил ще се проведе сесия на Общинския съвет.  \r\n*** \r\nОт 11.00 часа в дома за сираци „Св. Николай“ в Нови хан омбудсманът Мая Манолова ще зарадва децата от дома с лакомства, плодове и сладкиши за Коледа и Нова година.  \r\n*** \r\nОт 09.00 часа, в параклиса „Св. Архангел Михаил“ в затвора в Пазарджик, Негово Преосвещенство Константийският епископ Яков ще отслужи света архиерейска литургия по повод Рождественските празници. \r\n*** \r\nОт 12.00 часа на открита сцена пред сградата на Общината ще се проведе концерт на ДВГ „Бамбини“с  ръководител Снежана Донева. \r\n*** \r\nОт 16.00 часа на открита сцена пред сградата на Община ще се проведе концерт на рок група  Nana & The Gang. \r\n*** \r\nОт 10.00 часа в залата на Туристическия информационен център, гр. Рила, ул. „Г. Бенковски“  № 2 (читалище „Хр. Ботев“) ще се проведе пресконференция, във връзка с приключването на проект „Достъпен туризъм в Рила планина“.", "date": "2018.12.28", "title": "Предстоящи събития в страната за 28 декември (Агенция „Фокус“)"}
{"url": "http://www.focus-news.net/news/2018/12/28/2606564/mvnr-kam-tozi-moment-nyama-danni-za-postradali-balgarski-grazhdani-pri-eksploziyata-v-avtobus-s-turisti-v-kayro.html", "text": "По информация на българското посолство в Кайро, към този момент няма данни за пострадали български граждани при днешната експлозия в автобус с туристи в египетската столица. Това съобщиха от пресцентъра на  Министерство на външните работи . По данни на местните власти, автобусът е превозвал виетнамски туристи. При експлозията са загинали двама от пътниците и десет са били ранени.", "date": "2018.12.28", "title": "МВнР: Към този момент няма данни за пострадали български граждани при експлозията в автобус с туристи в Кайро"}
{"url": "http://www.focus-news.net/news/2018/12/28/2606235/afp-sreshtata-pompeo-netanyahu-v-braziliya-e-sled-reshenieto-za-siriya.html", "text": "Държавният секретар на САЩ Майк Помпео през следващата седмица ще се срещне с израелския премиер Бенямин Нетаняху, съобщиха в четвъртък от Държавния департамент,  информира AFP .  \r\nСрещата се случва в момент, когато САЩ се подготвя да изтегли войските си от Сирия.   \r\nДвамата политици са в Бразилия, за да участват в тържеството по повод встъпването в длъжност на новия крайно десен бразилски президент Жаир Болсонаро. Той обеща да придвижи страната си по-близо до Израел и американския президент Доналд Тръмп.   \r\nНетаняху често се среща с Помпео и е в топли отношения с Тръмп, когото приветства за оттеглянето от сделката за денуклеаризацията на Иран, както и за преместване на посолството на САЩ в Ерусалим.   \r\nЗа първи път обаче той влезе в пререкания с Тръмп през миналата седмица, когато американският лидер заяви, че ще върне у дома всичките 2000 войници от разорената от войната Сирия. Присъствието на САЩ в нея за Израел представлява защитна стена срещу Иран и противотежест на руското влияние.   \r\nИзраел беше премерен в публичната си реакция и заяви, че ще уважи решението на Тръмп. Това решение доведе до оставката на военния министър на САЩ Джеймс Матис.   \r\nИзраел извършва стотици удари в Сирия, като използва за оправдание, че се цели в иранските сили там и техните съюзници от Хизбула.   \r\nТръмп обяви, че американските войски са в Сирия преди всичко заради джихадистката групировка „Ислямска държава“, която според него е „почти напълно победена“.  \r\nВ Бразилия Помпео ще се срещне също и с президента на Перу Мартин Вискара, а след това ще отлети за Картагена, за да се срещне и разговаря и с държавния глава на Колумбия Иван Дуке.  Ивелина Ватова", "date": "2018.12.28", "title": "AFP: Срещата Помпео-Нетаняху в Бразилия е след решението за Сирия"}
{"url": "http://www.focus-news.net/news/2018/12/28/2606559/telma-makedoniya-sasho-miyalkov-ostava-v-zatvora-v-shutka-i-prez-uikenda.html", "text": "Бившият директор на Управлението за сигурност и контраразунаване на Македония Сашо Миялков остава в затвора в Шутка и през почивните дни, предава скопският телевизионен канал  „Телма“ . \r\nПричината е непълен комплект документация на предложението на Специализираната прокуратура за отмяна на мярката задържане и замяната и с домашен арест за Миялков.  \r\n„От страна на съдиите е установено, че комплектът документи не е пълен и същият е върнат на надлежния прокурор. След получаване на заповед за започване на съдебна процедура Съдът незабавно ще издаде решение\", се казва в разпространеното съобщение.  \r\nПонеделник е последният ден от 30-дневния срок за задържане на Миялков. Предстои да бъде взето решение дали той ще прекара Новогодишната нощ в затвора или под домашен арест.По данни на телевизията Специализираната прокуратура е поискала на Миялков да бъде наложена забрана за общуване с хора и използване на средства за комуникация.  Тереза Герова", "date": "2018.12.28", "title": "„Телма“ (Македония): Сашо Миялков остава в затвора в Шутка и през уикенда"}
{"url": "http://www.focus-news.net/news/2018/12/28/2606236/kmetovete-na-bsp-obmislyat-da-napuskat-us-na-nsorb-ako-ne-se-reshi-vaprosat-s-razpredelyaneto-na-sredstvata-za-obshtinite-obzor.html", "text": "В централата на БСП се проведе среща на представителите на партията в ръководството на Национално сдружение на общините в Република България. Поводът за срещата бе отпуснатите с постановление на Министерския съвет от 19 декември  146 млн. лв. на български общини. За тях алармира  заместник-председателят на БСП Кирил Добрев  на пресконференция след срещата.   \r\nПо отношение на условието, при което членовете на  УС на НСОРБ от БСП ще напуснат ръководството му,  Добрев заяви: „Най-важната дума е прозрачност и критерии. Как всъщност раздаваме парите на всички български граждани, защото мога да кажа, че към днешна дата не ГЕРБ, а БСП е първа политическа сила и ако критерий за това е подкрепата, то логично е БСП и ГЕРБ да получават, образно казано общините, едни и същи средства. Ние обмисляме напускането на УС, но запазваме участието в сдружението на общините, тъй като до изборите през сдружението ще минат друга група важни закони, които са елемент от предизборната кампания октомври месец. Това, което искаме е прозрачност, критерии“, допълни още Добрев. \r\nДобрев отчете, че 98 млн. лв. са дадени за общини на ГЕРБ, 25 млн. за тези, управлявани от ДПС, 17 млн. лв. в други общини и едва 4 млн. лв. за общини, управлявани от БСП. \r\nТой обърна внимание, че ДПС е финансовият партньор на ГЕРБ, но по думите му не е виновен този, който яде баницата, а този, който му я дава. Добрев разкритикува ГЕРБ, че е убила парламентарната държава и посочи, че по начина, по който работи днес, е на път да убие и местната власт. Кметът на Троян и заместник-председател на Сдружението Донка Михайлова  обяви, че ако проблемът не бъде обсъден на заседанието на сдружението, членовете на ръководството от БСП ще обмислят дали да го напуснат. „Не приемаме средства от държавния бюджет да се разпределят към българските общини без ясни процедури и критерии. През 2017 г. на български общини са раздадени повече от четвърт милиард лева без правила. Тези средства превишават 1,6 пъти средствата, предоставени от централния бюджет като капиталова субсидия, където все пак има правила. Септември месец с нарочно решение на УС по повод на предизвикана от нас информация в сдружението беше взето решение, че УС ще настоява за ясни процедури и критерии при разпределяне на средствата от републиканския бюджет. Броени месеци след това сме свидетели на поредното министерско постановление“, коментира Михайлова.  \r\nДруг кмет от БСП също коментира темата. Пред Агенция „Фокус“  кметът на Свищов Генчо Генчев  заяви, че не е необходимо да се нагнетява напрежение по отношение на разпределението на средствата, тъй като всеки един кмет, било то от ГЕРБ или БСП, намира начин да финансира своите проекти и всички дейности, които са заложени в управленската му програма. „Що се касае за постановленията на Министерския съвет, мисля, че всеки кмет има възможността и правото да поставя своите проблеми пред народните представители и те по един или друг начин да бъдат чути от правителството и от лицата, от които зависи решаването им“, посочи още той. Генчо Генчев даде пример с разпределението на средствата от програмата за развитие на селските райони и тази за региони в растеж. Той подчерта, че среща изключително добра подкрепа в лицето на правителството за решаване на проблеми, които с години са отлагани за Свищов.  Заместник-кметът на Община Тервел Дияна Илиева   добави, че общината е управлявана от кмет на БСП, но за една година правителството три пъти е отпуснало допълнително финансиране за съществени обекти. „При нас не се получи така, защото кметът е от БСП. В последните 12 месеца, от 20 декември миналата година до 19 декември тази година, три пъти получихме допълнително финансиране за много съществени за общината обекти. Вероятно има нещо, което провокира БСП да говори по този начин, но точно в нашия случай се получи обратното“, допълни тя.  Заместник-председателят на НСОРБ и кмет на Кърджали, издигнат от ДПС,  Хасан Азис  призова да не се разделят общините и проектите по политически признак.  „Кметовете на ДПС, както и кметовете на всяка една политическа партия са длъжни да работят в интерес на хората. Това означава, че трябва да реализират своите проекти и да търсят възможности за финансирането на различни проекти, които са в интерес на всички граждани и за развитието на регионите. Тук мога да кажа, че кметовете на ДПС имат една много добра проектна готовност, с която търсим възможности да реализираме своите проекти по населените места. Всеки опит за реализирането на един или друг проект, финансиран от държавния бюджет, да бъде отнесен към политически признак, не е в интерес на местната власт. По-скоро всички ние трябва да се обединим около това да търсим възможности правителството да има по-ясна политика по отношение на местната власт, да има по-голямо финансиране на местните проекти и да подпомага местната власт“, каза Хасан Азис. Той обърна внимание, че като представители в местната власт в национален мащаб кметовете от ДПС са втора политическа сила.  \r\nДеница КИТАНОВА", "date": "2018.12.28", "title": "Кметовете на БСП обмислят да напускат УС на НСОРБ, ако не се реши въпросът с разпределянето на средствата за общините (ОБЗОР)"}
{"url": "http://www.focus-news.net/news/2018/12/28/2606234/tass-politsiyata-vav-viena-izklyuchva-versiyata-za-teroristichen-akt-pri-napadenieto-v-tsarkvata.html", "text": "Нападението срещу църквата в 21 район на Виена, при което пострадаха няколко монаха, не е терористичен акт, за това е съобщила официално местната полиция, информира  ТАСС .  \r\n\"Точно каква е причината за всичко, което се случи, все още не е изяснена. Мотив за възможен терористичен акт във всеки случай се изключва“, заявяват от виенската полицейска служба.   \r\nПо сведения от правоохранителните органи двама нападатели са поискали от монасите ценни вещи и налични пари.   \r\nВъзможно е престъпниците да са се укрили вътре в храма или в някоя от сградите, които му принадлежат. Може дори да са взели заложници. Това се казва в официалното съобщение, публикувано на страницата на полицейското управление в Туитър.   \r\n\"И тъй като става дума за голям комплекс, в момента не се изключва вероятността престъпниците или жертвите да са все още в зданията. Районът е отцепен и се претърсва.“  \r\nЗа нападението  \r\nКакто вече бе съобщено, неизвестни са нападнали в четвъртък вечерта църква в 21 район на австрийската столица, ограбили са намиращите се вътре богомолци и са избягали от местопрестъплението. В града е обявен план \"Залавяне\". В мястото на произшествието в район „Флоридсдорф“ работи следствено-оперативна група и подразделение със специално предназначение от виенската полиция. Близките улици са затворени, полицаите издирват двамата престъпника.   \r\nРанени от удари по главата с тежки предмети са петима монаси. Похитителите са ги вързали и в продължение на няколко часа са ги държали без да им позволят да се движат.  Ивелина Ватова", "date": "2018.12.28", "title": "ТАСС: Полицията във Виена изключва версията за терористичен акт при нападението в църквата"}
{"url": "http://www.focus-news.net/news/2018/12/28/2606553/anadolu-agency-siriyskata-opozitsiya-kontsentrira-sili-okolo-manbidzh.html", "text": "Сирийската въоръжена опозиция изпрати свои подразделения към северния град Манбидж, предава турската държавна информационна агенция  Anadolu Agency . \r\nСлед съобщенията дивизията „Хамза\", която е член на подкрепяната от Анкара Свободна сирийска армия, е изпратила свои бойци и бронирани превозни средства на граничната линия при Манбидж. Те ще изпълняват важни задачи, когато започне дългоочакваната нова, трета по ред турска военна операция в Сирия.  Тереза Герова", "date": "2018.12.28", "title": "Anadolu Agency: Сирийската опозиция концентрира сили около Манбидж"}
{"url": "http://www.focus-news.net/news/2018/12/28/2606239/tass-izstrelyanite-ot-kosmodruma-vostochny-chuzhdi-spatnitsi-se-svarzaha-sas-zemyata.html", "text": "Малките космически апарати от САЩ, Япония, Испания, ЮАР и Германия, които в четвъртък бяха изстреляни от космодрума „Восточный“ с ракетата-носител „Союз-2.1а“ заедно с руските спътници за дистанционно наблюдение на Земята „Канопус-В“ № 5 и №6 и изведени на зададена орбита, се свързаха със Земята“, информира  ТАСС . \r\nИнформация за това медиите са получили от компанията \"Главкосмос пусковые услуги\". \r\nРакетата-носител \"Союз-2.1а\" стартира в четвъртък рано сутринта от космодрума „Восточный“. Девет минути по-късно бустерът \"Фрегата\" с двата апарата \"Канопус-В\" и 26 чуждестранни спътника се отдели от третата степен на ракетата-носител. Приблизително час след това на орбита бяха изведени спътниците „Канопус-В“.  \r\nТова беше последният за тази година старт от космическата програма на Русия.  По-подробно за чуждестранните спътници   \r\nПо-голяма част от 26-те чужди апарата принаделжат на американски поръчител. Сред тях са и 12 спътника Dove, тип \"Кубсат\", които са разработени и произведени от компанията Planet Labs Inc. и трябва да влязат в състава на Flock 3k, най-новата група комерсиални спътници за дистанционно наблюдение на Земята, допълващи орбиталната групировка на компания  Planet, която се състои от повече от 100 спътника Dove. \r\nНа орбита бяха изведени и осем спътника от тип Lemur на американската компания Spire Global Inc., предназначени да получават сигнали от системи за автоматично разпознаване на морски съдове, прогноза за времето и наблюдение на въздушни съдове.   \r\nВ четвъртък бяха пуснати и апарати ZACube-2, създадени от специалисти от Технологичния университет на Капския полуостров (ЮАР) и Френския южноафрикански технологичен институт (ЮАР); Lume-1, разработка на Университета в град Виго (Испания); GRUS на японската компания  Axelspace, D-Star ONE (iSat) и D-Star ONE (Sparrow) на европейския интегратор на малки спътници ECM Space Technologies GmbH (Германия), както и UWE-4, проектиран от Вюрцбургския университет (Германия).  Ивелина Ватова", "date": "2018.12.28", "title": "ТАСС: Изстреляните от космодрума „Восточный“ чужди спътници се свързаха със Земята"}
{"url": "http://www.focus-news.net/news/2018/12/28/2606231/afp-prez-sledvashtata-sedmitsa-shte-se-vodyat-razgovori-po-spirane-na-rabotata-na-amerikanskoto-pravitelstvo.html", "text": "В четвъртък разговорите между демократи и републиканци в американския Сенат се провалиха, съобщава  AFP . Така решаването на проблема с частичната парализа на федералните институции се отлага за следващата седмица. \r\nСрещата между демократи и републиканци в Горната камара на американския Конгрес започна при почти празна зала. След няколко минути на очакване да се съберат сенаторите, присъстващите решиха  заседанието да се отложи за понеделник, когато ще разглеждат проектозакона по бюджета, и да продължат на 2 януари.  \r\nТой бе обсъждат шест дни и се сблъска с проекта на Тръмп за стената по границата с Мексико, който среща сериозната съпротива на демократите.   Ивелина Ватова", "date": "2018.12.28", "title": "AFP: През следващата седмица ще се водят разговори по спиране на работата на американското правителство"}
{"url": "http://www.focus-news.net/news/2018/12/28/2606561/dha-svobodnata-siriyska-armiya-e-na-pat-kam-manbidzh-voenniyat-im-konvoy-napusna-dzharablus.html", "text": "След като беше оповестено, че Отрядите за народна самозащита (ОНС) на Партията на демократичното единство (ПДЕ) на сирийските кюрди ще напуснат Манбидж, се наблюдава раздвижване в подкрепяните от Турция части на Свободната сирийска армия (ССА), предаде информационна агенция  ДХА . Те са разположени в съседния сирийски околийски град Джараблус. Стотици бойци от ССА събраха десетки превозни средства в центъра на околията и тръгнаха към подстъпите на Манбидж.   \r\nСтана известно, че задействаният военен конвой на ССА е изчаквал заповеди в продължение на последните 4 дни. Същевременно от снощи Турция също изпраща в района голям брой бронирани военни средства.   \r\nИнформацията е от специалния кореспондент на ДХА  в района Мустафа Бербер.  Георги Димов", "date": "2018.12.28", "title": "ДХА: Свободната сирийска армия е на път към Манбидж – военният им конвой напусна Джараблус"}
{"url": "http://www.focus-news.net/news/2018/12/28/2606240/izvestiya-v-sasht-otseniha-izpitaniyata-na-ruskiya-avangard.html", "text": "След като президентът Владимир Путин  представи новите руски свръхзвукови комплекси «Авангард», «Кинжал» и «Сармат» през март 2018 г., в НАТО решиха, че това е блъф, пише  „Известия“ .  \r\nПоследвалите събития обаче разкриха съвсем различна истина: това оръжие е напълно реално и представлява заплаха, съобщи National Interest. \r\nИзданието отбелязва, че американските експерти не са убедени дали САЩ могат да прихванат подобни ракети.   \r\n«Нямаме никаква защита, която може да предотврати употребата на това оръжие срещу нас », е казал шефът на стратегическото командване на САЩ Джон Хайтън. \r\nОт Washington Examiner са съгласни, че «Авангард» превъзхожда която и да е хиперзвукова система на американската армия, но въпреки това вярват, че в случай на ядрена война Америка ще победи Русия „дори и с цената на жестоки загуби сред цивилното население ». \r\nТелевизионният канал на CNBC, като се основава на данни от разузнаването на САЩ, отбелязва, че след като Русия въведе на въоръжение свръхзвуковите комплекс, в тази сфера ще навлязат и САЩ и Китай.    Ивелина Ватова", "date": "2018.12.28", "title": "„Известия“: В САЩ оцениха изпитанията на руския „Авангард“."}
{"url": "http://www.focus-news.net/news/2018/12/28/2606242/500-mln-lv-poveche-shte-badat-otdeleni-za-meditsinski-deynosti-prez-2019-g-obzor.html", "text": "Българският лекарски съюз (БЛС) и Националната здравноосигурителна каса (НЗОК) подписаха Анекс към Националния рамков договор за медицинските дейности 2018. С подписването му в края на годината се възстановява практиката Националният рамков договор  да влиза в сила от 1-ви януари, за да се изпълнява през цялата година при еднакви условия. През следващата година бюджетите на болниците ще бъдат увеличени с около 5%, като всички пациенти ще имат право на повече направления за изследвания и за прегледи при специалисти. Предвижда се увеличението да е с около 10%. Не се очаква намаляване на цените на клиничните пътеки за лъчелечение, но ще бъде направен анализ и ако се открият злоупотреби, ще бъдат направени корекции. Повишен ще бъде контролът в лечебните заведения, като инвазивните кардиологии ще бъдат оборудвани с видеонаблюдение, което да следи за фиктивни пациенти и процедури.  \r\nНа срещата министърът на здравеопазването Кирил Ананиев съобщи, че този договор ще допринесе за осигуряване на по-добро качество на лечението на българските граждани и по-добри условия за работа на изпълнителите на медицинска помощ. Здравният министър посочи, че мерките, които са заложени в Анекса, са свързани с подобряване на контрола в системата. „Предстои да разработим редица нормативни актове през първото тримесечие на 2019 г., които отново ще надградят качеството и ефикасността на здравните грижи, както и ще подобрят ефективността на разходването на средствата“, допълни Ананиев. \r\nЗаместник-министърът на здравеопазването и председател на Надзорния съвет на НЗОК Жени Начева заяви, че са успели  да договорят балансирано разпределение на близо 500-те милиона лева допълнителни средства за медицински дейности през 2019 година, които ще допринесат за подобряване работата на цялата здравна система.  „Надяваме се, че новият Анекс ще създаде условия на предвидимост, устойчивост и прозрачност в сектора“, коментира Начева. \r\nПредседателят на БЛС д-р Иван Маджаров коментира, че благодарение на конструктивен диалог са се постигнали доста добри параметри за работа през следващата година. \r\nТеодора ПАТРОНОВА", "date": "2018.12.28", "title": "500 млн. лв. повече ще бъдат отделени за медицински дейности през 2019 г. (ОБЗОР)"}
{"url": "http://www.focus-news.net/news/2018/12/28/2606244/vedomosti-2018-godina-na-voyni-i-futbol.html", "text": "Конфронтацията с външния свят и единението с него станаха главни през отиващата си година, коментира  „Ведомости“ .   \r\n2018 година всъщност започна през март, когато с президентските избори  завърши голям изборен цикъл. Но не донесоха спокойствие и удовлетворение: останалите девет месеца преминаха под знака на разочарованията, раздразненията и страха. Властта бързо пропиля капитала на доверието, като премина от предизборни спорове в размахване на следизборни камшици. Обществото, което все още не беше дошло на себе си, но вече с представи за последиците, затаи обидата за несправедливото отношение към него – и, като че ли тя е задълго. След световното първенство по футбол не можеше да се очакват нови празници в живота -  то се изправяше, ако не пред реална заплаха от война, то със сигурност пред тотално ожесточение и укрепване на стените на обсъдените крепости.  Да се разбъркват последствията от преднамерената политика на агресия и показната демонстрация на власт ще се случва все по-често.   \r\n2018 година започна успешно за властта, но скоро се оказа, че шансовете са проиграни. Безпартийният Владимир Путин предсказуемо леко се справи с дежурните «съперници» и получи  от своите формално състояли се последни президентски избори  впечатляващите 77 процента от гласовете на избирателите. Неговата предизборна програма беше публикувана под формата на послание на Федералното събрание в навечерието на изборите. В нея се рисуваше бъдещето на комфортна, сита и технологично напреднала Русия , за която трябва да се мисли и да се гласува, трябва да се мисли. Мнозинството отиде и гласува. Но изборният капитал на доверие в президента се размени за поддържане на пенсионната реформа, сервирана на обществото като факт, без предварително обсъждане (и това не беше единствената неприятна новина – анонсирано бе и увеличението на ДДС – бел. „Ведомости“).  \r\nРейтингите на президента рязко спадаха, но рязко не се покачваха обратно. Сега, половин година по-късно за Путин биха гласували всичко на всичко 46 на сто  от анкетираните от Фонд „Обществено мнение“.  \r\nКато лидери в рейтингите на доверие президента беше изместен от хора с пагони.  \r\nРазочарованието от ръководството на страната беше толкова голямо, че и на регионалните избори личната благословия на президента не спаси кандидатите на Кремъл от поражение в четири региона.  \r\nДа си изберат за губернатори хора, които никак не се нравеха на Москва, за хората означаваше протест и възможност да покажат зъбите си на столицата. И те ги показаха.  Ивелина Ватова", "date": "2018.12.28", "title": "„Ведомости“: 2018. Година на войни и футбол"}
{"url": "http://www.focus-news.net/news/2018/12/28/2606246/pravitelstvoto-otpusna-15-mln-lv-za-nova-zala-po-hudozhestvena-gimnastika-obzor.html", "text": "На последното правителствено заседание за годината бяха отпуснати 1,5 млн. лева за изграждането на нова зала по художествена гимнастика в комплекс „Раковски“ в София. Председателят на УС на Българската федерация по художествена гимнастика Илиана Раева и гимнастичките Симона Дянкова, Катрин Тасева и Невяна Владинова присъстваха на заседанието на Министерски съвет. Те връчиха подаръци и поздравителен адрес на премиера Бойко Борисов. Министърът на младежта и спорта Красен Кралев заяви, че с изграждането на новата зала ще се реши много наболял проблем с материалната база за подготовка на националните състезателки. Той припомни, че вече е направен цялостен ремонт на инфраструктурата в спортния комплекс на стойност 250 000 лева. Предстои освежаване на коридорите и стаите за настаняване на спортистите и изграждане на възстановителен център. \r\nПредседателят на УС на Българската федерация по художествена гимнастика Илиана Раева посочи, че новата зала е най-красивият коледен подарък, който може да получи националният ни отбор. „Години наред сме мечтали да имаме зала, която да може да побере всички национални гарнитури. Да можем да тренираме така че успехите ни не само да продължават, но и да стават по-големи“, заяви тя. Илиана Раева изтъкна, че художествената гимнастика в последните години се е утвърдила като един от най-успешните спортове в България, като вече десетилетия носи медали от световни първенства, европейски и олимпийски игри. Капитанът Симона Дянкова благодари от името на целия отбор и обеща, че ще продължават да са всеки ден в залата, за да работят усилено и да не спират да носят все по-големи успехи за България. Предвижда се новата зала да бъде с топла връзка, свързана със сегашната, така че строежът ѝ няма да възпрепятства по никакъв начин подготовката на гимнастичките. Залата ще бъде разположена на около 10 метра встрани от сегашната зала. Министър Кралев не даде точни срокове за завършването на залата, но прогнозира, че може да бъде открита до края на следващата година. \r\nБиляна ИВАНОВА", "date": "2018.12.28", "title": "Правителството отпусна 1,5 млн. лв. за нова зала по художествена гимнастика (ОБЗОР)"}
{"url": "http://www.focus-news.net/news/2018/12/28/2606238/akomkmakedoniya-amnistiya-poluchavat-vsichki-koito-tryabva-da-glasuvat-konstitutsionnite-promeni.html", "text": "Първите амнистии, които прие съдът, са на депутати, които трябва да гласуват за конституционните промени в средата на януари 2019 година, съобщава скопската онлайн медия  АКО.мк .  \r\nКръсто Мукоски, Сашо Василевски и Любен Арнаудов получиха амнистия за престъпления, извършени на 27 април 2017 година.   \r\nТова е заявил председателят на съда Иван Целов пред македонската телевизия ТВ 24. \r\nПокрай тях са помилвани и Йохан Тарчуловски, и Люпчо Димовски.   \r\nОсвен депутатите амнистия е дадена и на служители от кабинета на бившия парламентарен председател Трайко Веляновски, Елена Божиновска и Иван Цветановски. \r\nНяма да бъдат съдени още и Захари Симовски, братята Стефан и Михаил Младеновски, които първи ,, проговориха \"за организаторите на нападението срещу парламента.  \r\nВсички тези хора са били в групата обвинени за терористична заплаха срещу  държавната система през април 2017 година. \r\nСред водачите на ,,За обща Македония\"  е и Игор Дурловски, който публично призна, че няма да иска амнистия, а своята невинност ще доказва в съда.  Ивелина Ватова", "date": "2018.12.28", "title": "АКО.мк(Македония): Амнистия получават всички, които трябва да гласуват конституционните промени"}
{"url": "http://www.focus-news.net/news/2018/12/28/2606250/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Най-евроскептичната страна в ЕС е съставена от антиевропейски настроени групи от целия политически спектър, пише  The Daily Express . \r\nТова е Чешката република, по думите на експерта по въпросите на ЕС Петрж Краточвил. В разговор с редакцията на изданието чешкият автор твърди, че политическата класа в страната обхваща всички евроскептични потоци, които могат да се открият и в Евросъюза, а чешкият електорат е „много по-евроскептичен от британския“. „Ситуацията при нас е уникална“, твърди той.  \r\n“Примерът на чешкия президент Земан е модел на социалдемократ, формално погледнато, който се смята за популист, който обаче не е сред критиците на ЕС, чиито глас се чува най-често и най-силно.  \r\n“Той например обича да повтаря, че е за европейска федерация, но в същото време е много критично настроен по въпросите на миграцията. Десните евроскептици в Чехия са много близки до британските консерватори.“  \r\n През миналия месец чешките лидери се присъединиха към все по-увеличаващия се списък от правителства в ЕС, които не подкрепиха Пакта на ООН за миграцията.  По този повод вицепремиерът на страната Ричард Брабец заяви, че „Чешката република от дълго време се придържа към принципа за разделяне на законната от незаконната миграция“.Според него окончателният му текст неотразява тези възгледи.   \r\n*** Депутати и благотворителни организации предупреждават трагедията е неизбежна, колкото повече са попадналите в малката лодка, пише  The Times .  \r\nОбвиняват министрите, че са позволили Обединеното кралство да се превърне в място за „меко приземяване“ за мигрантите, които прекосяват Ла Манша (Английският  канал – бел. ред.). Те самите (министрите – бел.ред.) са толкова разстроени от Брекзит, че не успяват да осигурят дали границата се контролира подобаващо.   \r\nОт Коледа до днес (четвъртък – бел.ред.) общо 82 души са задържани от британската гранична полиция заради опити да се доберат до Острова с лодки. Девет души, включително и три деца, са били арестувани вчера (вторник – бел. ред.)  в Сендгейт, Кент, след като са ги открили да се приближават в 14-футова надуваема лодка.   \r\nСпоред доброволците от неправителствените благотворителни организации само въпрос на време е прекосяването на Канала за някои да се окаже фатално, като вземе своите жертви. Това според министъра по въпросите на имиграцията Каролайн Ноукс предизвиква „дълбока загриженост и безпокойство“.  \r\nМиналата нощ (срещу сряда – бел. ред.) беше установено, че само един-единствен катер патрулира по цялото британско крайбрежие. Той е подкрепян от две по-малки патрулни лодки.   \r\n*** След празничното си коледно посещение при американските войски в Ирак, Тръмп показа в Туитър видео за това как самият позира за снимки с американски морски тюлени, пише  The Guardian .  \r\nТака той разкри някои от специалните очевидно операции, с които военните на САЩ се занимават в Ирак, които обикновено са тайна.   \r\nВидеото на Тръмп го показва с хора, които явно са членове на Пети екип тюлени. Техните лица не са нито покрити, нито заличени, пише  Newsweek . \r\nОфициални лица от Министерството на отбраната са казали за списанието, че почти винаги информацията за това къде се намират екипите на тюлените е класифицирана. \r\nТръмп като главнокомандващ има правото да разсекрети информацията, но най-често лицата на отделни членове на екипите за специални операции се заличават в официалните снимки или видеа, за да се прикрие тяхната идентичност.", "date": "2018.12.28", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/28/2606247/vzglyad-vertoletite-na-rusiya-sklyuchiha-v-yugoiztochna-aziya-dogovori-za-polovin-miliard-dolara.html", "text": "Холдингът «Вертолетите на Русия » сключиха „твърди“ и „меки“ договори по време на демонстрационната си обиколка на Югоизточна Азия, пише  „Взгляд“ .  \r\nКонтрактите са за продажба на вертолети за повече от 500 милиона щатски долара. За това разказва директорът на холдинга Андрей Богинский, докато е бил на посещение в Тайланд.   \r\n«Като цяло по време на тази обиколка събрахме достатъчно количество заявки. В Китай сключихме твърд договор за 20 вертолета «Ансат», а в рамките на демонстрациите в други държави от региона, като Виетнам, Тайланд, Камбожда и Малайзия – още 30 „меки договора“ от същия модел. По същия начин се събраха и заявки например и за 20 вертолета, тип Ми-171А2»,  съобщава ТАСС, цитирайки Богинский.  \r\nГлавата на вертолетния холдинг е добавил също, че общият обем на договорите в парично изражение надхвърля половин милиард долара, като тази сума се формира въз основа на отчитане на каталожната стойност на всяка машина.   \r\nПрез декември по време на обиколката в Югоизточна Азия са поръчани 70 вертолета Ми-171А2 и «Ансат». \r\nОт редакцията на „Взгляд“ припомнят, че Ми-171А2 е сериозно модернизирана версия на моделите Ми-8/17, а «Ансат» е лек многоцелеви вертолет с два двигателя, който може да се използва с медицински цели.   Ивелина Ватова", "date": "2018.12.28", "title": "„Взгляд“: «Вертолетите на Русия» сключиха в Югоизточна Азия договори за половин милиард долара"}
{"url": "http://www.focus-news.net/news/2018/12/28/2606248/the-daily-express-nay-evroskeptichnata-darzhava-e-v-evrosayuza-ne-sa-britantsite.html", "text": "Най-евроскептичната страна в ЕС е съставена от антиевропейски настроени групи от целия политически спектър, пише  The Daily Express . \r\nТова е Чешката република, по думите на експерта по въпросите на ЕС Петрж Краточвил. В разговор с редакцията на изданието чешкият автор твърди, че политическата класа в страната обхваща всички евроскептични потоци, които могат да се открият и в Евросъюза, а чешкият електорат е „много по-евроскептичен от британския“. „Ситуацията при нас е уникална“, твърди той.  \r\n“Примерът на чешкия президент Земан е модел на социалдемократ, формално погледнато, който се смята за популист, който обаче не е сред критиците на ЕС, чиито глас се чува най-често и най-силно.  \r\n“Той например обича да повтаря, че е за европейска федерация, но в същото време е много критично настроен по въпросите на миграцията. Десните евроскептици в Чехия са много близки до британските консерватори.“  \r\n През миналия месец чешките лидери се присъединиха към все по-увеличаващия се списък от правителства в ЕС, които не подкрепиха Пакта на ООН за миграцията.  По този повод вицепремиерът на страната Ричард Брабец заяви, че „Чешката република от дълго време се придържа към принципа за разделяне на законната от незаконната миграция“.Според него окончателният му текст неотразява тези възгледи.    Ивелина Ватова", "date": "2018.12.28", "title": "The Daily Express: Най-евроскептичната държава е в Евросъюза, не са британците"}
{"url": "http://www.focus-news.net/news/2018/12/28/2606243/the-guardian-trump-po-sluchaynost-razkri-lokatsiya-i-identichnosti-na-amerikanski-morski-tyuleni-v-irak.html", "text": "След празничното си коледно посещение при американските войски в Ирак, Тръмп показа в Туитър видео за това как самият позира за снимки с американски морски тюлени, пише  The Guardian .  \r\nТака той разкри някои от специалните очевидно операции, с които военните на САЩ се занимават в Ирак, които обикновено са тайна.   \r\nВидеото на Тръмп го показва с хора, които явно са членове на Пети екип тюлени. Техните лица не са нито покрити, нито заличени, пише  Newsweek . \r\nОфициални лица от Министерството на отбраната са казали за списанието, че почти винаги информацията за това къде се намират екипите на тюлените е класифицирана. \r\nТръмп като главнокомандващ има правото да разсекрети информацията, но най-често лицата на отделни членове на екипите за специални операции се заличават в официалните снимки или видеа, за да се прикрие тяхната идентичност.    Ивелина Ватова", "date": "2018.12.28", "title": "The Guardian: Trump 'по случайност разкри локация и идентичности на американски морски тюлени в Ирак“"}
{"url": "http://www.focus-news.net/news/2018/12/28/2606245/the-times-migranti-prez-kanala-se-stremyat-kam-meko-katsane-vav-velikobritaniya.html", "text": "Депутати и благотворителни организации предупреждават трагедията е неизбежна, колкото повече са попадналите в малката лодка, пише  The Times .  \r\nОбвиняват министрите, че са позволили Обединеното кралство да се превърне в място за „меко приземяване“ за мигрантите, които прекосяват Ла Манша (Английският  канал – бел. ред.). Те самите (министрите – бел.ред.) са толкова разстроени от Брекзит, че не успяват да осигурят дали границата се контролира подобаващо.   \r\nОт Коледа до днес (четвъртък – бел.ред.) общо 82 души са задържани от британската гранична полиция заради опити да се доберат до Острова с лодки. Девет души, включително и три деца, са били арестувани вчера (вторник – бел. ред.)  в Сендгейт, Кент, след като са ги открили да се приближават в 14-футова надуваема лодка.   \r\nСпоред доброволците от неправителствените благотворителни организации само въпрос на време е прекосяването на Канала за някои да се окаже фатално, като вземе своите жертви. Това според министъра по въпросите на имиграцията Каролайн Ноукс предизвиква „дълбока загриженост и безпокойство“.  \r\nМиналата нощ (срещу сряда – бел. ред.) беше установено, че само един-единствен катер патрулира по цялото британско крайбрежие. Той е подкрепян от две по-малки патрулни лодки.    Ивелина Ватова", "date": "2018.12.28", "title": "The Times: Мигранти през Канала се стремят към „меко кацане“ във Великобритания"}
{"url": "http://www.focus-news.net/news/2018/12/28/2606249/pregled-na-mezhdunarodnite-novini-do-6-chasa-agentsiya-fokus.html", "text": "Крал Салман е разпоредил в четвъртък бързо преструктуриране на правителството, съобщава  AFP . \r\nКлючови фигури за сигурността и политиката на страната, включително и външният министър, са отстранени, след като кралството се сблъска с международната критика по повод убийството на Джамал Хашоги.   \r\nНеочакваното раздрусване показва, че властната Национална гвардия, информацията и образованието ще имат нови министри. Създава се нова космическа агенция. Няма да се сменят енергийният и финансовият министър.   \r\nПромените оставиха незасегната властта н на коронования наследник принц Мохаммед бин Салман.   \r\nВ кралският указ се казва, че Ибрахим ал-Асаф, бивш финансов министър, който беше отстранен миналата година по обвинения в корупция, сега става външен министър на Саудитска Арабия. \r\n„Пренареждането“ помага на наследника на короната да „консолидира още повече властта“, защото повечето от новопредложените лица всъщност са негови „ключови съюзници“.   Помътнелият имидж \r\nТова преустройство на правителството идва в момент, когато Саудитска Арабия се опитва да поправи лошият имидж, който си изгради след убийството на Хашоги. Мнозина приемат ситуацията като най-тежката дипломатическа криза след терористичните атаки от 11 септември 2001 г. срещу САЩ, където повечето от джихадистите бяха определени като саудитски граждани.    \r\nМиналата седмица от Риад дойде съобщение, че се създават правителствени институции, за да се подобри контрола над действията на разузнаването при разузнавателните операции на страната. По-рано от кралството бяха съобщили, че Хашоги е убит в неговото консулство в Истанбул „при груба операция“ на саудитски агенти, но ЦРУ съобщи, че това е станало по разпореждане на принца-наследник.   \r\nСлед промените в четвъртък обаче той ще запази совите политически позиции и положението си в областта на сигурността, дори и поста на министър на отбраната.   \r\nМиналата седмица Саудитска Арабия обвини Сената на САЩ, че се „намесва“ в работите й с резолюцията, с която обвини принца, че е отговорен за убийството, както и с другата, съобщаваща на Риад, че се спира американската военна подкрепа за войната, която води в Йемен.  \r\n*** Малките космически апарати от САЩ, Япония, Испания, ЮАР и Германия, които в четвъртък бяха изстреляни от космодрума „Восточный“ с ракетата-носител „Союз-2.1а“ заедно с руските спътници за дистанционно наблюдение на Земята „Канопус-В“ № 5 и №6 и изведени на зададена орбита, се свързаха със Земята“, информира  ТАСС . \r\nИнформация за това медиите са получили от компанията \"Главкосмос пусковые услуги\". \r\nРакетата-носител \"Союз-2.1а\" стартира в четвъртък рано сутринта от космодрума „Восточный“. Девет минути по-късно бустерът \"Фрегата\" с двата апарата \"Канопус-В\" и 26 чуждестранни спътника се отдели от третата степен на ракетата-носител. Приблизително час след това на орбита бяха изведени спътниците „Канопус-В“.  \r\nТова беше последният за тази година старт от космическата програма на Русия.  По-подробно за чуждестранните спътници   \r\nПо-голяма част от 26-те чужди апарата принаделжат на американски поръчител. Сред тях са и 12 спътника Dove, тип \"Кубсат\", които са разработени и произведени от компанията Planet Labs Inc. и трябва да влязат в състава на Flock 3k, най-новата група комерсиални спътници за дистанционно наблюдение на Земята, допълващи орбиталната групировка на компания  Planet, която се състои от повече от 100 спътника Dove. \r\nНа орбита бяха изведени и осем спътника от тип Lemur на американската компания Spire Global Inc., предназначени да получават сигнали от системи за автоматично разпознаване на морски съдове, прогноза за времето и наблюдение на въздушни съдове.   \r\nВ четвъртък бяха пуснати и апарати ZACube-2, създадени от специалисти от Технологичния университет на Капския полуостров (ЮАР) и Френския южноафрикански технологичен институт (ЮАР); Lume-1, разработка на Университета в град Виго (Испания); GRUS на японската компания  Axelspace, D-Star ONE (iSat) и D-Star ONE (Sparrow) на европейския интегратор на малки спътници ECM Space Technologies GmbH (Германия), както и UWE-4, проектиран от Вюрцбургския университет (Германия). \r\n*** Първите амнистии, които прие съдът, са на депутати, които трябва да гласуват за конституционните промени в средата на януари 2019 година, съобщава скопската онлайн медия  АКО.мк .  \r\nКръсто Мукоски, Сашо Василевски и Любен Арнаудов получиха амнистия за престъпления, извършени на 27 април 2017 година.   \r\nТова е заявил председателят на съда Иван Целов пред македонската телевизия ТВ 24. \r\nПокрай тях са помилвани и Йохан Тарчуловски, и Люпчо Димовски.   \r\nОсвен депутатите амнистия е дадена и на служители от кабинета на бившия парламентарен председател Трайко Веляновски, Елена Божиновска и Иван Цветановски. \r\nНяма да бъдат съдени още и Захари Симовски, братята Стефан и Михаил Младеновски, които първи ,, проговориха \"за организаторите на нападението срещу парламента.  \r\nВсички тези хора са били в групата обвинени за терористична заплаха срещу  държавната система през април 2017 година.  \r\nСред водачите на ,,За обща Македония\"  е и Игор Дурловски, който публично призна, че няма да иска амнистия, а своята невинност ще доказва в съда. \r\n*** На заседанието на Съвета за национална сигурност и отбрана президентът Порошенко обяви, че отменя военното положение, въведено преди месец в 10 области на  Украйна след инцидента в Керченския проток, съобщава  РИА Новости .  \r\nПо думите на държавния глава, ако не били предстоящите избори, той би помолил Рада-та да продължи срока на военното положение, тъй като „нищо не може да се направи с руската заплаха“.   \r\n Най-интересното и удивителното в цялата история е, че винаги зад действията на украинските власти стои скрит някакъв напълно рационален замисъл и внимателно обмислен план. Може би много по-лесно биха се възприемали техните авантюри, ако имаха малко по-спонтанно-безсмислен характер, коментира случващото се в Киев руската информационна агенция.   \r\nВ момента може само да се градят догадки какъв е бил първоначалният замисъл на Киев да предизвика Керченския инцидент, какви са целите му, какви ответни действия от Русия се очакват и как се планира да се употреби цялата тази ситуация.   \r\nВ резултат държавно-политическото портфолио на днешните украински управляващи се попълни с още един проект, превърнал се в провал.   \r\nНяма съмнение, че съвсем скоро предстои светът да съзре нови блестящи инициативи на украинските власти, които по тяхно мнение, трябва да им помогнат да разрешат някои от настоящите задачи.   \r\nВ крайна сметка март и предстоящите президентски избори съвсем не са толкова далеч, а перспективата пред Петро Порошенко в тази насока съвсем не е ясна. \r\n*** Държавният секретар на САЩ Майк Помпео през следващата седмица ще се срещне с израелския премиер Бенямин Нетаняху, съобщиха в четвъртък от Държавния департамент,  информира AFP .  \r\nСрещата се случва в момент, когато САЩ се подготвя да изтегли войските си от Сирия.   \r\nДвамата политици са в Бразилия, за да участват в тържеството по повод встъпването в длъжност на новия крайно десен бразилски президент Жаир Болсонаро. Той обеща да придвижи страната си по-близо до Израел и американския президент Доналд Тръмп.   \r\nНетаняху често се среща с Помпео и е в топли отношения с Тръмп, когото приветства за оттеглянето от сделката за денуклеаризацията на Иран, както и за преместване на посолството на САЩ в Ерусалим.   \r\nЗа първи път обаче той влезе в пререкания с Тръмп през миналата седмица, когато американският лидер заяви, че ще върне у дома всичките 2000 войници от разорената от войната Сирия. Присъствието на САЩ в нея за Израел представлява защитна стена срещу Иран и противотежест на руското влияние.   \r\nИзраел беше премерен в публичната си реакция и заяви, че ще уважи решението на Тръмп. Това решение доведе до оставката на военния министър на САЩ Джеймс Матис.   \r\nИзраел извършва стотици удари в Сирия, като използва за оправдание, че се цели в иранските сили там и техните съюзници от Хизбула.   \r\nТръмп обяви, че американските войски са в Сирия преди всичко заради джихадистката групировка „Ислямска държава“, която според него е „почти напълно победена“.  \r\nВ Бразилия Помпео ще се срещне също и с президента на Перу Мартин Вискара, а след това ще отлети за Картагена, за да се срещне и разговаря и с държавния глава на Колумбия Иван Дуке. \r\n***  Нападението срещу църквата в 21 район на Виена, при което пострадаха няколко монаха, не е терористичен акт, за това е съобщила официално местната полиция, информира  ТАСС .  \r\n\"Точно каква е причината за всичко, което се случи, все още не е изяснена. Мотив за възможен терористичен акт във всеки случай се изключва“, заявяват от виенската полицейска служба.   \r\nПо сведения от правоохранителните органи двама нападатели са поискали от монасите ценни вещи и налични пари.   \r\nВъзможно е престъпниците да са се укрили вътре в храма или в някоя от сградите, които му принадлежат. Може дори да са взели заложници. Това се казва в официалното съобщение, публикувано на страницата на полицейското управление в Туитър.   \r\n\"И тъй като става дума за голям комплекс, в момента не се изключва вероятността престъпниците или жертвите да са все още в зданията. Районът е отцепен и се претърсва.“  \r\nЗа нападението  \r\nКакто вече бе съобщено, неизвестни са нападнали в четвъртък вечерта църква в 21 район на австрийската столица, ограбили са намиращите се вътре богомолци и са избягали от местопрестъплението. В града е обявен план \"Залавяне\". В мястото на произшествието в район „Флоридсдорф“ работи следствено-оперативна група и подразделение със специално предназначение от виенската полиция. Близките улици са затворени, полицаите издирват двамата престъпника.   \r\nРанени от удари по главата с тежки предмети са петима монаси. Похитителите са ги вързали и в продължение на няколко часа са ги държали без да им позволят да се движат. \r\n*** В четвъртък разговорите между демократи и републиканци в американския Сенат се провалиха, съобщава  AFP . Така решаването на проблема с частичната парализа на федералните институции се отлага за следващата седмица. \r\nСрещата между демократи и републиканци в Горната камара на американския Конгрес започна при почти празна зала. След няколко минути на очакване да се съберат сенаторите, присъстващите решиха  заседанието да се отложи за понеделник, когато ще разглеждат проектозакона по бюджета, и да продължат на 2 януари.  \r\nТой бе обсъждат шест дни и се сблъска с проекта на Тръмп за стената по границата с Мексико, който среща сериозната съпротива на демократите. \r\n*** Предложението на Специализираната прокуратура за по-лека присъда на Миялков, Камчев, Янакиески и други, Законът за амнистията и жалбите за помилване на участниците в събитията от 27 април 2017 г., писмото на американския посланик Бейли до съдилищата – това са главните теми, с които се занимават медиите. Това е обзорният коментар на  Радио \"Свободна Европа\"  в македонската столица Скопие. \r\n„Нова Македония“ и други вестници пишат, че \"Амнистия поискаха заподозрени, обвинени и осъдени\" за делото за 27 април 2017 г. Озадачаващо за обществеността, според „Нова Македония“ е, че са подадени 57 молби за амнистия, докато обвинените са 33. Повече правни експерти смятат, че Законът за амнистия е политическо решение. \r\nПод заглавието \"Бейли до съдиите: Не мислете за мен, когато вземате решение и определяте „арест\" „Вечер“ и „Нова Македония“ съобщават за писмото на американския посланик Бейли до председателя на Основния съд Скопие 1, Джолев, министъра на правосъдието Рената Дескоска, до прокуратурата, Съдебния съвет и Върховния съд. В той подчертава, че е разочарован от информацията, която всеки ден достигала до него, че съдиите издавали решенията си под диктовката на Посолството на САЩ. \r\nЕлектронните издания на печатните медии съобщиха и новината, че \"Заев няма да се кандидатира на президентските избори\".", "date": "2018.12.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/28/2606251/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Холдингът «Вертолетите на Русия » сключиха „твърди“ и „меки“ договори по време на демонстрационната си обиколка на Югоизточна Азия, пише  „Взгляд“ .  \r\nКонтрактите са за продажба на вертолети за повече от 500 милиона щатски долара. За това разказва директорът на холдинга Андрей Богинский, докато е бил на посещение в Тайланд.   \r\n«Като цяло по време на тази обиколка събрахме достатъчно количество заявки. В Китай сключихме твърд договор за 20 вертолета «Ансат», а в рамките на демонстрациите в други държави от региона, като Виетнам, Тайланд, Камбожда и Малайзия – още 30 „меки договора“ от същия модел. По същия начин се събраха и заявки например и за 20 вертолета, тип Ми-171А2»,  съобщава ТАСС, цитирайки Богинский.  \r\nГлавата на вертолетния холдинг е добавил също, че общият обем на договорите в парично изражение надхвърля половин милиард долара, като тази сума се формира въз основа на отчитане на каталожната стойност на всяка машина.   \r\nПрез декември по време на обиколката в Югоизточна Азия са поръчани 70 вертолета Ми-171А2 и «Ансат». \r\nОт редакцията на „Взгляд“ припомнят, че Ми-171А2 е сериозно модернизирана версия на моделите Ми-8/17, а «Ансат» е лек многоцелеви вертолет с два двигателя, който може да се използва с медицински цели. \r\n*** Конфронтацията с външния свят и единението с него станаха главни през отиващата си година, коментира  „Ведомости“ .   \r\n2018 година всъщност започна през март, когато с президентските избори  завърши голям изборен цикъл. Но не донесоха спокойствие и удовлетворение: останалите девет месеца преминаха под знака на разочарованията, раздразненията и страха. Властта бързо пропиля капитала на доверието, като премина от предизборни спорове в размахване на следизборни камшици. Обществото, което все още не беше дошло на себе си, но вече с представи за последиците, затаи обидата за несправедливото отношение към него – и, като че ли тя е задълго. След световното първенство по футбол не можеше да се очакват нови празници в живота -  то се изправяше, ако не пред реална заплаха от война, то със сигурност пред тотално ожесточение и укрепване на стените на обсъдените крепости.  Да се разбъркват последствията от преднамерената политика на агресия и показната демонстрация на власт ще се случва все по-често.   \r\n2018 година започна успешно за властта, но скоро се оказа, че шансовете са проиграни. Безпартийният Владимир Путин предсказуемо леко се справи с дежурните «съперници» и получи  от своите формално състояли се последни президентски избори  впечатляващите 77 процента от гласовете на избирателите. Неговата предизборна програма беше публикувана под формата на послание на Федералното събрание в навечерието на изборите. В нея се рисуваше бъдещето на комфортна, сита и технологично напреднала Русия , за която трябва да се мисли и да се гласува, трябва да се мисли. Мнозинството отиде и гласува. Но изборният капитал на доверие в президента се размени за поддържане на пенсионната реформа, сервирана на обществото като факт, без предварително обсъждане (и това не беше единствената неприятна новина – анонсирано бе и увеличението на ДДС – бел. „Ведомости“).  \r\nРейтингите на президента рязко спадаха, но рязко не се покачваха обратно. Сега, половин година по-късно за Путин биха гласували всичко на всичко 46 на сто  от анкетираните от Фонд „Обществено мнение“.  \r\nКато лидери в рейтингите на доверие президента беше изместен от хора с пагони.  \r\nРазочарованието от ръководството на страната беше толкова голямо, че и на регионалните избори личната благословия на президента не спаси кандидатите на Кремъл от поражение в четири региона.  \r\nДа си изберат за губернатори хора, които никак не се нравеха на Москва, за хората означаваше протест и възможност да покажат зъбите си на столицата. И те ги показаха. \r\n*** След като президентът Владимир Путин  представи новите руски свръхзвукови комплекси «Авангард», «Кинжал» и «Сармат» през март 2018 г., в НАТО решиха, че това е блъф, пише  „Известия“ .  \r\nПоследвалите събития обаче разкриха съвсем различна истина: това оръжие е напълно реално и представлява заплаха, съобщи National Interest. \r\nИзданието отбелязва, че американските експерти не са убедени дали САЩ могат да прихванат подобни ракети.   \r\n«Нямаме никаква защита, която може да предотврати употребата на това оръжие срещу нас », е казал шефът на стратегическото командване на САЩ Джон Хайтън. \r\nОт Washington Examiner са съгласни, че «Авангард» превъзхожда която и да е хиперзвукова система на американската армия, но въпреки това вярват, че в случай на ядрена война Америка ще победи Русия „дори и с цената на жестоки загуби сред цивилното население ». \r\nТелевизионният канал на CNBC, като се основава на данни от разузнаването на САЩ, отбелязва, че след като Русия въведе на въоръжение свръхзвуковите комплекс, в тази сфера ще навлязат и САЩ и Китай.", "date": "2018.12.28", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/28/2606256/predstoyashti-mezhdunarodni-sabitiya-za-28-dekemvri-agentsiya-fokus.html", "text": "Лидерът на Северна Корея Ким Чен-ун ще изнесе новогодишната си реч. \r\n*** Очаква се пристигането на кораба „Отворени ръце“ с повече от 300 мигранти на борда. \r\n*** Министър-председателят на Испания Педро Санчес ще даде пресконференция след последното за годината заседание на кабинета в Мадрид. \r\n***  Очаква се Наказателният съд в Скопие да се произнесе за мярката срещу бившия директор на Управлението за сигурност и контраразузнаване Сашо Миялков. \r\n***", "date": "2018.12.28", "title": "Предстоящи международни събития за 28 декември (Агенция „Фокус“)"}
{"url": "http://www.focus-news.net/news/2018/12/28/2606237/ria-novosti-poroshenko-iskal-da-prodalzhi-voennoto-polozhenie-no-prosto-mu-poprechili.html", "text": "На заседанието на Съвета за национална сигурност и отбрана президентът Порошенко обяви, че отменя военното положение, въведено преди месец в 10 области на  Украйна след инцидента в Керченския проток, съобщава  РИА Новости .  \r\nПо думите на държавния глава, ако не били предстоящите избори, той би помолил Рада-та да продължи срока на военното положение, тъй като „нищо не може да се направи с руската заплаха“.   \r\n Най-интересното и удивителното в цялата история е, че винаги зад действията на украинските власти стои скрит някакъв напълно рационален замисъл и внимателно обмислен план. Може би много по-лесно биха се възприемали техните авантюри, ако имаха малко по-спонтанно-безсмислен характер, коментира случващото се в Киев руската информационна агенция.   \r\nВ момента може само да се градят догадки какъв е бил първоначалният замисъл на Киев да предизвика Керченския инцидент, какви са целите му, какви ответни действия от Русия се очакват и как се планира да се употреби цялата тази ситуация.   \r\nВ резултат държавно-политическото портфолио на днешните украински управляващи се попълни с още един проект, превърнал се в провал.   \r\nНяма съмнение, че съвсем скоро предстои светът да съзре нови блестящи инициативи на украинските власти, които по тяхно мнение, трябва да им помогнат да разрешат някои от настоящите задачи.   \r\nВ крайна сметка март и предстоящите президентски избори съвсем не са толкова далеч, а перспективата пред Петро Порошенко в тази насока съвсем не е ясна.   Ивелина Ватова", "date": "2018.12.28", "title": "РИА Новости: Порошенко искал да продължи военното положение, но просто му попречили"}
{"url": "http://www.focus-news.net/news/2018/12/28/2606241/afp-sauditskiyat-kral-se-razporedi-pravitelstvoto-da-se-prenaredi-sled-otritsatelniya-efekt-ot-sluchaya-hashogi.html", "text": "Крал Салман е разпоредил в четвъртък бързо преструктуриране на правителството, съобщава  AFP . \r\nКлючови фигури за сигурността и политиката на страната, включително и външният министър, са отстранени, след като кралството се сблъска с международната критика по повод убийството на Джамал Хашоги.   \r\nНеочакваното раздрусване показва, че властната Национална гвардия, информацията и образованието ще имат нови министри. Създава се нова космическа агенция. Няма да се сменят енергийният и финансовият министър.   \r\nПромените оставиха незасегната властта н на коронования наследник принц Мохаммед бин Салман.   \r\nВ кралският указ се казва, че Ибрахим ал-Асаф, бивш финансов министър, който беше отстранен миналата година по обвинения в корупция, сега става външен министър на Саудитска Арабия. \r\n„Пренареждането“ помага на наследника на короната да „консолидира още повече властта“, защото повечето от новопредложените лица всъщност са негови „ключови съюзници“.   Помътнелият имидж \r\nТова преустройство на правителството идва в момент, когато Саудитска Арабия се опитва да поправи лошият имидж, който си изгради след убийството на Хашоги. Мнозина приемат ситуацията като най-тежката дипломатическа криза след терористичните атаки от 11 септември 2001 г. срещу САЩ, където повечето от джихадистите бяха определени като саудитски граждани.    \r\nМиналата седмица от Риад дойде съобщение, че се създават правителствени институции, за да се подобри контрола над действията на разузнаването при разузнавателните операции на страната. По-рано от кралството бяха съобщили, че Хашоги е убит в неговото консулство в Истанбул „при груба операция“ на саудитски агенти, но ЦРУ съобщи, че това е станало по разпореждане на принца-наследник.   \r\nСлед промените в четвъртък обаче той ще запази совите политически позиции и положението си в областта на сигурността, дори и поста на министър на отбраната.   \r\nМиналата седмица Саудитска Арабия обвини Сената на САЩ, че се „намесва“ в работите й с резолюцията, с която обвини принца, че е отговорен за убийството, както и с другата, съобщаваща на Рияд, че се спира американската военна подкрепа за войната, която води в Йемен.   Ивелина Ватова", "date": "2018.12.28", "title": "AFP: Саудитският крал се разпореди правителството да се „пренареди“ след отрицателния ефект от случая „Хашоги“."}
{"url": "http://www.focus-news.net/news/2018/12/28/2606252/gd-granichna-politsiya-intenziven-na-izhod-za-leki-i-tovarni-avtomobili-e-trafikat-na-gkpp-stanke-lisichkovo.html", "text": "Интензивен на изход за леки и товарни автомобили е трафикът на ГКПП \"Станке Лисичково\". Това съобщиха от пресцентъра на  ГД \"Гранична полиция\" . На границата с Гърция, Сърбия, Турция и Румъния трафикът е нормален на всички контролно-пропускателни пунктове.", "date": "2018.12.28", "title": "ГД \"Гранична полиция\": Интензивен на изход за леки и товарни автомобили е трафикът на ГКПП \"Станке Лисичково\""}
{"url": "http://www.focus-news.net/news/2018/12/28/2606255/predstoyashti-sabitiya-v-stranata-za-28-dekemvri-agentsiya-fokus.html", "text": "*** \r\nОт 10.30 часа в Гербова зала на „Дондуков“ 2 държавният глава Румен Радев ще удостои български военнослужещи с висше офицерско звание.  \r\n*** \r\nОт 10.00 часа до 14.00 часа се очаква блокада на КЕВР, с която протестиращи ще попречат на членовете на Комисията да влязат в сградата на „Дондуков“ 8. Протестната акция е срещу увеличаването на цената на водата. Очаква се на закрито заседание КЕВР да приеме окончателно цените на ВиК услугите за 2019 г. и на природния газ за първото тримесечие на следващата година.   \r\n*** \r\nОт 11.00 часа се състои официалната церемония по случай откриването на улица „Астана“ (между хотел „Хилтън“ и музеите „Земята и хората“ и за съвременно изкуство). \r\n*** \r\nВ 13.00 часа на паркинга пред Националния исторически музей ще бъдат представени новите 30 автобуса на природен газ на Столичния автотранспорт. На събитието ще присъства кметът на София Йорданка Фандъкова. \r\n*** \r\nОт 19.00 часа в зала 1 на НДК ще се състои Новогодишен оперен бал на Националния музикален театър.  \r\n*** \r\nОт 09.30 часа в зала „22-ри септември” на Община Благоевград ще се проведе редовно заседание на Общинския съвет. \r\n*** \r\nОт 11.00 часа в заседателната зала на Община Бургас ще се състои пресконференция, на която кметът Димитър Николов и заместниците му ще представят проектобюджета на общината за 2019 г.  \r\n*** \r\nОт 11.00 часа на пл. „Свобода“ ще се състои празничен концерт на Духов оркестър-Добрич с диригент Стоян Монов.  \r\n*** \r\nОт 14.00 часа в заседателната зала на Община Кюстендил ще се проведе сесия на Общинския съвет.  \r\n*** \r\nОт 11.00 часа в дома за сираци „Св. Николай“ в Нови хан омбудсманът Мая Манолова ще зарадва децата от дома с лакомства, плодове и сладкиши за Коледа и Нова година.  \r\n*** \r\nОт 09.00 часа, в параклиса „Св. Архангел Михаил“ в затвора в Пазарджик, Негово Преосвещенство Константийският епископ Яков ще отслужи света архиерейска литургия по повод Рождественските празници. \r\n*** \r\nОт 12.00 часа на открита сцена пред сградата на Общината ще се проведе концерт на ДВГ „Бамбини“с  ръководител Снежана Донева. \r\n*** \r\nОт 16.00 часа на открита сцена пред сградата на Община ще се проведе концерт на рок група  Nana & The Gang. \r\n*** \r\nОт 10.00 часа в залата на Туристическия информационен център, гр. Рила, ул. „Г. Бенковски“  № 2 (читалище „Хр. Ботев“) ще се проведе пресконференция, във връзка с приключването на проект „Достъпен туризъм в Рила планина“.", "date": "2018.12.28", "title": "Предстоящи събития в страната за 28 декември (Агенция „Фокус“)"}
{"url": "http://www.focus-news.net/news/2018/12/28/2606254/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от Агенция „Пътна инфраструктура“. Метеорологична обстановка: \r\nТемпературите са в интервала от - 9° до + 3°. Времето над страната е предимно ясно. Слаб до умерен вятър духа в областите: Търговище, Разград, Шумен, Варна, Силистра, Добрич, Кюстендил, Пазарджик и Смолян. \r\nПътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. \r\nОграничена видимост до 100 м поради мъгла има в района на Деков, Оряховица и Любеново /обл. Плевен/ Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници: \r\n•\tНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради неравности по пътната настилка. Скоростта на движение се ограничава до 90 км/ч  до 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. шофьорите да се движат с повишено внимание в посока Бургас от км 15+030 до км 18+330 поради изпълнение на довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч.  \r\nОбласт Стара Загора: \r\nДо 31.03.2019 г. движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасност на движението поради неравности на пътната настилка.  \r\nДо 30.12.2018 г. движението в участъка от км 156 до км 157 в посока София се осъществява само в активната лента поради ремонт на предпазни огради /мантинели/ в средната разделителната ивица. Шофьорите да се движат с повишено внимание, спазвайки указанията на сигналистите.  \r\nОбласт Сливен: \r\nДо 03.01.2019 г. движението в района на с. Биково от км 254+500 до км 254+750 в посока Бургас се осъществява с повишено внимание поради ремонт на мантинела. Участъкът е сигнализиран с пътни знаци и скоростта е намалена на 110 км/ч.  \r\nОбласт Бургас: \r\nДвижението по АМ „Тракия“ от км 329 до км 330 в посока София в участъка Карнобат – Хаджиите се осъществява с повишено внимание поради залесяване до 30.12.2018 г. Заета е аварийната лента. Участъците са сигнализирани с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното в посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС;  \r\n- „Троянски“ - забранен за МПС над 12 т; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.   Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движенито по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.01.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.01.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 28.02.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен - Карнобат. Шофьорите да се движат с повишено внимание по тези участъци.", "date": "2018.12.28", "title": "Актуална пътна обстановка"}
{"url": "http://www.focus-news.net/news/2018/12/28/2606253/fokus-makedoniya-kamchev-i-pandeleski-izlyazoha-ot-zatvora.html", "text": "След като прекараха близо два месеца зад решетките, бизнесмените Орце Камчев и Цветан Панделески излязоха от следствения затвор в скопския квартал „Шуто Оризари\", информира  Фокус(Македония) . \r\nПолицейски ескорт ги отведе по домовете им. Към тях се прилага по-мека мярка на „домашен арест“ по решение на Апелативния съд в Скопие.   \r\nКамчев и Панделески са следствени по делото \"Империя\".  \r\nПо този случай се разследва и бившият директор на Управлението за сигурност и контраразузнаване на Македония (УБК) Сашо Миялков. Той се очаква днес да бъде освободен от ареста. Миялков заплати един милион евро гаранция. Каква мярка да приложат към него ще решават съдиите от Наказателния съвет към Основния съд Скопие 1. \r\nВъзможно е в петък от затвора да бъдат освободени и Миле Янакиески, и Кирил Божиновски. За тях Специализираната прокуратура в Скопие даде положително становище.Мярката „задържане под стража“ по нейно предложение може да се замени с „домашен арест“.  Ивелина Ватова", "date": "2018.12.28", "title": "Фокус (Македония): Камчев и Панделески излязоха от затвора"}
{"url": "http://www.focus-news.net/news/2018/12/28/2606260/ombudsmanat-maya-manolova-shte-zaradva-detsata-ot-doma-za-siratsi-sv-nikolay-na-otets-ivan-v-novi-han-s-lakomstva.html", "text": "От 11.00 часа Мая Манолова ще зарадва децата от дома за сираци „Св. Николай“ на отец Иван в Нови хан с лакомства, плодове и сладкиши за Коледа и Нова година, съобщиха от  пресофиса на омбудсмана . След призив на омбудсмана във \"Фейсбук\", по молба на отец Иван, хранителни, търговски вериги, производители и десетки фирми откликнаха и даряват трайни продукти, с които ще се осигури прехраната на 150-е деца в най-студените зимни месеци. Сред дарените храни са 2 тона картофи, 2 тона портокали, 2 тона мандарини, 500 кг. брашно, 250 кг. ориз, макарони, олио, мляко, извара, кашкавал, консерви и др. \r\nАкцията по набиране на продукти продължава и всеки, който иска и има възможност, може да се включи, като ги занесе в приюта на отец Иван в Нови хан.", "date": "2018.12.28", "title": "Омбудсманът Мая Манолова ще зарадва децата от дома за сираци „Св. Николай“ на отец Иван в Нови хан с лакомства"}
{"url": "http://www.focus-news.net/news/2018/12/28/2606258/darzhavniyat-glava-i-varhoven-glavnokomandvasht-na-vaorazhenite-sili-rumen-radev-shte-udostoi-balgarski-voennosluzheshti-s-visshe-ofitsersko-zvanie.html", "text": "На церемония от 10.30 часа в Гербова зала на „Дондуков“ 2 държавният глава ще удостои български военнослужещи с висше офицерско звание. Това съобщиха от  прессекретариата на държавния глава .  \r\nСъс свой указ президентът и върховен главнокомандващ на Въоръжените сили Румен Радев назначава полковник Здравко Пехливанов на длъжността заместник-директор на дирекция „Операции и планиране“ в Международния военен секретариат на НАТО в Брюксел, Кралство Белгия, считано от 1 януари 2019 г. Държавният глава ще го удостои с висше офицерско звание „бригаден генерал“.  \r\nПрезидентът назначава полковник Стайко Прокопиев на длъжността директор на дирекция „Стратегическо планиране“ на Министерството на отбраната, считано от 1 януари 2019 г. и го удостоява с висше офицерско звание „бригаден генерал“.  \r\nС друг свой указ държавният глава освобождава бригаден генерал Красимир Кънев от длъжността директор на дирекция „Стратегическо планиране“ в МО, назначава го на длъжността директор на Щаба на отбраната и го удостоява с висше офицерско звание „генерал-майор“, считано от 1 януари 2019 г.", "date": "2018.12.28", "title": "Държавният глава и върховен главнокомандващ на Въоръжените сили Румен Радев ще удостои български военнослужещи с висше офицерско звание"}
{"url": "http://www.focus-news.net/news/2018/12/28/2606262/afp-grazhdanskite-sdruzheniya-v-rumaniya-postigat-onova-koeto-pravitelstvoto-ne-mozhe.html", "text": "Уморени да чакат властите да се раздвижат, гражданските сдружения в Румъния започват ад се организират и да вземат нещата в свои ръце. Те събират пари за нови пътища, сами строят болници, пише  AFP  за румънските граждански активности.   \r\nПреди година и нещо десетина-дванайсет работника започнаха да изграждат първата в Румъния болница, чието строителство се финансира почти само от части дарения. Отчаянието на родителите   \r\nВ друга част на Букурещ доброволци от НПО“MagiCAMP“ довършват реновирането на сграда, която ще подслонява семействата на болни от рак деца. Много от децата от провинцията се изпращат в столицата, тъй като онколозите са дефицитни, но семействата, които ги придружават няма къде да отседнат.   \r\nСредствата по този проект са дошли от повече от милион гарждани и от много бизнеси. \r\n В Румъния болните от рак деца са доста ниски, но в същото време детската смъртност е сред най-високите в ЕС, два пъти по-висока от средната за Евросъюза. В същото време средствата, отделяни за здраве са по-малко от една трета от средното ниво в ЕС, взети пропорционално на БВП.  \r\nПрез 2014 година властите обещали да построят четири болници със средства от еврофондовете, но до този момент няма положена нито една тухла.  Некомпетентност и равнодушие   \r\nЗа периода 2014-2020 Румъния ще получи общо 22.5 милиарда евро, но до този момент са усвоени едва три милиарда. Лявото правителство се оплаква, че условията в ЕС за ползване на фондовете са „дискриминационни“ и обяснява публично, че „изграждането на болници е приоритет за него“. Въпреки това гражданите не вярват вече на властите и техните обещания.   \r\nНе е само здравеопазването, където те са се отказали от подкрепа от държавата. Така е в изграждането на пътна инфраструктура. За 2017 година например в цялата страна са построени едва 24 километра нови пътища. Затова и на много места хората се сдружават и сами си осигуряват и средствата, и нужната компетентна работна ръка, за да ги строят, особено ако става дума за малки пътни отсечки.    Ивелина Ватова", "date": "2018.12.28", "title": "AFP: Гражданските сдружения в Румъния постигат онова, което правителството не може"}
{"url": "http://www.focus-news.net/news/2018/12/28/2606257/nimh-shte-duha-slab-do-umeren-vyatar-ot-zapad-yugozapad-i-shte-prodalzhi-da-se-zatoplya.html", "text": "Днес ще духа слаб до умерен вятър от запад-югозапад и ще продължи да се затопля. Преди обяд над по-голямата част от страната ще е предимно слънчево, на отделни места в низините ще има ниска слоеста облачност. От север облачността ще се увеличава и вечерта на места в Североизточна България ще превали дъжд. Максималните температури ще са между 5° и 10°. Това съобщи за  Агенция „Фокус“  дежурният синоптик от НИМХ Боряна Маркова. Атмосферното налягане ще се понижава, достигайки средното за месеца.     \r\nПо Черноморието преди обяд ще е предимно слънчево, в отделни райони с намалена видимост. В следобедните часове облачността ще се увеличава и вечерта на отделни места по северното крайбрежие ще превали. Ще духа слаб до умерен западен вятър. Максималните температури ще са от 6° до 9°. Температурата на морската вода е около 7°. Вълнението на морето ще е 1-2 бала. \r\nНад планините преди обяд ще е слънчево, но в следобедните часове облачността ще се увеличи. На отделни места ще прехвърчи сняг. Ще духа умерен и силен северозападен вятър. Максималната температура на височина 1200 метра ще е около 4°, на 2000 метра – около минус 2°.", "date": "2018.12.28", "title": "НИМХ: Ще духа слаб до умерен вятър от запад-югозапад и ще продължи да се затопля"}
{"url": "http://www.focus-news.net/news/2018/12/28/2606261/denyat-28-dekemvri-v-balgarskata-istoriya.html", "text": "На 28 декември през 1872 г. Васил Левски е отведен в Търново, където се провежда първи предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение. По време на Руско-турската освободителна война армията на Вейсал паша, обкръжена от отряд на генерал Радецки, капитулира при Шейново през 1877 година. В същия ден сръбски отряд освобождава Пирот. \r\nПрез 1991 г. правителството на Филип Димитров обявява, че не е необходимо тристранно сътрудничество между синдикати, работодатели и правителство. В същия ден президентът д-р Желю Желев заявява, че ще се кандидатира за нов мандат. \r\nНа извънредно заседание Народното събрание гласува оставката на правителството на Жан Виденов през 1996 г.  \r\nПрез 2002 г. в София показно е разстрелян бившият главен военен прокурор Николай Колев.  . \r\n2007 г. \r\nПриродният парк Беласица е обявен за Национален парк. \r\n2002 г. \r\nПриета е Стратегия за електронно правителство и за създаване на Междуведомствен съвет за координиране на дейностите по подобряване на административното обслужване и изграждане на електронно правителство. \r\n2002 г. \r\nВ София показно е разстрелян бившият главен военен прокурор Николай Колев. Николай Колев е роден през 1949 г. в Сливен. Завършва Юридическия факултет на СУ “Св. Климент Охридски” и започва работа в Сливенската военно окръжна прокуратура. През 1991 година е назначен в прокуратурата на въоръжените сили. От декември 1994 до ноември 1996 година изпълнява длъжността прокурор на въоръжените сили. \r\n1996 г. \r\nНа извънредно заседание XXXVII НС гласува оставката на правителството на Жан Виденов. Правителството на Виденов е гласувано от XXXVII Народно Събрание на 26 януари 1995 г. На 22 септември 1995 г. СДС внася първият вот на недоверие срещу кабинета на Жан Виденов. Вотът е отхвърлен. На 10 януари 1996 г. Народното събрание отхвърля вот на недоверие към правителството на Жан Виденов, предложен от СДС заради зърнената криза. На 13 юни 1996 г. СДС иска нов вот на недоверие, заради икономическата политика, на правителството. Вотът е  отхвърлен от XXXVII Народно Събрание със 135 гласа. На 4 ноември 1996 г. деветнадесет членове от ръководството на БСП (депутати и членове на Висшия съвет) отправят открито писмо с искане за оставка на Жан Виденов като министър-председател. На 12 ноември 1996 г. на заседание на ръководството на БСП и на парламентарната й група Жан Виденов получава вот на доверие до извънредния конгрес на БСП. На 28 декември 1996 г. на извънредно заседание XXXVII Народно Събрание гласува оставката на правителството на Жан Виденов. \r\n1994 г. \r\nКонсултативният съвет на коалицията БСП, БЗНС \"Ал. Стамболийски\" и ПК \"Екогласност\" избира Жан Виденов за председател на Парламентарната група, а Светослав Шиваров и Стефан Гайтанджиев за негови заместници. \r\nЖан Василев Виденов е политически и държавен деец. Роден е на 22 март 1959 г. в Пловдив. Завършва английска гимназия в Пловдив и външна търговия в Московския държавен институт по международни отношения. След 10 ноември 1989 г. се включва активно в обществено-политическия живот на страната. Член е на Висшия съвет на БСП от 1990 г. и на Председателството на Висшия съвет на БСП от 1991 г. Председател е на Висшия съвет на БСП (1991-1996 г.). Председател е на Министерския съвет от 1995 г. до 1996 г. \r\n1991 г. \r\nПравителството на Филип Димитров обявява, че не е необходимо тристранно сътрудничество между синдикати, работодатели и правителство. На 8 ноември 1991 г. председателят на СДС Филип Димитров формира първото правителство на СДС, което има относително мнозинство в парламента и разчита на подкрепата на ДПС. На 28 октомври 1992 г. министър-председателят Филип Димитров иска от парламента вот на доверие и получава подкрепата на 111 депутати, но срещу него гласуват 120. При това положение министър-председателят е принуден да подаде оставка. Новите кандидатури за премиер на Светослав Лучников и Йордан Соколов не са приети. \r\n1991 г. \r\nПрезидентът д-р Желю Желев заявява, че ще се кандидатира за нов мандат, като ще защитава интересите на целия български народ. На 1 август 1990 г. Желю Желев е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г. През есента на 1996 г. д-р Желю Желев губи предварителните избори за президент. На парламентарните избори през април 1997 г. се явява неуспешно със създадената от него партия Либерална алтернатива.След приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. \r\n1989 г. \r\nВ периода 26 – 28 декември се провеждат митинги пред парламента на турци и българи мюсюлмани с искания да се върнат имената им отпреди преименуването. Пред Политбюро на ЦК на БКП на 12 март 1988 г. Тодор Живков излага основните моменти в \"новата стратегия по възродителния процес\". Обсъждат се \"Тезиси по възродителния процес\", тъй като преименуването не е дало желания резултат и Живков настоява българските турци да бъдат приобщени \"в процеса на преустройството\". Той предлага да се преселват отделни семейства и край границата да се настаняват българи. В тона му се долавя тревога от усложняващата се ситуация: \"Трябва да се отиде към нови смели решения, които да ни позволят да доведем това дело докрай. Но ние не сме разсекли възела. Това, че сме сменили имената, нищо не значи. Те се кръщават вкъщи, всяко новородено има две имена и т.н. При новите условия национализмът започва да се възражда.\" . Само след една година, с решение на пленум на ЦК на БКП се отхвърля \"възродителния процес\" и правителството обявява правото на българските мюсюлмани да възстановят традиционните си имена. На 29 декември 1989 г. с решение на пленум на ЦК на БКП се отхвърля т. нар. \"възродителен процес\" и правителството обявява правото на българските мюсюлмани да възстановят имената си. \r\n1960 г. \r\nОткрит е циментовият комбинат край с. Бели извор, Врачанско. \r\n1947 г. \r\nНа 28 и 29 декември е проведен 27-ми конгрес на БЗНС, който отхвърля съсловния принцип и идеята за самостоятелна селска власт и възприема платформата за изграждане на социализма. За секретар на БЗНС е избран Георги Трайков. Георги Трайков е политически и държавен деец. Той е сред създателите на Българския земеделски младежки съюз (БЗМС). По време на самостоятелното управление на БЗНС (1920–1923 г.) oрганизира Областна земеделска дружба във Варна. Заради участието си в Юнското въстание през 1923 г. е изпратен в затвора. След като е освободен, е избран за секретар на БЗМС. За политическата си дейност многократно е арестуван и интерниран. След 9 септември 1944 г. е председател на Управителния съвет на БЗНС и секретар на Националния съвет на Отечествения фронт. Участва активно в държавното управление – от 23 ноември 1946 г.  до 20 януари 1950 г. е министър на земеделието, през 1949–1964 г. е първи заместник-председател на МС, през 1964–1971 г. е председател на Президиума на Народното събрание. От 1972 г. е председател на Националния съвет на ОФ, а по-късно почетен председател. \r\n1906 г.  \r\nСъздадена е 3-а конна бригада с щаб в гр. Шумен. \r\n1899 г. \r\nЗапочва земеделски конгрес в Плевен - около 700 делегати приемат резолюция до X ОНС против натуралния десятък, основават Български земеделски съюз като \"просветно-икономическа организация\". Приет е първият временен устав. Избран е 8-членен Централен управителен комитет начело с Янко Забунов. Забунов е един от основателите (1899 г.) и пръв председател на Управителния съвет на БЗНС. Издава и редактира съюзния орган вестник \"Земеделска защита\". Допринася за превръщането на БЗНС в политическа организация. През 1902 г. се оттегля от активна политическа дейност. \r\n1890 г. \r\nС княжески указ артилерийските части са подчинени на пехотните бригади. \r\n1877 г. \r\nПо време на Руско-турската освободителна война армията на Вейсал паша, обкръжена от Южния отряд на генерал Радецки, капитулира при Шейново. В същия ден сръбски отряд освобождава Пирот. След неуспешния опит да овладеят Шипченския проход турците преминават към отбрана. Армията на Вейсал паша (35 000 души и 103 оръдия) развръща предните си части в района на прохода, а главните сили разполага в Шейновския укрепен лагер. Разгромът на тази турска групировка се възлага на намиращия се северно от Стара планина отряд на ген. Радецки (близо 54 000 души и 93 оръдия). За преминаване през Балкана войските са насочени в три колони: дясна на генерал Скобелев, в която има седем опълченски дружини - през Химитлийския проход; средна, под командването на генерал Радецки - през Шипченския проход; лява на ген. Святополк-Мирски - през Тревненския проход. Към 26 - 27 декември двете странични колони излизат южно от Стара планина. Решителното сражение започва на 28 декември. Дясната колона нанася удар от запад и юг, лявата - от изток, а от север преминава в настъпление ген. Радецки. Обкръжена от всички страни, армията на Вейсал паша е принудена да капитулира. Пленени са над 22 000 души и 83 оръдия. Загубите на руските войски и българските опълченци са около 5000 убити и ранени. Победата при Шейново открива пътя по долината на р. Тунджа към Одрин. „Те бяха същински лъвове. Громейки вековните си врагове, те не ги щадяха, нито пък сами чакаха пощада\" - пише руският кореспондент Немирович-Данченко за българските опълченци. \r\n1872 г. \r\nВасил Левски е отведен в Търново, където се провежда първият предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение.   \r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е  организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. \r\n1798 г. \r\nГаброво е нападнат и ограбен от турски войници. На тази дата са родени: \r\n1929 г. \r\nРоден е Никола Димитров Ферманджиев - български историк и издирвач на извори за български история, най-вече за Възраждането. В десетки статии в научния и периодичния печат Ферманджиев разглежда спорни въпроси, привлича нови данни за хайдушкото и национално-освободителното движение, видни родове, Ботевата чета и др. Завършил е икономика в София, работил е по специалността си в Тутракан, Перник и София. Главен специалист е в Централното статистическо управление (1964-1974 г.), в Комитета по печата при МС (1974-1975 г.). Умира на 20 февруари 1979 г. в София. \r\n1868 г. \r\nРоден е Радул Владиславов Канели - български драматичен артист и режисьор. Той е един от първите строители на българския професионален театър. Завършва театралната школа на П. Г. Рапхоф в Петербург (1893 г.). Дебютира на сцената на театър “Сълза и смях” в София като режисьор и изпълнител на ролята на Жадов в “Доходно място” от А. Н. Островски (17 ноември 1893 г.). Директор-режисьор е в театър “Сълза и смях” (1894-1899 г.), преподавател по пластика във Военното училище в София (1901-1905 г.), секретар е на Българското търговско агентство в Скопие (1905-1908 г.). Режисьор (1909 г.) и директор-режисьор е на театъра в Пловдив (1910-1912 г.). Участва като доброволец в Сръбско-българската война (1885 г.) и в Балканската война (1912-1913 г.). Популяризира драматургията на Островски в България. Има заслуги за укрепването на българския театър. Бори се за построяване на постоянна театрална сграда. По негово настояване Министерството на народното просвещение утвърждава Устав за управлението на българския театър в София. Успява да издейства (1897 г.) чрез руско дипломатическо агентство 3 000 театрални костюма от руските държавни театри. Под негово ръководство театър “Сълза и смях” осъществява първото си задгранично турне в Цариград, Солун, Велес и Скопие (1898 г.). Умира на 2 ноември 1913 г. в София. \r\n1864 г.  \r\nРоден е Юрдан Цветков Трифонов  - български историк, литературовед, езиковед и фолклорист, член на БКД (1906 г.). Учи в Петропавловското духовно училище край Лясковец по времето на епископ Климент Браницки (Васил Друмев). Завършва филология и история във Висшето училище в София (дн. СУ, 1893 г.). Работи като учител в Търново и София. Секретар  (1923-1931 г.) и председател (1936-1938 г.) е на Историко-филологическия клон на БАН. Почетен  доктор е на СУ “Св. Климент Охридски” от 1939 г. Първите му изследвания са свързани със старобългарския език. Като фолклорист проучва български исторически песни. Посвещава текстологични проучвания на българската историография от II половина на ХVIII в., внимание отделя на историко-филологическите проблеми на Възраждането. В културно-историческите си изследвания въз основа на богат фактически материал очертава цялостната картина на културния живот в България през II половина на ХIХ и началото на ХХ в. Умира на 16 април 1949 г. в София. На тази дата умират: \r\n2010 г. \r\nУмира Вили Кавалджиев – известен български рок певец, от времето на зараждането на рокендрола. Завършва английска гимназия, след което специалността „Икономика и организация на туризма“. Работи известно време като преводач към „Балкантурист“ и завързва запознанства с много западни туристи. Това не се приема с добри чувства от тогавашната Държавна сигурност и често го привикват да дава обяснения. \r\n1991 г. \r\nУмира Куйо Марков Куев - български литературовед с интереси в сравнителното изучаване на славянските литератури, полска литература, старобългаристиката. Роден е на 11 ноември 1909 г. Завършва славянски филологии в СУ “Св. Климент Охридски” (1937 г.). От 1937 г. до 1939 г. е лектор по български език в Ягелонския университет в Краков. Там защитава докторска дисертация на тема “Константин Костенечки в българската и сръбската литератури” (1939 г.). Работи като учител. Специализира във Виена (1941-1942 г.). Редовен професор е при Катедрата за славянски литератури от 1961 г., доктор е на филологическите науки от 1973 г. През 1948-1950 г. е културно аташе във Варшава. Заместник-декан (1962-1965 г.) и декан (1972-1976 г.) е на Факултета по славянски филологии в СУ. Има над 150 научни публикации. \r\n1938 г. \r\nУмира Панчо Василев Дорев - български историк османист. Роден е на  25 февруари 1878 г. в с. Пътеле, Леринско.  Завършва гимназия в Битоля и право в Цариград (ок. 1903 г.). Работи като адвокат (1903 г.) и гимназиален учител (1904 г.) в Битоля. След Младотурската революция (1908 г.) е избран за депутат от Битоля в турския парламент. Мирски съветник е в Българската екзархия (1909-1911 г.). Издава в. \"Светлина\" (1912 г. в Солун) - орган на българите в Османската империя. Легационен съветник е в Цариград (1912-1914 г.) и Лондон (1921 г.). Генерален консул е в Будапеща (1914-1916 г.) и Александрия (1922-1923 г.). Пълномощен министър е в Прага (1932-1934 г.). Публикува \"Документи из турските държавни архиви. 1564-1909” в 2 т. (1940-1942, посм.). Автор е на \"Външна политика и причини на нашите катастрофи\" (1924 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.28", "title": "Денят 28 декември в българската история"}
{"url": "http://www.focus-news.net/news/2018/12/28/2606259/ochakva-se-kevr-da-vzeme-okonchatelno-reshenie-za-tsenite-na-vodata-i-prirodniya-gaz-na-zakrito-zasedanie.html", "text": "Очаква се на закрито заседание КЕВР да приеме окончателно цените на ВиК услугите за 2019 г., както и на природния газ за първото тримесечие на следващата година.  \r\nНа 17 декември се проведе обществено обсъждане на  цената на водата  за 2019 г., което беше съпътствано с протест пред сградата на Комисията за енергийно и водно регулиране (КЕВР). Десетки граждани се събраха за около час на бул. „Княз Александър Дондуков“ 8 с искания да бъде спряно заложеното увеличение и да се изготви анализ на инвестициите във ВиК сектора.  \r\nСпоред доклада за поисканото изменение на одобрените цени за ВиК услугите през 2019 г. цените ще бъдат променени в 27 населени места. Очаква се най-висока да бъде цената на водата във Варна, Враца, Добрич и Шумен, където един кубик ще струва над 3 лв. Поскъпване се очаква също в София и Бургас, единствено в Кърджали най-вероятно ще има поевтиняване на услугата - с около 1,5%.  \r\nНа откритото заседание на КЕВР присъства и омбудсманът Мая Манолова, според която увеличаването на цената на водата е несправедливо заради ниските доходи и социалната непоносимост. „Наясно съм, че предложеното увеличение на цената на водата във ВиК дружествата  е предварително заложено и фигурира в съответните нормативни документи, но това, че е заложено и предвидено не означава, че е справедливо“, каза още Манолова. Тя посочи, че ще настоява за преразглеждане на бизнес плановете на ВиК асоциациите, както и за това, КЕВР да каже какви са ползите от увеличаването на цената на водата за гражданите. Омбудсманът покани представители на протестиращите граждани да се присъединят към обществената дискусия, но те отказаха и поискаха председателят на КЕВР доц. Иван Иванов да слезе при тях, но това не се случи. \r\nОт своя страна, директорът на Дирекция „Водоснабдителни и канализационни услуги“ в КЕВР Ивайло Касчиев коментира, че Министерството на околната среда и водите трябва да предложи необходимите законодателни промени, така че да се осигури подпомагане на бедните слоеве от населението с т.нар. водни помощи.  \r\nНа 20 декември се проведе открито заседание, на което КЕВР в специализиран състав „Енергетика“ обсъди доклад на работната група във връзка с внесеното заявление на \"Булгаргаз\" ЕАД за утвърждаване на цени за І-то тримесечие на 2019 г., по които общественият доставчик продава  природен газ  на крайните снабдители и на клиенти, присъединени към газопреносната мрежа. От страна на вносителя в заседанието участваха изпълнителният директор на   \"Булгаргаз\" ЕАД Николай Павлов и представители на дружеството. На обсъждането на доклада присъстваха и представители на граждански организации. В съответствие с изискванията за публичност и прозрачност на институциите, докладът на работната група беше публикуван предварително на интернет страницата на регулатора, а откритото заседание беше излъчено онлайн. \r\nПри определяне на цената на природния газ КЕВР прилага изцяло съществуващата методика, залегнала в действащия договор между \"Булгаргаз\" ЕАД и \"Газпром Експорт\". В ценобразуващата формула регулаторът отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар спрямо лева. Правомощията на КЕВР са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества. \r\nЦената на природния газ за второто тримесечие на 2018 г., да бъде в размер на 44,80 лв./MWh лв. (без акциз и ДДС), се предлага в доклада на работната група, изготвен въз основа на представените данни и документи и след направени изчисления съгласно ценовия модел. Предлаганата от енергийния регулатор цена на природния газ за І-то тримесечие на 2019 г. е с 3,51 % по-висока от досегашната цена за ІV-то тримесечие на 2018 г. Предложената цена от 44,80 лв./MWh лв. за продажба на природен газ на крайните снабдители на природен газ и на клиенти, присъединени към газопреносната мрежа, включва компонента за дейността „обществена доставка“ по чл. 17, ал. 6 от НРЦПГ в размер на 0,59 лв./MWh, който е 1,3486% от цената на входа на газопреносната мрежа,  както и компонента \"задължение към обществото\" по чл. 11а, ал. 2 от НРЦПГ от 0,13 лв./MWh, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации, съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. \r\nНезависимо от повишението с 3,51%, за битовите и за бизнес потребителите, ползващи природен газ, реалното увеличение ще бъде под 2%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят. \r\nПромяната на цената на природния газ няма да се отрази на цените на топлинната енергия, които остават непроменени до края на първото тримесечие на 2019 г. \r\nБез промяна остават и цените на електрическата енергия за битовите и за малките   стопански потребителите на регулиран пазар.  \r\nНа откритото заседание изпълнителният директор на „Булгаргаз“ ЕАД посочи, че изводите в доклада на работната група са обосновани и цената на природния газ е изчислена при стриктно спазване на нормативните изисквания и на договора с доставчика. Той прогнозира, че с оглед тенденцията на международните пазари за сериозно понижаване на цените на петрола и на алтернативните на природния газ горива, е много вероятно от 1.04.2019 г. „Булгаргаз“ ЕАД да поиска намаляване на цената на природния газ. Окончателното решение на КЕВР за утвърждаване на цени на природния газ за І-то тримесечие на 2019 г. ще бъде взето на закрито заседание на регулатора на днес. \r\nОт 10.00 часа до 14.00 часа се очаква блокада на КЕВР, с която протестиращи ще попречат на членовете на Комисията да влязат в сградата на „Дондуков“ 8. Протестната акция е срещу увеличаването на цената на водата.", "date": "2018.12.28", "title": "Очаква се КЕВР да вземе окончателно решение за цените на водата и природния газ на закрито заседание"}
{"url": "http://www.focus-news.net/news/2018/12/28/2606268/faz-dr-kongo-izgoni-poslanika-na-es-ot-stranata.html", "text": "Демократична република Конго даде срок от 48 часа на посланика на Европейския съюз, за да напусне страната, съобщава германският национален ежедневник  Die Frankfurter Allgemeine Zeitung . Причината за решението на властите в Киншаса са санкциите, наложени от Брюксел на множество политици от централноафриканската държава в навечерието на президентските избори.  \r\nВотът ще се проведе в неделя, 30 декември и се очаква той да доведе до демократична смяна на властта за първи път от половин век насам. Мнозина граждани на страната са уверени, че изборите ще бележат ново начало за Конго. Близо две седмици преди гласуването ЕС удължи с година срока на действие на санкциите срещу редица конгоански политици. \r\nОт редакцията припомнят, че според индекса на ООН ДР Конго е 15-тата най-бедна страна в света. Тереза Герова", "date": "2018.12.28", "title": "FAZ: ДР Конго изгони посланика на ЕС от страната"}
{"url": "http://www.focus-news.net/news/2018/12/28/2606269/gabrovo-propadnal-uchastak-zatrudnyava-dvizhenieto-v-uchastak-ot-patya-mezhdu-gabrovo-i-vrah-shipka.html", "text": "Пропаднал участък затруднява движението в участък от пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно – управление – Габрово съобщиха за Радио „Фокус“ – Велико Търново, че пътната настилка в прохода е частично мокра, обработена и проходима при зимни условия. Там остава в сила забраната за товарни автомобили над 12 тона.  Времето е ясно и слънчево. В района на котловините и около водните басейни видимостта е намалена. Пътните настилки са предимно мокри, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2018.12.28", "title": "Габрово: Пропаднал участък затруднява движението в участък от пътя между Габрово и връх Шипка"}
{"url": "http://www.focus-news.net/news/2018/12/28/2606267/veliko-tarnovo-s-3-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 3 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 83 см., а температурата на водата 3.4 градуса. Предимно слънчево ще е времето над българския участък на Дунав в часовете преди обяд. След пладне ще започне увеличение на облачността от север. На изток са възможни слаби превалявания от дъжд. Ще духа до умерен югозападен вятър. Максималните температури ще са между 5° и 8°.", "date": "2018.12.28", "title": "Велико Търново: С 3 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/28/2606266/sofiya-novi-30-avtobusa-na-priroden-gaz-shte-badat-predstaveni-v-grada.html", "text": "В 13.00 часа ще бъдат представени новите 30 автобуса на природен газ на Столичния автотранспорт, съобщиха от  пресцентъра на Столична община.  Събитието ще се състои на паркинга на НИМ. На него ще присъства кметът на София Йорданка Фандъкова. Автобусите ще се движат по 111 линия.", "date": "2018.12.28", "title": "София: Нови 30 автобуса на природен газ ще бъдат представени в града"}
{"url": "http://www.focus-news.net/news/2018/12/28/2606265/denyat-28-dekemvri-v-svetovnata-istoriya.html", "text": "На тази дата през 1065 г. е осветено Уестминстърското абатство, една от най-известните сгради в Лондон, Обединеното кралство.  \r\nВ Охайо през 1869 г. е патентована първата дъвка. \r\nПрез 1895 г. немският физик Вилхелм Рентген открива рентгеновия лъч. Същата година братята Луи и Антоан. .  \r\n2017 г. \r\n41 души са убити, а 84 са ранени при самоубийствен атентат в афганистанската столица Кабул, насочен срещу шиитски център и информационна агенция.  \r\n2017 г. \r\nДвадесет и двама души са убити от въздушни удари и артилерийски огън в провинция Идлиб в Сирия. Руските и сирийските бойни самолети многократно засягат жилищни райони в град Ал-Латамина и шест села в провинция Идлиб. \r\n2017 г. \r\nСАЩ и Турция прекратяват визовите ограничения, които си налагат взаимно преди два месеца.  \r\n2013 г. \r\nВ Египет ислямисти подпалват две здания на университета Ал Азхар в Кайро. \r\n2012 г. \r\nМинистър-председателят на Грузия Бидзина Иванишвили подкрепя арестите на близки сътрудници на действащия президент Михаил Саакашвили. Пропрезидентската партия „Единно национално движение“ загуби на парламентарните избори на 1 октомври 2012 г. от опозиционния блок „Грузинска мечта - Демократична Грузия“, който спечели повече от половината места в парламента. Веднага след изборите започва разследване на убийството на министър-председателя Зураб Жвания. Много хора от близкото обкръжение на президента емигрират в чужбина. \r\n2011 г. \r\nВладимир Путин заявява, че няма намерение да води преговори с опозицията във връзка с преминалите парламентарни избори, защото не вижда с кого от сегашните лидери на опозицията би могъл да води преговори, допълвайки че на самия него понякога му се иска да излезе да протестира, виждайки какво става в страната. Според него, най-големият недостатък на опозицията е, че тя не е обединена под обща платформа от искания. Според кореспондента на The Guardian Люк Гардинг най-зле е сегашният президент Медведев, на когото лепват прякора „Робин при Батман“, тъй като през своя мандат не успява да направи нищо съществено за страната. Според кореспондента Путин е уморен от властта, но остава президент до 2024 г. за да предотврати неизбежно разследване на незаконно забогателия си близък кръг. От друга страна революцията, която ще пламне на Кавказ, ще дойде много по-бързо от тази дата. В Санкт Петербург влиза в експлоатация най-дълбоко разположената метростанция в Русия „Адмиралтейская“ - по различни източници — между 86 и 120 метра под повърхността на земята. \r\n2006 г. \r\nСъюзниците влизат в Могадишу, след като ислямските бойци напускат града. Ден по-късно, след преговори с водачите на местните кланове, премиерът Али Мохамед Геди обявява „началото на нов живот“ за Сомалия. Ислямистите, организирани в групировката \"Ал Шабаб\", продължават съпротивата срещу правителствените войски. \r\n1989 г. \r\nПарламентът в Чехословакия избира за свой председател Александър Дубчек, с което той се връща във властта след разпадането на реформисткото движение през 1968 г. Дубчек е първи секретар на ЦК на Чехословашката комунистическа партия  от януари 1968 г. до  април 1969 г. Оглавява борбата за \"социализъм с човешко лице\" . След инвазията на войските на Варшавския договор (20-21 август 1968 г.) Дубчек е арестуван и изпратен в Съветския съюз. Изключен е от Чехословашката комунистическа партия през 1970 г. Работи като инженер-лесовъд. Председател е на парламента на Чешката и словашка федеративна република от декември 1989 г. \r\n1949 г. \r\nВ Унгария влиза в сила указът за национализация. \r\n1948г. \r\nУбит е министър-председателят на Египет Нокраши Паша. \r\n1939 г. \r\nВ Англия е въведена купонна система за захар и месо. \r\n1936 г. \r\nИталианският диктатор Бенито Мусолини изразява откритата си подкрепа за армията на Франсиско Франко и изпраща в Испания италиански части в негова подкрепа. Бенито Мусолини е италиански държавник. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След 2-годишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Той е министър – председател в периода 1922 - 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд на разстрел. \r\n1920 г. \r\nМихаил Фрунзе разделя Украйна на военни окръзи за да се справи с бандитизма. Михаил Василевич Фрунзе е роден на 21 януари 1885 г., град Пишпек (днес Бишкек, Семиреченска област, Туркестански край. Той е един от военачалниците в Червената армия по време на гражданската война. \r\nУмира на 31 октомври 1925 г. в Москва, по-време на операция от язва на стомаха. Остават съмнения, че е убит от Сталин, който много настоява за провеждането на операцията. В негова чест е кръстена Военната академия в Москва. \r\n1908 г. \r\nПри земетресение в Италия, последвано от цунами и силни урагани, загиват над 160 000 души. \r\n1895 г. \r\nНемският физик В. Ренген открива ренгеновия лъч. През 1895 г. открива лечение с дължина на вълната, по-къса от тази на ултравиолетовите лъчи (X-лъчи) които по-късно се наричат рентгенови и изследва техните свойства- способността им да се отразяват, да се поглъщат, да йонизират въздуха и т.н. През 1888 г. открива магнитното поле на диелектрик, движещ се в електрично поле. За откриването на лъчите, носещи неговото име, през 1901 г. Ренген има славата на най-добрия експериментатор за своето време, създава школа по експериментална физика. Вилхелм Ренген е първия лауреат на Нобелова награда в областта на физиката. \r\n1895 г. \r\nБратята Луи и Антоан Люмиер откриват своята кинематография в мазето на Гран кафе в Париж. 33 души заплащат таксата, за да посетят първото в света кино. Луи Люмиер открива и способ за трицветно фотографиране. Във Франция е учредена ежегодна премия \"Л. Люмиер\" за документален филм. \r\n1869 г. \r\nВ Охайо (САЩ) е патентована първата дъвка. \r\n1846 г. \r\nАйова става 29 –ия щат на САЩ. \r\n1836 г. \r\nИспания признава независимостта на Мексико. \r\n1795 г. \r\nПредложен е план за строителството на главната улица в Торонто - Yonge Street. \r\n1793 г. \r\nРобеспиер обвинява френският крал Людовик XVI в държавна измяна. Максимилиан Мари Изидор де Робеспиер е един от ръководителите на Великата Френска революция. Той учи в колежа \"Луи Велики\" в Париж, след което завършва Юридическия факултет на Сорбоната. Робеспиер се смята за ученик и последовател на Жан-Жак Русо. След 1781 г. е адвокат в Арас и защитава подсъдими на политически процеси. От 1783 г. е член на Араската академия за наука и изкуство. Избран е за депутат в Генералните щати от третото съсловие на Арас. Привърженик е на радикалните идеи и действия по аграрния въпрос. Робеспиер се налага като лидер на якобинците. Той ръководи борбата срещу жирондистите, изразяващи интересите на едрата буржоазия и склонни към съглашателство с аристокрацията. Теоретически обосновава революционно-демократичната диктатура и терора като главно оръжие на революцията. Робеспиер става жертва на заговор на своите политически противници, които организират преврата на 27 срещу 28 юли 1794 г. Осъден е на смърт и на 28 юли 1794 г. е гилотиниран. \r\n1065 г. \r\nОсветено е Уестминстърското абатство. Уестминстърското абатство е една от най-известните сгради в Лондон, Обединеното кралство. Представлява готическа катедрала. Намира се в централната част на града, в района Уестминстър. В абатството се провеждат коронациите на британските монарси.  \r\nПрез 616 г. на мястото на днешното абатство е имало храм. Абатството е строено от Едуард Изповедника в периода 1045 г. - 1050 г. и е осветено на 28 декември 1065 г. От 1245 г. до 1517 г. сградата претърпява реконструкция, след която добива сегашния си готически стил. \r\nВ сградата са погребани много монарси, учени, музиканти и държавници като Исак Нютон, Чарлз Дарвин, Георг Хендел, Хенри Пърсел, Чарлз Дикенс, Уилям Шекспир и др. Уестминстърското абатство е в Списъка на Световното наследство на ЮНЕСКО. На тази дата са родени: \r\n1954 г. \r\nРоден е Дензъл Уошингтън  - американски актьор. Завършва журналистика във Fordham University. Първата изиграна от него роля е в телевизионния филм “Уилма” през 1975 г. По време на снимките се запознава с актрисата Раулета Пиърсън, за която по-късно се жени. През 1989 г. Уошингтън печели “Оскар” за най-добра поддържаща роля. Наградата е за филма “Glory”, където той играе непокорен роб. През 1992 г. Уошингтън се снима във филма Малкълм X, с режисьор Спайк Лий. Един от най- влиятелните филмови критици Роджър Еберт и признатият филмов режисьор Мартин Скорсезе определят филма за един от най- добрите за 90–те години. В Малкълм X Уошингтън играе чернокож лидер- националист. Тази роля носи друга номинация на Уошингтън за награда “Оскар”. След като се снима в Малкълм X Уошингтън става един от най-уважаваните актьори в Холивуд. През 2002 г. той печели Оскар за най- добър актьор за ролята му на корумпиран търгуващ с наркотици полицай във филма \"Тренировъчен ден\". През 2002 г. Дензъл Уошингтън прави своя дебют като режисьор с филма Antwone Fisher. През 2004 г. Дензъл Уошингтън декларира своето желание да играе само негативни роли във филмите. \r\n1944 г. \r\nРоден е Кери Банкс Мълис - американски биохимик. Завършва Технологичния институт в Атланта (1966 г.). Работи в Медицинския факултет на Канзаския университет (1973 г.), в Калифорнийския университет (1977 г.), в “Сетъс Корпорейшън”, Емървил (1979 г.). Създава метода “полимеразна верижна реакция” (получаване на неограничен брой копия на даден фрагмент от ДНК само за няколко часа с помощта на фермента ДНК-полимераза), който позволява да се анализират крайно малки количества ДНК-материал. Учените смятат, че методът ще създаде нов начин за изучаване на систематиката на растителните и животинските видове. Днес се произвежда генетичен материал чрез ДНК от изчезнали преди 20 милиона години насекоми (отразено и във филма “Джурасик парк”). От 1988 г. Кери Мълис е директор на “Зайтроникс Инкорпорейшън”. Получава Нобелова награда за химия заедно с М. Смит (1993 г.). \r\n1888 г. \r\nРоден е Мурнау - германски режисьор. Учи история на изкуството и литературата в Хайделберг. Играе в Берлинския театър на Макс Райнхард. Дебютира в киното с “Момчето в синьо” (1919 г.). Работи със сценариста Карл Майер - “Гърбавият и танцьорката” (1920 г.), с операторите Карл Фройнд - “Сатана” (1919 г.), “Главата на Янус” (1920 г.), и Фриц Вагнер - “Замъкът Фогельод” (1921 г.), “Носферату - симфония на ужаса” (1922 г.). Връх в творчеството му е филмът “Последният човек” (1924 г.). През 1926 г. е в Холивуд и снима “Изгрев” (1927 г.) - едно от забележителните явления от края на американското нямо кино. Прави снимките на “Табу” (1931 г.) на о-в Таити. Загива нелепо в автомобилна катастрофа в САЩ преди премиерата на филма. Умира на 11 март 1931 г. в САЩ. \r\n1872 г. \r\nРоден е Пио Бароха-И-Неси - испански писател, представител на т. нар. \"поколение на 1898\". Създава около 100 романа, групирани в цикли. В трилогиите, написани до Първата световна война (\"Земята на баските\", 1900-1909 г., \"Фантастичен живот\", 1901-1906 г., \"Борба за съществуване\", 1904 г. и др.), рязко критикува съществуващата действителност. За романите му от късния период (циклите \"Градове\", 1920 г., \"Агонията на нашето време\", 1926 г., \"Спомени за човека на действието\", 1913-1935 г. и др.) е характерен социален песимизъм. От 1936 г. до 1939 г. е в емиграция, \"Последният кръг на живота\", т. 1-7 (1944-1949 г.). Умира на 30 октомври 1956 г. в Мадрид. \r\n1866 г. \r\nРоден е Даниил Кирилович Заболотни - украински микробиолог и епидемиолог, един от основоположниците на научната епидемиология в СССР, академик (1922 г.) и президент (1928-1929 г.) на Украинската академия на науките, академик на академията на науките на СССР (1929 г.). Завършва Физико-математическия факултет на Новорусийския университет в Одеса (1891 г.). През 1894 г. завършва Медицинския факултет на Киевския университет. Доказва (1893 г., заедно с И. Г. Савченко), че вкарването на холерна ваксина през устата предпазва от холерно заболяване. Участва в експедиции за изучаване на чумата в Индия, Арабия, Монголия и др. Той е един от организаторите на първите противочумни лаборатории. Създава учението за природните огнища на чумата (1922 г.). През 1898 г. организира в Петербургския женски медицински институт първата в Русия катедра по бактериология, а през 1920 г. в Одеса - първата в света катедра по епидемиология. Основател и пръв ректор (от 1921 г.) на Одеския медицински институт. Организира (1928 г.) в Киев Украинския институт по епидемиология и микробиология при академията на науките на Украйна (дн. носи неговото име). Един от основателите е на Международното дружество на микробиолозите. Депутат е в Петроградския и Киевския съвети, член е на ЦИК на СССР и Всеукраинския ЦИК. Автор е на множество научни трудове за чумата, холерата, маларията, сифилиса, дифтерията, петнистия тиф и други заболявания. Умира на 15 декември 1929 г. в Киев. \r\n1864 г. \r\nРоден е Анри Франсоа Жозеф дьо Рение - френски писател, член е на Френската академия (1911 г.). Учи в парижки колеж. Първите си стихосбирки създава под влиянието на романтиците, парнасците и отчасти на П. Верлен - \"Успокоение\" (1886 г.), \"Ландшафти\" (1887 г.), \"Епизоди\" (1888 г.) и др. По-късно се ориентира към символиката в духа на Маларме: сборник \"Стихотворения в античен и рицарски дух\" (1887-1890 г.) и \"Като в сън\" (1892 г.). Използва свободния стих в стремежа си да реформира френското стихосложение. В следващите си сборници се връща към традиционната форма: \"Глинените медали\" (1900 г.), \"Град на водите\" (1902 г.), \"Огледало на времето\" (1910 г.), \"Vestigia flammae\" (лат.: \"Следи от пламък\", 1921 г.). Автор е на романи: \"Два пъти любима\" (1900 г.), \"Живото минало\" (1905 г.), \"Страх от любов\" (1907 г.), \"Грешница\" (1920 г.), \"Аз, тя и той\" (1935 г.) и др., на сборник с разкази (\"Лакираният поднос\", 1913 г. и др.). Умира на 23 май 1936 г. в Париж. \r\n1856 г. \r\nРоден е Томас Удроу Уилсън - американски общественик, политик и държавник. Той е президент на САЩ (1913-1921 г.), член е на Демократическата партия. Завършва Принстънския университет (1879 г.), доктор е по философия (1886 г.). Професор е по право (1890-1902 г.) и ректор (1902-1910 г.) на Принстънския университет, губернатор на щата Ню Джърси (1910-1912 г.). На президентския пост се проявява като “прогресивен реформатор”, прокарва много либерални закони, с които спечелва уважението на всички кръгове на американското общество. В политиката е последователен либерал. Неговото правителство обявява война на Германия (6 април 1917 г.) и САЩ се намесват в Първата световна война. Твърд и последователен борец е за правата на човека и защитник на демокрацията. Предлага програма на мира, т. нар. “14 точки на президента Т. Уилсън”, с която апелира за сключване на справедлив мир в Европа и зачитане правата и националното достойнство на всички европейски народи. Великобритания и Франция не се съобразяват с призивите на Уилсън и налагат на Европа несправедливите Парижки договори (американския сенат не ги ратифицира). Получава Нобелова награда за мир (1919 г.). След завършване срока на президентството Уилсън се оттегля от активна политическа дейност. Умира на 3 февруари 1924 г. във Вашингтон. \r\n1620 г. \r\nРоден е Антоан Фюретиер - френски писател. Член е на Френската академия (от 1662 г.). Завършва юридическо образование. През 1653 г. публикува бурлескната поема “Пътешествието на Меркурий”. В сборник “Различни стихотворения” (1655 г.) преобладават стихове, близки до жанра на моралистичната сатира. Значителна роля в установяването на битовия реалистичен роман на ХVII в. изиграва “Буржоазен роман” (1655 г.). Особено място в него заема полемиката с “прецизната литература”. През 1671 г. излизат “Морални басни и поеми”, потвърждаващи “третосъсловните” демократични възгледи на писателя. Фюретиер е автор на “Всеобщ речник, съдържащ всички думи на френския език …” (1690 г.), който предизвиква възмущението на френските академици и през 1684 г. авторът е изключен от състава на Академията. Умира на 14 май 1688 г. в Париж. На тази дата умират: \r\n2008 г. \r\nУмира Сюзън Симънс – американска писателка на бестселъри в жанра съвременен и исторически романс.  \r\n1963 г. \r\nУмира Паул Хиндемит - германски композитор, музикален теоретик, диригент, цигулар. Роден е на 16 ноември 1895 г. в Ханау. От 13-годишна възраст свири в оркестри. Едновременно с това учи във Франкфуртската консерватория (в класовете по композиция и цигулка). Концерт-майстор е на Франкфуртския оперен театър (1915-1923 г.), професор е  в берлинската Висша музикална школа (1927-1937 г.). Автор е на опери, балети и симфонии, съчинения от много камерни жанрове, произведения от най-сложните форми и прости инструктивни пиеси за любители-музиканти. В творчеството си утвърждава високи морални принципи, през целия си живот остава верен на идеите на християнския хуманизъм. \r\n1945 г. \r\nУмира Теодор Драйзър -  американски писател и публицист. Роден е на 27 август 1871 г. в Тер-Хот, щата Индиана. Автор е на романите: \"Сестра Кери\" (1900 г.), \"Джени Гебхард\" (1911 г.), \"Трилогия на желанията\", \"Финансистът\" (1912 г.), \"Титан\" (1914 г.), \"Стоик\" (1947 г., незавършен), \"Гений\" (1915 г.), \"Американска трагедия\" (1925 г.) и др. Издава сборник с разкази, публицистика и пиеси. \r\n1925 г. \r\nУмира Сергей Александрович Есенин - руски поет. Роден е през 1895 г. Живее и твори на границата на две епохи. Женен за А. Дънкан. Първият му стихотворен сборник е \"Задушница\" (1916 г.). В периода 1919-1923 г. е под влияние на имажинизма. Автор е на стихосбирката: \"Преображение\" (1918 г.), \"Стихове\" (1924 г.), \"Персийски мотиви\", \"За Русия и Революцията\" (1925 г.) и др.; поемите: \"Микола\", \"Русия\" (1915 г.), \"Другар\" (1917 г.), \"Октоих\", \"Пришествие\", \"Преображение\", \"Йорданската гълъбица\" (1918 г.), \"Небесният барабанчик\", \"Пантократор\" (1919 г.), \"Песен за великия поход\", \"Съветска Русия\", \"Безприютна Русия\" (1924 г.), \"Поема за 36-те\", \"Ана Снегина\" (1925 г.), \"Черният човек\" (публикувана посмъртно, 1926 г.); драматическите поеми: \"Пугачов\", \"Страната на негодниците\" (1924-1926 г.); повестта \"Яр\" (1916 г.), очеркът \"Железният Миргород\" (1923 г.), разкази, литературнокритически статии. \r\n1923 г. \r\nУмира Александър Гюстав Айфел - френски строителен инженер. Роден е на 15 декември 1832 г. в Дижон. За първи път използва в строителната практика метални конструкции, строи много мостове, виадукти и други съоръжения. Създава виадукта в Гарабит (1882-1884 г.), конструкцията на статуята на Свободата в Ню Йорк (1886 г.), Айфеловата кула в Париж и много други съоръжения. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.28", "title": "Денят 28 декември в световната история"}
{"url": "http://www.focus-news.net/news/2018/12/28/2606263/burgas-kmetat-dimitar-nikolov-i-zamestnitsite-mu-shte-predstavyat-proektobyudzheta-na-obshtinata-za-2019-g.html", "text": "Кметът Димитър Николов и заместниците му ще представят проектобюджета на Община Бургас за предстоящата 2019 година. Това съобщиха от пресцентъра на  Община Бургас . Пресконференцията ще се проведе от 11.00 часа в заседателната зала на Община Бургас.", "date": "2018.12.28", "title": "Бургас: Кметът Димитър Николов и заместниците му ще представят проектобюджета на общината за 2019 г."}
{"url": "http://www.focus-news.net/news/2018/12/28/2606272/pregled-na-osnovnite-temi-v-starozagorskiya-pechat.html", "text": "„Правят мемориал в памет на загинали във войните“ е водещото заглавие във вестник  „Старозагорски новини“ . Мемориален комплекс в памет на загиналите по време на войните от 1912-а до 1945 година над 300 жители на община Опан ще бъде изграден до Великден в село Средец, съобщи кметът Гено Колев. Основен елемент е параклис, посветен на свети Георги Победоносец, който бе доставен от Солун и сглобен в центъра на селото в навечерието на Рождество Христово. В Средец, където в момента живеят под 200 възрастни мъже и жени, никога не е имало православен храм, причините са много, но на първо място е историческият факт, че то е възникнало на мястото на някогашен турски чифлик след освободителната Руско-турска война. Населението е било изключително бедно. Близо две дузини сиромашлийци са дали живота си по фронтовете на Балканската, Междусъюзническата и Първата световна война.  \r\nУспоредно с монтажа на новия параклис в Средец бе завършен и ремонтът на покрива на черквата в близкото село Бял извор, който беше отложен през пролетта заради гнездото на двойка щъркели. Тогава бе направен опит птиците да бъдат прехвърлени в изкуствено гнездо, недалеко от храма, но те категорично отказаха да мътят на новото място.  \r\n„Избират директор на Къща-музей \"Пейо Яворов\" в Чирпан“ е друго водещо заглавие на изданието. Община Чирпан обяви конкурс за длъжността \"директор\" на Къща-музей \"Пейо Яворов\". До скоро тя беше под шапката на Историческия музей в града, но след юридическата раздяла на двете институции от 8 юли 2018 г. един от уредниците Златина Колева пое временно ръководството й.  \r\n\"След като вече ние, работещите, вземаме решенията, нещата тръгнаха към нормализиране. Тази самостоятелност гарантира развитието на къщата-музей, защото досега липсата на инициативност ни обрече на застой. До този момент някой друг вземаше решенията, а те не винаги бяха най-добри. Сега вече ще можем да кандидатстваме по различни програми, да се развиваме\", коментира за медията ни вр.и.д. директор Златина Колева. Тя допълни още, че се чувства необходимост от нова изложба, както и от възстановяване на една от стаите в родната къща на големия български поет.  \r\nМандатът на директора ще е 5 години. Кандидатите за длъжността трябва да имат разработена концепция за развитие, която да защитят. Пълна информация за условията на конкурса може да бъдат намерена на интернет страницата на Община Чирпан. Документи за кандидатстване се приемат в Център за услуги и информация на гражданите в сградата на Общинска администрация до 17 часа на 21 януари 2019 г.  \r\nСагата за отделянето на Къща-музей \"Пейо Яворов\" започна преди почти три години. Общински съвет Чирпан дава зелена светлина за отделянето й от Историческия музей в града на 22.12.2016 г. Процедурата обаче не е задвижена. През юни 2018 г. кметът Кичка Петкова дори внася предложение за отмяна на решението на Общинския съвет от 2016 г. То обаче е отхвърлено от местния парламент и Къща-музей \"Пейо Яворов\" все пак става самостоятелен юридически обект.  \r\nВ родната къща на Яворов в Чирпан се съхраняват оригинални документи, фотоси и предмети, свързани с дейността на поета и епохата, в която е живял и творил. Тя е открита за посещения на 31 октомври 1954 г.  \r\n„Осъдиха петима старозагорци за съжителство с лолитки“ гласи друго заглавие на вестника. Петима старозагорци са застанали пред Темида през 2018 година по обвинение, че са заживели на семейни начала с ненавършили пълнолетие момичета.  \r\nОбразуваните дела са по член 191 от Наказателния кодекс. Двама от подсъдимите са получили по 7 месеца престой зад решетките, един - 10 месеца затвор, а другите двама - по 8 и 6 месеца, но за всички съдът е преценил, че това може да се случи и след 3-годишен изпитателен срок. Шестият подсъдим засега ще тръпне в очакване, защото делото е отложено за 18 януари. Сходна е била ситуацията и през 2017 г., когато за същото престъпление на подсъдимата скамейка са застанали четирима старозагорци, единият се разминал с 10-месечна пробация, един е с условна 14-месечна присъда, а двама са били глобени с по 1 000 лв.  \r\nПрактиката на съда в Чирпан показва, че там залагат най-вече на финансовите \"шамари\": наложени са били 10 глоби от по 1 000 лв., като половината са за майки и бащи, улеснили отрочетата си да съжителстват незаконно. Само в два от общо 15-те казуса тази година Чирпанският съд е постановил престой в затвора за \"съпруга\", като обаче е отложил изпълнението на наказанието за максимално възможния 3-годишен срок.  \r\nОсновно пред съдебните състави са заставали жители на ромските махали в общинския център и околните села Оризово, Черна гора и др. Адвокати с дългогодишен опит в този тип дела от Стара Загора коментират, че в повечето от случаите клиентите им дори не знаели, че престъпват закона, като заживяват на семейни начала с лолитки. Най-често \"бракът\" е бил уреждан между родителите на бъдещите \"съпрузи\", но така и не се стигало до дело за даване на \"откуп\". В хода на съдебните дирения се оказвало, че \"булката\" е вече бременна или е родила, бебетата били признавани от татковците и по този начин везните на Темида се наклонявали в негова полза.  \r\nВ Старозагорско няма нито едно дело срещу деца на роми-калайджии за незаконно съжителство, категорични са магистрати.", "date": "2018.12.28", "title": "Преглед на основните теми в старозагорския печат"}
{"url": "http://www.focus-news.net/news/2018/12/28/2606271/ot-dnes-vliza-v-obrashtenie-novata-banknota-ot-100-lv-s-dopalnitelni-zashtitni-elementi.html", "text": "Българската народна банка пуска в обращение първата банкнота от новата серия с номинална стойност 100 лева, емисия 2018 г.. Общият дизайн и основните елементи на банкнотите от новата серия се запазват без съществени изменения спрямо тези, които са в обращение. Промените в банкнотите от новата серия произтичат основно от въвеждането на нови защитни елементи. Това съобщават от  БНБ . Нови защитни елементи в банкнотата с номинална стойност 100 лева, емисия 2018 г. са: Допълнителен знак за незрящи граждани  – състои се от пет дебели и шест тънки линии, разположени под ъгъл на двете къси страни на банкнотата. Холограмна лента с оптични ефекти  – редуващи се при промяна на ъгъла на наблюдение изображения на еделвайс и профил на Алеко Константинов; цветен холограмен портрет на Алеко Константинов; детайл от паметник на Алеко Константинов, променящ цвета си от смарагдовозелено към сапфиреносиньо при промяна на ъгъла на наблюдение; динамичен шахматен ефект с промяна на цвета от смарагдовозелено към сапфиреносиньо при промяна на ъгъла на наблюдение и обемно триизмерно изображение на числото 100. Мастило с оптичен ефект  – числото 100 е отпечатано с променящо цвета си мастило с динамичен шахматен ефект, което при промяна на ъгъла на наблюдение се променя от смарагдовозелено към сапфиреносиньо. Осигурителна нишка  – вградена в хартията и частично излизаща от обратната страна със светъл повтарящ се текст „БНБ 100“ и с динамичен шахматен ефект, променяща цвета си от смарагдовозелено към сапфиреносиньо. Изображението на повтарящия се текст „БНБ 100“ се чете от лицевата страна при поставяне на банкнотата срещу източник на светлина. Воден знак с висока резолюция  – наблюдава се при поставяне на банкнотата срещу източник на светлина. Състои се от полутоново изображение с висока резолюция на портрета на Алеко Константинов. Изображенията се наблюдават и от обратната страна на банкнотата. \r\nБанкнотите с номинална стойност 100 лева, емисия 2003 г., продължават да бъдат в обращение заедно с банкнотите с номинална стойност 100 лева, емисия 2018 г.", "date": "2018.12.28", "title": "От днес влиза в обращение новата банкнота от 100 лв. с допълнителни защитни елементи"}
{"url": "http://www.focus-news.net/news/2018/12/28/2606270/aleksandar-vuchich-za-ubiystvoto-na-oliver-ivanovich-gotov-sam-da-mina-prez-poligrafa.html", "text": "Държавният глава на Сърбия Александър Вучич бе категоричен, че обвиненията, че официален Белград е замесен по някакъв начин в убийството на косовския политик от сръбски произход Оливер Иванович, са „страшни и отвратителни“ и увери, че като президент на страната е готов да се подложи на полиграф по всяко време, за да излезе истината наяве, отбелязва електронното издание на водещия белградски ежедневник  Danas . \r\nВучич подчерта, че ако властите в Прищина искат да обвинят Белград за убийството на Иванович, следва да „назоват имена“ и да представят убеждителни доказателства, за да бъдат арестувани заподозрените.  Тереза Герова", "date": "2018.12.28", "title": "Александър Вучич за убийството на Оливер Иванович: Готов съм да мина през полиграфа"}
{"url": "http://www.focus-news.net/news/2018/12/28/2606275/stara-zagora-dvizhenieto-se-izvarshva-v-aktivnata-i-avariynata-lenta-po-avtomagistrala-trakiya-pri-km-182-v-posoka-burgas-poradi-patnotransportno-proizshestvie.html", "text": "Движението се извършва в активната и аварийната лента по автомагистрала „Тракия“ при км 182 в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2018.12.28", "title": "Стара Загора: Движението се извършва в активната и аварийната лента по автомагистрала „Тракия“ при км 182 в посока Бургас поради пътнотранспортно произшествие"}
{"url": "http://www.focus-news.net/news/2018/12/28/2606276/klinikata-po-hirurgiya-na-umbalsm-n-i-pirogov-poluchi-kato-darenie-spetsialen-trenazhor-za-obuchenie-na-mladite-lekari-za-laparoskopski-operatsii.html", "text": "Клиниката по хирургия на УМБАЛСМ „Н. И. Пирогов“ получи като дарение специален тренажор, за да могат младите лекари да усвояват специфичните детайли при лапароскопските операции. Това съобщиха от пресцентъра на  лечебното заведение . Специалният апарат е дарение от фирмата „Джонсън & Джонсън България“. Компанията подпомага активно своите партньори в продължителното, следдипломното обучение на медицинските специалисти на всички нива. \r\nБлагодарение на доброто партньорство през 2018 г. 4 групи млади лекари от хирургията на УМБАЛСМ „Н. И. Пирогов“ имаха възможност да посещават специални курсове във ВМА. 3 от тях бяха в Клиника по жлъчно-чернодробна и панкреатична хирургия с ръководител Проф. Никола Владов и една от групите - в Клиника по Ендоскопска хирургия с ръководител Доц. Пламен Иванов. \r\nВ знак на съпричастност към целия обучителен процес фирмата „Джонсън & Джонсън България“ предоставя на хирургията на „Пирогов“ за безвъзмездно ползване много полезен тренажор. Чрез него младите специалисти могат да упражняват и развиват умения като лапароскопски манипулации,хирургически шевове, координация на ръцете в лапароскопски условия и т.н. Този тренажор е само първата стъпка в дългия обучителен процес по миниинвазивна хирургия.  \r\nФирма „Джонсън§Джонсън\" има сключен договор с Военна болница, където ще продължи обучението на хирурзи и през 2019 година. Там хирурзите ще могат да присъстват и на хирургия на живо. Така предложените форми на обучение дават шанс за комплексна предварителна подготовка, без рискове за увреда. \r\nПо този начин компанията допринася както за добрата медицинска практика, така и за безопасността и ползите на по-добре лекувани и доволни пациенти, посочват от компанията.", "date": "2018.12.28", "title": "Клиниката по хирургия на УМБАЛСМ „Н. И. Пирогов“ получи като дарение специален тренажор за обучение на младите лекари за лапароскопски операции"}
{"url": "http://www.focus-news.net/news/2018/12/28/2606274/sport-tomova-zapochva-sreshtu-amerikanka-v-brizbeyn.html", "text": "Виктория Томова ще играе срещу американката Дженифър Брейди в първия кръг на квалификациите на първия турнир за новия сезон в Бризбейн, Австралия на твърди кортове, с награден фонд 1 милион долара.  \r\nТомова е 157-а в световната ранглиста в момента, а Брейди е 141-а. Двете не са се срещали досега. При успех на Томова, във втория кръг българката ще играе с победителката от мача между водачката в схемата Александра Крунич от Сърбия и Кристина МакХейл Съединените щати. \r\nВенцислав ДРАГОМАНОВ", "date": "2018.12.28", "title": "Спорт: Томова започва срещу американка в Бризбейн"}
{"url": "http://www.focus-news.net/news/2018/12/28/2606273/vecernji-list-harvatiya-za-sasht-dogovorat-za-dostavkite-na-f-16-ne-e-martav.html", "text": "За Израел сделката за продажба на изтребители F-16 на Хърватия е мъртва – или поне според местните медии. За САЩ обаче нещата стоят по различен начин. Водещото загребско издание   Vecernji List  съобщава, че по неофициална информация САЩ са изпратили писмо до Израел, в което подробно са изложени условията, които страната трябва да изпълни, за да даде Вашингтон „зелена светлина“ за доставките на бойните самолети. \r\nОт редакцията припомнят, че Загреб настоява да закупи модернизираната версия на самолета – F-16 „Барак“ и нито една друга опция не устройва хърватите. Съгласно разпространената информация, Конгресът на САЩ е одобрил доставките за Хърватия на „оригиналния“ модел на самолета. Според източници обаче Вашингтон все още преговаря по отделна процедура за „модернизация“ на изтребителите, които следва да бъдат продадени на Загреб. САЩ, които – според оценката на редакцията - винаги са оптимисти по отношението на намиране на решение, все още разчитат споразумението да бъде изпълнено. Според Израел обаче договорът за продажбите на самолети на Хърватия е мъртво. Вече бившият министър на отбраната на САЩ Джеймс Матис е отхвърлил предложението на израелския премиер Бенямин Нетаняху да облекчи изискванията на американската страна към израелците, без които няма да бъде издаден лиценз за продажба на Хърватия.  . Тереза Герова", "date": "2018.12.28", "title": "Vecernji List (Хърватия): За САЩ договорът за доставките на F-16 не е мъртъв"}
{"url": "http://www.focus-news.net/news/2018/12/28/2606264/api-i-stolichna-obshtina-shte-obsadyat-dali-da-se-vavede-taksa-za-preminavaneto-po-severnata-tangenta-na-sofiya.html", "text": "Очаква се Агенция „Пътна инфраструктура\" (АПИ) и Столичната община да обсъдят дали да се въведе такса за преминаването по Северната скоростна тангента на София. Северната тангента е основен път за бърза връзка между кварталите в северозападната и югоизточната част на столицата. \r\nПо план от 2019 година пътят, който свързва транзитния трафик от автомагистралите „Хемус“, „Тракия“, „Струма“ и Калотина ще бъде платен.", "date": "2018.12.28", "title": "АПИ и Столична община ще обсъдят дали да се въведе такса за преминаването по Северната тангента на София"}
{"url": "http://www.focus-news.net/news/2018/12/28/2606277/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Пътищата са предимно сухи. По усойните места са възможни заледени участъци. Пътните настилки са обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. До края на деня движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.28", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/12/28/2606278/dobrich-v-remont-sa-chasti-ot-okolovrastniya-pat.html", "text": "В ремонт са части от околовръстния път на Добрич. Предвидено е те да продължат до 30 декември, предаде кореспондентът на  Радио „Фокус” – Варна . Движението от км 99+500 до км 105+400 и от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Няма въведени промени в движението на автомобили в областта. Пътните настилки са сухи. Духа слаб вятър, температурата е около нулата.  \r\nЖулиета НИКОЛОВА", "date": "2018.12.28", "title": "Добрич: В ремонт са части от околовръстния път"}
{"url": "http://www.focus-news.net/news/2018/12/28/2606279/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са предимно сухи. На места има мокри участъци, като по усойните и планински райони са възможни заледявания. Пътищата са обработени и проходими при зимни условия. Натоварено движение се наблюдава по автомагистрала „Струма“ и главен път Е-79, както и по второкласен път Симитли – Гоце Делчев. През нощта не са регистрирани тежки пътни инциденти в областта. Няма ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛивия НИНОВА", "date": "2018.12.28", "title": "Благоевград: Повишена е опасността от падащи камъни в Кресненското дефиле и по второкласен път Симитли – Гоце Делчев"}
{"url": "http://www.focus-news.net/news/2018/12/28/2606283/pss-dobri-sa-usloviyata-za-turizam-v-planinite.html", "text": "Добри са условията за туризъм в планините, особено в часовете преди обяд. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Следобед се очаква влошаване на метеорологичните условия. Сутрешните температури са от 0 до минус 3 градуса. На повечето места има висока разкъсана облачност. Условията за ски са подходящи в Банско, Родопите, Пампорово, Чепеларе, Витоша и Боровец.  \r\nНяма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.28", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/28/2606280/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.12.28", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/28/2606282/to-vima-nova-demokratsiya-obvini-siriza-v-ideologichesko-prikrivane-na-terorizma.html", "text": "Министърът на отбраната в сянка от основната опозиционна партия в Гърция „Нова демокрация“ - Василис Кикилиас, разгневи правителството на премира Алексис Ципрас за предполагаемото му безразличие към тероризма и го обвини, че използва реторика, която осигурява идеологическа защита за терористите, съобщава електронното издание на атинския ежедневник  To Vima . \r\nКикилиас направи изявлението си при посещение на църквата „Свети Дионисий\" в столичния квартал Колонаки, където в четвъртък при експлозия на самоделно взривно устройство пострадаха полицай и служител на храма.  \r\nСъобщено бе, че около църквата се събират бездомни хора, които търсят подслон, но никой не е забелязал кутията за обувки, в която е било поставено устройството. \r\nВзривът избухна в момент, когато полицаят е извършвал оглед кутията. Полицията е особено обезпокоена от факта, че не е имало предупреждение преди или след като импровизираното устройство е било поставено пред църквата. \r\n„Ние многократно предупреждавахме, че порочният кръг на грубо насилие трябва да спре. Притеснени сме, че устройството е задействано без предупредителен телефонен сигнал. Това показва посоката, в която се движат нещата по отношение на обществения ред и сигурността в Атина”, заяви Кикилиас пред журналисти. \r\nТой осъди начина, по който правителството подхожда към въпросите на сигурността.„Всички онези, които с реторика на омраза проправят пътя по отношение на идеологията и политиката за сляпо насилие, нанасят щети на страната и трябва много внимателно да преосмислят нещата. В „Нова Демокрация“ сме много загрижени за начина, по който правителството на СИРИЗА-„Независими гърци“ подхожда към въпросите за обществения ред в нашата страна“, призна Кикилиас. Тереза Герова", "date": "2018.12.28", "title": "To Vima: „Нова демокрация“ обвини СИРИЗА в идеологическо прикриване на тероризма"}
{"url": "http://www.focus-news.net/news/2018/12/28/2606281/143-dushi-sa-bili-nastaneni-v-tsentara-za-krizisno-nastanyavane-na-bezdomni-hora-prez-izminalata-nosht.html", "text": "143 души са били настанени в Центъра за кризисно настаняване на бездомни хора през изминалата нощ. Това съобщи за  Агенция „Фокус“  директорът на Кризисния център в кв. \"Захарна фабрика\". Тя обясни, че с всеки изминал ден броят на хората, които нощуват в центъра, се увеличава. \r\nЦветилена СИМЕОНОВА", "date": "2018.12.28", "title": "143 души са били настанени в Центъра за кризисно настаняване на бездомни хора през изминалата нощ"}
{"url": "http://www.focus-news.net/news/2018/12/28/2606285/shumen-na-mesta-v-oblastta-sa-vazmozhni-mokri-uchastatsi-patishtata-sa-obraboteni-sreshtu-zaledyavane.html", "text": "Нормално се осъществява движението в областта, предаде репортер на  Радио „Фокус“ - Шумен . Пътните настилки са преобладаващо сухи. На места са възможни мокри участъци. Пътищата са обработени срещу заледяване. Времето е без валежи и мъгли. Ришки проход е отворен без ограничения. Върбишки проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за автомобили над 3.5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за автомобили над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2018.12.28", "title": "Шумен: На места в областта са възможни мокри участъци, пътищата са обработени срещу заледяване"}
{"url": "http://www.focus-news.net/news/2018/12/28/2606284/kyustendil-dvizhenieto-mezhdu-selo-pastra-i-rilski-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилски манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Пътищата в областта са проходими при зимни условия. Пътните настилки са предимно сухи. Видимостта навсякъде е добра. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2018.12.28", "title": "Кюстендил: Движението между село Пастра и Рилски манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2018/12/28/2606286/plovdiv-obraboteni-i-opesacheni-sa-patnite-nastilki-po-visokite-i-usoyni-mesta-v-oblastta.html", "text": "Обработени и опесъчени са пътните настилки по високите и усойни места в областта. Това съобщи за  Радио „Фокус“ - Пловдив  дежурният в Областно пътно управление. Сняг е имало на хижа „Студенец\", но и там пътищата са обработени. На останалите места в областта пътищата са нормално проходими и сухи. Проходът Троян – Кърнаре е забранен за преминаване на автомобили над 12 тона. Все още е ограничено и движението на камиони над 12 тона по пътя Поповица - Болярци. Срокът на ограничението е до 2 януари, а обходният маршрут е по пътя Поповица - Садово - Кочево - Болярци. Забранено е и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут е по пътя Кричим - Девин. Опасност от свличане на земна и скална маса има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. Температурите в областта варират от минус 3 до 1 градуса. \r\nЦветана ТОНЧЕВА", "date": "2018.12.28", "title": "Пловдив: Обработени и опесъчени са пътните настилки по високите и усойни места в областта"}
{"url": "http://www.focus-news.net/news/2018/12/28/2606288/veliko-tarnovo-do-11-yanuari-sluzhbata-po-kadastar-v-grada-nyama-da-priema-zayavleniya-zaradi-izvarshvane-na-inventarizatsiya.html", "text": "До 11 януари 2019 година Агенцията по геодезия, картография и кадастър в града няма да приема заявления от граждани. Причината е извършване на инвентаризация, която ще започне на 2 януари. Това съобщиха за  Радио „Фокус“ – Велико Търново  от Службата като уточниха, че процесът ще протече във всички териториални звена в страната до края на януари. По време на инвентаризацията Гише „Получаване“ навсякъде ще работи и ще предоставя услуги на граждани без прекъсване. Приемането на заявления по електронен път, чрез КАИС портал, ще продължи да се осъществява постоянно и без прекъсване. Работното време остава непроменено  – от 09.00 до 17.30 часа. Приемът на заявления по електронен път няма да бъде нарушен. \r\nМария НЕДЕВА", "date": "2018.12.28", "title": "Велико Търново: До 11 януари Службата по кадастър в града няма да приема заявления заради извършване на инвентаризация"}
{"url": "http://www.focus-news.net/news/2018/12/28/2606291/pazardzhik-mostat-v-selo-boshulya-ostava-zatvoren-za-tovarni-avtomobili-s-teglo-nad-10-tona.html", "text": "Натоварено е движението по главните пътища на територията на областта, пътните настилки са сухи. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.12.28", "title": "Пазарджик: Мостът в село Бошуля остава затворен за товарни автомобили с тегло над 10 тона"}
{"url": "http://www.focus-news.net/news/2018/12/28/2606290/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни върху пътното платно. \r\nВенцеслав ИЛЧЕВ", "date": "2018.12.28", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/12/28/2606289/blagoevgrad-obshtinskiyat-savet-shte-provede-poslednata-si-sesiya-za-2018-godina.html", "text": "От 09.30 часа в зала „22 септември“ ще се проведе последната сесия на Общински съвет – Благоевград за 2018 година, включени за разглеждане са 32 точки. Това съобщиха за  Радио „Фокус“ – Пирин  от Общинския съвет. Първите 5 точки, включени в предварителния дневен ред, представляват питания от общинските съветници Калоян Ханджийски, Злата Ризова, Гергана Янчева, Милан Богдански и Антон Асиски и Албина Анева-Томова. Веднага след това се предвижда гласуване на план-сметка за дейностите по чл. 62 от Закона за местните данъци и такси. В рамките на днешното заседание местните парламентаристи ще разгледа и гласуват още предложение, относно партньорство на община Благоевград с ЮЛНЦ „Югозападен обществено-информационен център“ по проект „Осигуряване на услуги за социално включване и заетост – Мост за включване” по Процедура  чрез подбор на проектни предложения BG05M9OP001-2.032 „Социално включване в общността” на Оперативна програма „Развитие на човешките ресурси 2014- 2020 г.”; план-програма за преминаване на едносменен режим на обучение в училищата на територията на Община Благоевград; приемане на годишните план-програми за развитие на читалищната дейност в Община Благоевград за 2019 година; предложение, относно молба от „МЕТАЛКОМ ИНВЕСТ” ЕООД - гр. Благоевград, с управител Иван Ангелов Давидков, за прекратяване на съсобственост чрез продажба на 411/581 идеални части от  поземлен имот с идентификатор № 04279.607.45 по кадастрална карта и кадастралните регистри на гр. Благоевград, одобрени със Заповед РД-18-32/ 10 май 2006 г. от Изпълнителния директор на АК, последно изменение със Заповед № 18-5151 на Началник на СГКК- Благоевград, представляващ част от УПИ VII - 607.7, 607.14, 607.15, 607.16, кв. 2  по плана на „Бачиново” - гр. Благоевград, съгласно ПУП-ПРЗ одобрен със заповед № 1198/ 08 юли 2015 г. Също така по време на сесията ще бъдат обсъдени и гласувани отпускане на помощи за лица от града, предоставяне на имоти под наем за различни дейности, свързани със спорт и развитие на социалните услуги в общината. Като последна точка е включено и разглеждане актуалното финансово и правно състояние на общинското звено Камерна опера - Благоевград, заради което по-рано този месец бе свикано и извънредно заседание на местния парламент. \r\nЛивия НИНОВА", "date": "2018.12.28", "title": "Благоевград: Общинският съвет ще проведе последната си сесия за 2018 година"}
{"url": "http://www.focus-news.net/news/2018/12/28/2606292/kyustendil-izvarshvat-se-zasileni-proverki-v-magazinnata-mrezha-za-prodazhba-na-pirotehnicheski-izdeliya.html", "text": "Извършват се засилени проверки в магазинната мрежа за продажба на пиротехнически изделия. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й за продажба на пиротехника трябва да има издадени полицейски разрешения. В рамките на проверките се следи дали са налични тези разрешителни, както и дали изделията имат упътване на български език и сертификат за качество. Обръща се внимание и на целостта на опаковките. \r\nВенцеслав ИЛЧЕВ", "date": "2018.12.28", "title": "Кюстендил: Извършват се засилени проверки в магазинната мрежа за продажба на пиротехнически изделия"}
{"url": "http://www.focus-news.net/news/2018/12/28/2606293/veliko-tarnovo-46-sluchaya-na-varitsela-sa-registrirani-v-oblastta-za-sedmitsa.html", "text": "46 случая на варицела са регистрирани в областта за седмица. Това е броят на заболелите за периода от 17 до 23 декември, съобщиха за  Радио „Фокус“ – Велико Търново  от Регионалната здравна инспекция в града. 36 души са лекувани в областната болница. Има деветима заболели в Горна Оряховица и един в Лясковец. За миналата седмица в региона са отчетени и осем случая на ентероколити – по три в Търново и Горна Оряховица и два в Павликени. Регистрирани са и петима пациенти с варицела, както и четирима с туберкулоза. При заболелите от остри респираторни заболявания също има леко увеличение и те са 42, а за сравнение в предходната седмица от 10 до 16 декември те са били 38. \r\nНадежда КРЪСТЕВА", "date": "2018.12.28", "title": "Велико Търново: 46 случая на варицела са регистрирани в областта за седмица"}
{"url": "http://www.focus-news.net/news/2018/12/28/2606295/kyustendil-obshtinskiyat-savet-shte-provede-poslednoto-si-zasedanie-za-2018-godina.html", "text": "Общинският съвет ще проведе последното си заседание за 2018 година. Това съобщи за  Радио „Фокус” – Кюстендил  Михаела Крумова, председател на Общинския съвет. Заседанието ще започне от 14.00 часа в залата на Общината. В предварителния дневен ред са включени 21 точки. Първите две от тях касаят провеждане на избор на председател на Общинския съвет за следващите шест месеца. Съветниците трябва да гласуват предложения за изменение и допълнение на Наредбата за определяне и администриране на местните такси и цени на услуги, както и на Наредбата за определяне размера на местните данъци. В дневния ред е включена и точка за определяне размера на такса за битови отпадъци за 2019 година. В рамките на заседанието трябва да бъдат определени минималните и максимални цени за таксиметров превоз на пътници на един километър пробег и на броя таксиметрови автомобили, работещи на територията на община Кюстендил. \r\nВенцеслав ИЛЧЕВ", "date": "2018.12.28", "title": "Кюстендил: Общинският съвет ще проведе последното си заседание за 2018 година"}
{"url": "http://www.focus-news.net/news/2018/12/28/2606294/varna-suhi-sa-patnite-nastilki-na-teritoriyata-na-oblastta-vidimostta-e-dobra.html", "text": "Предимно сухи са пътните настилки на територията на Варна и областта, предаде репортер на  Радио „Фокус“ – Варна . Пътищата от републиканската пътна мрежа са проходими при зимни условия без въведени допълнителни ограничения. Времето е ясно, видимостта е добра. Временна организация на движение е въведена и по част от пътя Златни пясъци – Варна заради ремонтни дейности. От км 94+000 до км 90+800 трафикът се осъществява двупосочно в лявото платно съобразно създадената организация за движение. Движението в участъка Кранево – Варна при км 83+100 е ограничено за моторни превозни средства над 10 тона. \r\nМарияна ВАЛЕНТИНОВА", "date": "2018.12.28", "title": "Варна: Сухи са пътните настилки на територията на областта, видимостта е добра"}
{"url": "http://www.focus-news.net/news/2018/12/28/2606299/dobrich-vse-poveche-turisti-ot-ispaniya-poseshtavat-darzhavniya-kulturen-institut-dvoretsa-v-balchik.html", "text": "Все повече туристи от Испания посещават Държавния културен институт „Двореца“ в Балчик. Това съобщи директорът на Държавния културен институт – Културен център (ДКИ-КЦ) „Двореца“ в Балчик Жени Михайлова, предаде кореспондент на  Радио „Фокус” – Варна . „За сравнение през тази година красивият Архитектурно-парков комплекс е посетен от 1 025 испанци, а през 2017 година – от 304-ма. Значително нараснал е общият брой на посетителите на ДКИ-КЦ „Двореца“ през 2018 г. – 258 380. През миналата година посетителите са наброявали 231 372-ма. Най-многобройни са румънските туристи (115 900), следваните от българите (57 500) и руснаците (36 600). Тази тенденция се запазва от предходната година. „Дворецът“ е посещаван също от англичани, поляци, германци, французи. Отчита се тенденция на нарастване броя на чешките туристи\", посочи Михайлова. По думите ѝ 1 125 чехи са посетили „Двореца“ тази година, докато през миналата те са наброявали 919.  \r\n„Държавният културен институт отчита увеличение на приходите със 100% за периода 2014 - 2018 година. Над 10% се очаква да бъде увеличението този сезон. Това ще стане ясно след окончателното приключване на резултатите\", каза още тя. Според нея с най-голям дял е печалбата от продажба на билети за посещение на „Двореца“. „И през следващата година цената ще се запази – 6 лв. за възрастни, 2 лв. за деца, учащи и пенсионери, 12 лв. за посещение на цялото семейство с деца, независимо от техния брой\", каза още тя.  \r\n„Най-многобройни са туристите, избрали „Двореца“ с опознавателна цел\", посочи Жени Михайлова. Тя допълни, че приходите за годината надхвърлят 1 700 000 лв. „Ние сме за една каса, защото това ще облекчи туристите, а ние работим за тях”, посочи Жени Михайлова. По думите ѝ от години съществува и втора каса на входовете на „Двореца“. Тя е на СУ „Св. Климент Охридски“, който стопанисва Ботаническата градина.  \r\nЖулиета НИКОЛОВА", "date": "2018.12.28", "title": "Добрич: Все повече туристи от Испания посещават Държавния културен институт „Двореца“ в Балчик"}
{"url": "http://www.focus-news.net/news/2018/12/28/2606297/pazardzhik-konstantiyskiyat-episkop-yakov-otsluzhva-arhiereyska-sveta-liturgiya-otsluzhva-v-paraklisa-sv-arhangel-mihail-na-gradskiya-zatvor.html", "text": "Света архиерейска Литургия отслужва Негово Преосвещенство Константийският епископ Яков в параклиса „Св. Архангел Михаил“ на затвора в Пазарджик по повод Рождественските празници, съобщи за  Радио „Фокус“ – Пазарджик  отец Стефан Йорданов от Архиерейското наместничество в областния град. След службата епископ Яков ще произнесе тържествено слово и ще разговаря с лишените от свобода. „Най-често по време на беседата му със затворниците той им дава християнски напътствия, позовавайки на Евангелието и неговите постулати и ги призовава към покаяния за греховете им“, уточни отец Стефан. Той допълни, че миналото лято 14 мъже на различна възраст от пазарджишкия затвор са приели светото Кръщение в името на Триединния Бог. Светото тайнство е отслужено от Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия“, уточни отец Боян. Кръстници на новопросветените в християнската вяра са станали техни събратя от затвора. На всеки от кръстените свещенослужителите подариха комплект бельо, кърпа и сапун. В края на богослужението епископ Яков лично закачи на гърдите на всеки от тях осветено кръстче, символ на Христовата вяра.", "date": "2018.12.28", "title": "Пазарджик: Константийският епископ Яков отслужва архиерейска света Литургия отслужва в параклиса „Св. Архангел Михаил“ на градския затвор"}
{"url": "http://www.focus-news.net/news/2018/12/28/2606296/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Пътните настилки в Сливенска област са сухи и нормално проходими. Трафикът е интензивен, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.12.28", "title": "Сливен: Затворени за тежки автомобили над 10 т. са проходите Твърдишки и Вратник"}
{"url": "http://www.focus-news.net/news/2018/12/28/2606300/dnevni-avaz-bosna-novogodishen-priziv-ot-vuchich-sarbiya-i-republika-srabska-tryabva-da-se-darzhat-zaedno-ako-iskat-da-otseleyat.html", "text": "Ако искат да оцелеят, Сърбия и Република Сръбска трябва да се държат заедно. Това предупреди държавният глава на западната ни съседка Александър Вучич, отбелязва електронното издание на водещия сараевски ежедневник  Dnevni Avaz . \r\nОбръщайки се към гражданите на Република Сръбска, Вучич ги призова да не се поддават на лъжите, разпространявани от някои, които „не знаят в коя посока да гледат“.  \r\n„Република Сръбска е оцеляла, защото има силна подкрепа от Сърбия. Без нея – не ме питайте, не искам да казвам какво биха направили всички, които се стремят към унищожаването на Република Сръбска“, подчерта сръбският президент.  \r\nСъщевременно Вучич увери, че Белград не се намесва във вътрешните работи нито на Република Сръбска, нито на други държави. Тереза Герова", "date": "2018.12.28", "title": "Dnevni Avaz (Босна): Новогодишен призив от Вучич: Сърбия и Република Сръбска трябва да се държат заедно, ако искат да оцелеят"}
{"url": "http://www.focus-news.net/news/2018/12/28/2606302/vratsa-35-godishen-mazh-e-zadarzhan-za-proyavena-agresiya-sreshtu-meditsinski-ekip-v-kozloduy.html", "text": "35-годишен мъж е задържан за проявена агресия срещу лекарски екип в Козлодуй. Това съобщиха от  ОДМВР-Враца . Сигналът е подаден на 27.12.2018г., около 19.10 часа в РУ-Козлодуй, от дежурен лекар в ЦСМП в гр.Козлодуй, който заявил, че лице в нетрезво състояние буйства, държи се непристойно и пречи на медицинския екип. Изпратеният на мястото полицейски екип задържал 35-годишен мъж от гр.Враца, който е задържан в РУ-Козлодуй.", "date": "2018.12.28", "title": "Враца: 35-годишен мъж е задържан за проявена агресия срещу медицински  екип в Козлодуй"}
{"url": "http://www.focus-news.net/news/2018/12/28/2606303/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Острата реторика между власт и опозиция в Гърция, новогодишно интервю на държавния глава на Сърбия Александър Вучич, скандалът около освобождаването под домашен арест на обвиняеми по случая „Империя“ в Македония и сделката за доставки на изтребители F-16 на Хърватия са част от основните теми, върху които акцентират водещите балкански печатни издания. \r\n***  Държавният глава на Сърбия Александър Вучич бе категоричен, че обвиненията, че официален Белград е замесен по някакъв начин в убийството на косовския политик от сръбски произход Оливер Иванович, са „страшни и отвратителни“ и увери, че като президент на страната е готов да се подложи на полиграф по всяко време, за да излезе истината наяве, отбелязва електронното издание на водещия белградски ежедневник  Danas . \r\nВучич подчерта, че ако властите в Прищина искат да обвинят Белград за убийството на Иванович, следва да „назоват имена“ и да представят убеждителни доказателства, за да бъдат арестувани заподозрените. \r\n***  Ако искат да оцелеят, Сърбия и Република Сръбска трябва да се държат заедно. Това предупреди държавният глава на западната ни съседка Александър Вучич, отбелязва електронното издание на водещия сараевски ежедневник  Dnevni Avaz . \r\nОбръщайки се към гражданите на Република Сръбска, Вучич ги призова да не се поддават на лъжите, разпространявани от някои, които „не знаят в коя посока да гледат“.  \r\n„Република Сръбска е оцеляла, защото има силна подкрепа от Сърбия. Без нея – не ме питайте, не искам да казвам какво биха направили всички, които се стремят към унищожаването на Република Сръбска“, подчерта сръбският президент.  \r\nСъщевременно Вучич увери, че Белград не се намесва във вътрешните работи нито на Република Сръбска, нито на други държави. \r\n***  Министърът на отбраната в сянка от основната опозиционна партия в Гърция „Нова демокрация“ - Василис Кикилиас, разгневи правителството на премира Алексис Ципрас за предполагаемото му безразличие към тероризма и го обвини, че използва реторика, която осигурява идеологическа защита за терористите, съобщава електронното издание на атинския ежедневник  To Vima . \r\nКикилиас направи изявлението си при посещение на църквата „Свети Дионисий\" в столичния квартал Колонаки, където в четвъртък при експлозия на самоделно взривно устройство пострадаха полицай и служител на храма.  \r\nСъобщено бе, че около църквата се събират бездомни хора, които търсят подслон, но никой не е забелязал кутията за обувки, в която е било поставено устройството. \r\nВзривът избухна в момент, когато полицаят е извършвал оглед кутията. Полицията е особено обезпокоена от факта, че не е имало предупреждение преди или след като импровизираното устройство е било поставено пред църквата. \r\n„Ние многократно предупреждавахме, че порочният кръг на грубо насилие трябва да спре. Притеснени сме, че устройството е задействано без предупредителен телефонен сигнал. Това показва посоката, в която се движат нещата по отношение на обществения ред и сигурността в Атина”, заяви Кикилиас пред журналисти. \r\nТой осъди начина, по който правителството подхожда към въпросите на сигурността.„Всички онези, които с реторика на омраза проправят пътя по отношение на идеологията и политиката за сляпо насилие, нанасят щети на страната и трябва много внимателно да преосмислят нещата. В „Нова Демокрация“ сме много загрижени за начина, по който правителството на СИРИЗА-„Независими гърци“ подхожда към въпросите за обществения ред в нашата страна“, призна Кикилиас. \r\n***  Цялата македонска общественост се изправи на крака, когато президентът Георге Иванов отстрани членовете на ВМРО-ДПМНЕ, заподозрени в случаите на Специализираната прокуратура. Сега, няколко години по-късно, лозунгите на протестиращите „Шутка не ти бяха, Никола“, „Ще лежите“ вече не се използват, използват, а тениските с лицата на тримата прокурори от органа са загубили своята стойност. Резултатът е почти същият - бившите държавни служители не биват застигнати от правосъдието, което гражданите очакват. Макар медийните среди да спекулират, че бившият шеф на тайната полиция Сашо Миялков и бизнесменът Орце Камчев ще си купят свободата, потвърждението, че Специализираната прокуратура предлага домашен арест за Камчев и други обвиняеми по делото „Империя\", както и за Миле Янакиески и Кирил Божиновски разгневи и шокира обществеността, констатират в редакцията на електронното издание на македонския вестник  „Независен“ . \r\nПрокурорът Лили Стефанова внесе искането в Апелативния съд късно в четвъртък следобед, а това на закрити заседания бяха взети първите решения за освобождаване от затвора на мошениците от старата власт. След месец и половина от ареста излезе най-богатият македонец Орце Камчев и неговият бизнес партньор Цветан Панделевски. Очаква се да бъдат освободени и други заподозрени по случая „Империя\", както и Миле Янакиески и Кирил Божиновски. Специализираната прокуратура не е дала предложение и становище само за бившия шеф на тайната полиция и не е известно официално дали Сашо Миялков ще си бъде у дома за Нова година, вместо в затвора в Шутка. По неофициална информация на вестника Специализираната прокуратура ще даде положително становище и за него.  \r\nТези решения се взимат в момент, в който правителството настоява за въвеждането на промени в Наказателния кодекс, които ще доведат до намаляване на присъдите на някои от осъдените по случаите на Специализираната прокуратура, по-специално „Тръст“. С промените в два ключови члена на кодекса правителството ще си осигури необходимите гласове за прокарване на конституционните промени. Гласовете ще бъдат осигурени от народния представител Зекир Рамчилович, който е в близкото обкръжение на бизнесмена Сеад Кочан (обвиняем по делото „Тръст“), народния представител Владанка Авирович и бившия министър Елизабета Канческа-Милевска, която е обвинена по делото „Търгове\". Четвъртият глас се очаква да бъде осигурен от депутата Емилия Александрова, която е в родствени отношения със Сашо Миялков. \r\nПри такава поредица от обстоятелства, в които бившият премиер Никола Груевски избяга от правосъдието, когато от затвор се освобождават представители на старата власт в Македония, които правителството представяше като олицетворение на престъпността и когато се внасяха промени в законите, които оказват влияние на делата на Специализираната прокуратура, част от обществото проблематизира съществуването на тази институция, която трябваше да донесе справедливост. За професор Миряна Найческа, участвала в Цветната революция, последната стъпка на Специализираната прокуратура е удар срещу трудната и продължителната борба на гражданите за промяна в системата. Според нея с тези процедури институцията се обезсмисля и се създава впечатлението, че всичко е голямо шоу и парад, който трябва да заблуди гражданите. \r\n***  За Израел сделката за продажба на изтребители F-16 на Хърватия е мъртва – или поне според местните медии. За САЩ обаче нещата стоят по различен начин. Водещото загребско издание   Vecernji List  съобщава, че по неофициална информация САЩ са изпратили писмо до Израел, в което подробно са изложени условията, които страната трябва да изпълни, за да даде Вашингтон „зелена светлина“ за доставките на бойните самолети. \r\nОт редакцията припомнят, че Загреб настоява да закупи модернизираната версия на самолета – F-16 „Барак“ и нито една друга опция не устройва хърватите. Съгласно разпространената информация, Конгресът на САЩ е одобрил доставките за Хърватия на „оригиналния“ модел на самолета. Според източници обаче Вашингтон все още преговаря по отделна процедура за „модернизация“ на изтребителите, които следва да бъдат продадени на Загреб. САЩ, които – според оценката на редакцията - винаги са оптимисти по отношението на намиране на решение, все още разчитат споразумението да бъде изпълнено. Според Израел обаче договорът за продажбите на самолети на Хърватия е мъртво. Вече бившият министър на отбраната на САЩ Джеймс Матис е отхвърлил предложението на израелския премиер Бенямин Нетаняху да облекчи изискванията на американската страна към израелците, без които няма да бъде издаден лиценз за продажба на Хърватия. \r\n***", "date": "2018.12.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/12/28/2606304/rositsa-dimitrova-obshtina-veliko-tarnovo-nyamame-priyut-za-bezdomni-hora-no-se-grizhim-za-tyah-prez-tsyalata-godina.html", "text": "Община Велико Търново няма приют за бездомни хора, но тя помага на тези в затруднено положение през цялата година. Това каза в ефира на  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. В тази насока в града работи социалната услуга „Обществена трапезария“. Тя е насочена към хора, които имат ниски доходи или нямат такива. „Ние сме длъжни и наш ангажимент като Община е да насочим вниманието си именно към тези хора. Използват се ресурси, които държавният бюджет и европейското финансиране позволяват. Вече трета година Общината със средства от фонд „Социална закрила“ към Министерство на труда и социалната политика реализира услугата, в която храним 75 човека от Велико Търново. Те получават топъл обяд, който е изключително питателен и това сочи обратната връзка, която се поддържа с тях“, обясни Росица Димитрова, като уточни, че сред тези хора има и лица, които са бездомни. Подборът на хората става чрез справки с Дирекция „Социално подпомагане“. \r\nПриют за бездомни предстои да бъде разкрит в Горна Оряховица по общински проект. Местна църква подпомага хора в затруднено положение, като им осигурява подслон в студените дни. Причината във Велико Търново да няма подобна структура е, че според новия социален закон общините ще водят съвместна политика в помощ на хората със затруднения и те ще се пренасочват в близки градове. „Вероятно след официалното разкриване на услугата в Горна Оряховица ще се направят междуобщински споразумения и когато има хора в такава нужда, те да бъдат насочвани към услугата“, обясни социалният експерт. \r\nЛуиза ТРАНЧЕВА", "date": "2018.12.28", "title": "Росица Димитрова, Община Велико Търново: Нямаме приют за бездомни хора, но се грижим за тях през цялата година"}
{"url": "http://www.focus-news.net/news/2018/12/28/2606305/varna-avtomobil-e-katastrofiral-v-rayona-na-vertoletna-aviobaza-chayka-po-patya-varna-beloslav-nyama-postradali.html", "text": "Автомобил е катастрофирал в района на вертолетна авиобаза „Чайка“ по пътя Варна – Белослав. Това съобщи  слушател на Радио „Фокус“ – Варна . По думите му на място е имало екипи на полицията и пожарната, като вероятната причина за пътното произшествие е заледен участък. От полицията потвърдиха за инцидента. При произшествието няма пострадали граждани. Катастрофиралият автомобил е преместен от платното за движение и трафикът към този момент се осъществява нормално. \r\nМарияна ВАЛЕНТИНОВА", "date": "2018.12.28", "title": "Варна: Автомобил е катастрофирал в района на вертолетна авиобаза „Чайка“ по пътя Варна – Белослав, няма пострадали"}
{"url": "http://www.focus-news.net/news/2018/12/28/2606308/tsvetan-tsvetanov-pred-gerb-bansko-rakovodstvoto-na-partiyata-stoi-tvardo-zad-kmeta-georgi-ikonomov.html", "text": ".Ръководството на ГЕРБ стои твърдо зад кмета на Банско Георги Икономов. Сигурен съм, че структурата на партията в Банско ще продължи да бъде една от първите в страната и ще спечели отличен резултат на местния и европейския вот догодина. Това заяви пред над 200 представители на ГЕРБ-Банско председателят на ПГ на ГЕРБ и зам.-председател на партията Цветан Цветанов по време на празнична вечер, с която заедно изпратиха изключително успешната 2018 година, съобщиха от пресцентъра на  ГЕРБ . \r\n\"Вярвам, че разумът ще надделее и проблемите в ски зона Банско ще бъдат решени, защото това е в интерес не само на любителите на зимните спортове, но и на децата, които трябва да имат пълноценен достъп до природата\", посочи Цветанов пред актива на партията в Банско. Той изрази удовлетвореността си от най-новата придобивка на града - детска градина за близо 100 деца. \r\nКметът на Банско Георги Икономов благодари на Цветанов и на премиера Бойко Борисов за подкрепата през годините и за всичките проекти, които бяха реализирани на територията на общината. По думите му средствата, които получава общината от правителството, допринасят както за подобряването на средата за живот, така и за развитието на туризма. \"Изпращаме изключително успешна 2018 година и за нас е голяма чест да го направим с един голям приятел на Банско - Цветан Цветанов\", заяви Икономов и припомни, че общинската организация на ГЕРБ в Банско до този момент все още няма загубени избори.", "date": "2018.12.28", "title": "Цветан Цветанов пред ГЕРБ-Банско: Ръководството на партията стои твърдо зад кмета Георги Икономов"}
{"url": "http://www.focus-news.net/news/2018/12/28/2606307/razgrad-18-godishno-momiche-e-postradalo-pri-katastrofa-na-patya-grad-kubrat-selo-savin.html", "text": "18-годишно момиче е пострадало при катастрофа на пътя град Кубрат - село Савин. Това съобщиха от  ОДМВР - Разград . Сигналът за инцидента е подаден около обяд на 27 декември. Девойката с тримесечен стаж зад волана изгубила контрол над автомобила и се преобърнала по таван в крайпътна канавка. След инцидента е откарана в МБАЛ-Русе, където е настанена в Неврологично отделение с фрактура на 6-и гръбначен прешлен. По случая е образувано досъдебно производство.", "date": "2018.12.28", "title": "Разград: 18-годишно момиче е пострадало при катастрофа на пътя град Кубрат - село Савин"}
{"url": "http://www.focus-news.net/news/2018/12/28/2606306/shumen-novogodishna-banitsa-s-kasmeti-shte-bade-razdadena-vav-veliki-preslav.html", "text": "Новогодишна баница с 19 късмета ще бъде раздадена във Велики Преслав. Това съобщи за  Радио „Фокус“ - Шумен  Дарина Минева от общинска администрация. Като късмети са осигурени различни семейни игри, сувенири за дома, както и материали за рисуване и творчество за децата. „Тази годината късметите са насочени към семейството, радостта споделена с децата, сплотеността и уюта в дома\", каза Дарина Минева. Традиционното разрязване на баницата ще се състои от 11.30 часа пред сградата на Общината. В началото ще бъде отслужен водосвет. Местни майстори са приготвили над 500 парчета новогодишна баница, като са осигурили и специален късмет. \r\nИвелина ИВАНОВА", "date": "2018.12.28", "title": "Шумен: Новогодишна баница с късмети ще бъде раздадена във Велики Преслав"}
{"url": "http://www.focus-news.net/news/2018/12/28/2606301/ministar-neno-dimov-shte-dade-brifing-v-sgradata-na-mosv-vav-vrazka-sas-sastoyanieto-na-transgranichvata-reka-dragovishtitsa.html", "text": "Министърът на околната среда и водите Нено Димов ще даде брифинг в 11.00 часа в сградата на МОСВ на бул. „Мария Луиза“ 22. Това съобщиха от пресцентъра на  Министерството на околната среда и водите . Ще бъде представена информация за състоянието на трансграничната река Драговищица на територията на Република Сърбия и предприетите от българската държава мерки.", "date": "2018.12.28", "title": "Министър Нено Димов ще даде брифинг в сградата на МОСВ във връзка със състоянието на трансграничвата река Драговищица"}
{"url": "http://www.focus-news.net/news/2018/12/28/2606310/kyustendil-shofyor-na-avtobus-e-prevozval-uchenitsi-sled-upotreba-na-upoyvashti-veshtestva.html", "text": "Шофьор на автобус е превозвал ученици след употреба на упойващи вещества, съобщиха  ОДМВР – Кюстендил . При проверка на автобус със софийска регистрация на 27 декември пътни полицаи са установили, че 36-годишният водач управлява след употреба на упойващи средства. Тестът е направен с техническо средство, водачът е отказал да му бъде взета кръв за анализ. Проверката е извършена на главен път Е-79 в близост до разклона за Кочериново. Пътниците са били ученици, пътуващи на екскурзия до Банско. Фирмата, собственик на автобуса, е изпратила друг шофьор и децата са продължили пътуването по маршрут, не са бедствали. По случая е започнато досъдебно производство в Районно управление – Рила, уведомен е дежурен прокурор от Районна прокуратура – Дупница.", "date": "2018.12.28", "title": "Кюстендил: Шофьор на автобус е превозвал ученици след употреба на упойващи вещества"}
{"url": "http://www.focus-news.net/news/2018/12/28/2606298/nezavisen-makedoniya-spetsializiranata-prokuratura-zagubi-smisal-ot-sashtestvuvaneto-si.html", "text": "Цялата македонска общественост се изправи на крака, когато президентът Георге Иванов отстрани членовете на ВМРО-ДПМНЕ, заподозрени в случаите на Специализираната прокуратура. Сега, няколко години по-късно, лозунгите на протестиращите „Шутка не ти бяха, Никола“, „Ще лежите“ вече не се използват, използват, а тениските с лицата на тримата прокурори от органа са загубили своята стойност. Резултатът е почти същият - бившите държавни служители не биват застигнати от правосъдието, което гражданите очакват. Макар медийните среди да спекулират, че бившият шеф на тайната полиция Сашо Миялков и бизнесменът Орце Камчев ще си купят свободата, потвърждението, че Специализираната прокуратура предлага домашен арест за Камчев и други обвиняеми по делото „Империя\", както и за Миле Янакиески и Кирил Божиновски разгневи и шокира обществеността, констатират в редакцията на електронното издание на македонския вестник  „Независен“ . \r\nПрокурорът Лили Стефанова внесе искането в Апелативния съд късно в четвъртък следобед, а това на закрити заседания бяха взети първите решения за освобождаване от затвора на мошениците от старата власт. След месец и половина от ареста излезе най-богатият македонец Орце Камчев и неговият бизнес партньор Цветан Панделевски. Очаква се да бъдат освободени и други заподозрени по случая „Империя\", както и Миле Янакиески и Кирил Божиновски. Специализираната прокуратура не е дала предложение и становище само за бившия шеф на тайната полиция и не е известно официално дали Сашо Миялков ще си бъде у дома за Нова година, вместо в затвора в Шутка. По неофициална информация на вестника Специализираната прокуратура ще даде положително становище и за него.  \r\nТези решения се взимат в момент, в който правителството настоява за въвеждането на промени в Наказателния кодекс, които ще доведат до намаляване на присъдите на някои от осъдените по случаите на Специализираната прокуратура, по-специално „Тръст“. С промените в два ключови члена на кодекса правителството ще си осигури необходимите гласове за прокарване на конституционните промени. Гласовете ще бъдат осигурени от народния представител Зекир Рамчилович, който е в близкото обкръжение на бизнесмена Сеад Кочан (обвиняем по делото „Тръст“), народния представител Владанка Авирович и бившия министър Елизабета Канческа-Милевска, която е обвинена по делото „Търгове\". Четвъртият глас се очаква да бъде осигурен от депутата Емилия Александрова, която е в родствени отношения със Сашо Миялков. \r\nПри такава поредица от обстоятелства, в които бившият премиер Никола Груевски избяга от правосъдието, когато от затвор се освобождават представители на старата власт в Македония, които правителството представяше като олицетворение на престъпността и когато се внасяха промени в законите, които оказват влияние на делата на Специализираната прокуратура, част от обществото проблематизира съществуването на тази институция, която трябваше да донесе справедливост. За професор Миряна Найческа, участвала в Цветната революция, последната стъпка на Специализираната прокуратура е удар срещу трудната и продължителната борба на гражданите за промяна в системата. Според нея с тези процедури институцията се обезсмисля и се създава впечатлението, че всичко е голямо шоу и парад, който трябва да заблуди гражданите. Тереза Герова", "date": "2018.12.28", "title": "„Независен“ (Македония): Специализираната прокуратура загуби смисъл от съществуването си"}
{"url": "http://www.focus-news.net/news/2018/12/28/2606312/sport-uest-hem-pobedi-kato-gost-sauthemptan-s-21.html", "text": "Уест Хем победи като гост Саутхемптън с 2:1 в последния мач от 19-ия кръг на английската Висша лига. Домакините поведоха с гол на Нейтън Редмънд след почивката, но само три минути по-късно бившият халф на Лацио, бразилецът Фелипе Андерсон, вкара два гола за 6 минути и донесе победата за лондончани. \r\nТака Уест Хем се реваншира за поражението от Уотфорд с 0:2 в миналия кръг и записа осми успех за сезона, с което се изкачи до девета позиция с 27 точки. Саутхемптън регистрира десета загуба в шампионата и остава 16-и с 15 точки.", "date": "2018.12.28", "title": "Спорт: Уест Хем победи като гост Саутхемптън с 2:1"}
{"url": "http://www.focus-news.net/news/2018/12/28/2606311/vidin-34-godishna-zhena-e-zadarzhana-za-pritezhanie-na-marihuana-i-ketamin.html", "text": "34-годишна жена е задържана за притежание на марихуана и кетамин. Това съобщиха от  ОДМВР - Видин . Жената е от Видин и е отведена в ареста за срок до 24 часа. Полицейски служители извършили претърсване в апартамента ѝ в комплекс „Химик“ на 27 декември. В жилището разследващите открили плик със 17 грама зелена суха листна маса и пакет с около 115 грама бяло прахообразно вещество. При полевия наркотест тревата реагирала на канабис, а бялата прах индикирала на наркотичното вещество кетамин. Работата по случая продължава, в РУ - Видин е образувано досъдебно производство.", "date": "2018.12.28", "title": "Видин: 34-годишна жена е задържана за притежание на марихуана и кетамин"}
{"url": "http://www.focus-news.net/news/2018/12/28/2606309/sofiya-nyakolko-dushi-protestirat-pred-sgradata-na-kevr-sreshtu-poskapvaneto-na-vodata.html", "text": "Няколко души са се събрали пред сградата на КЕВР в София на протест срещу поскъпването на водата, предаде репортер на  Агенция „Фокус“ . Протестиращите носят плакат с надпис \"Убивате ни с тока, водата и парното! И за въздуха ли ще плащаме?\" \r\nКомисията за енергийно и водно регулиране ще реши окончателно днес на закрито заседание каква ще е цената на водата и природния газ от 1 ануари 2019 г. Разчетите на регулатора сочат, че цените на ВиК услугите трябва да се повишат с до 10 на сто, а скокът на природния газ да е с около3,5%. \r\nЦветилена СИМЕОНОВА", "date": "2018.12.28", "title": "София: Няколко души протестират пред сградата на КЕВР срещу поскъпването на водата"}
{"url": "http://www.focus-news.net/news/2018/12/28/2606313/kyustendil-tri-avtovoza-sa-izgoreli-pri-pozhar-vav-firmen-obekt-v-dupnitsa.html", "text": "Три автовоза са изгорели при пожар тази нощ във фирмен обект в Дупница, съобщиха от  ОДМВР – Кюстендил . Пожарът е угасен от два противопожарни екипа на Районна служба „Пожарна безопасност и защита на населението” – Дупница. Спасени от огъня са два товарни автомобила и шест леки, паркирани наблизо. Причините за възникването на пожара се изясняват от РУ - Дупница.", "date": "2018.12.28", "title": "Кюстендил: Три автовоза са изгорели при пожар във фирмен обект в Дупница"}
{"url": "http://www.focus-news.net/news/2018/12/28/2606315/varna-publichno-obsazhdane-na-proektobyudzheta-za-2019-godina-shte-se-provede-v-obshtinata.html", "text": "Публично обсъждане на проектобюджета за 2019 година ще се проведе в Общината, предаде репортер на  Радио „Фокус“ – Варна . Обсъждането ще се състои от 11.00 часа в зала „Пленарна“ на Община Варна. Проектобюджетът за 2019 година възлиза на 475 млн. лева. Не се предвижда увеличение на размера на данъците и общинските такси, се посочва към документите с разчетите на бюджета. Изпълнението на бюджета ще се базира на работа по приоритети – запазване на данъчната тежест на гражданите, спортни прояви и инвестиции в областта на спорта през годината, образование и туризъм, като заложените дейности и мероприятия в Програмата за туризъм, в Туристическия информационен център и инвестициите в градската среда спомагат за популяризирането и утвърждаването на Варна като търсена туристическа дестинация. През 2019 година Община Варна има намерение да тегли дълг, за да финансира различни инфраструктурни проекти, сред които рибарското пристанище „Карантината“. \r\nСлед като през 2017 година Варна беше Европейска младежка столица, градът е избран и получи приза Европейски град на спорта за 2019 година на официална церемония в Европейския парламент в Брюксел. Експертите от Асоциацията на европейските столици и градове на спорта са оценили кандидатурата на Варна за Европейски град на спорта през 2019 г. с 84,5 точки от 100 възможни. Градът получава това признание във връзка с богатия си спортен календар, дейностите за популяризирането на масовия и детски спорт и изграждането и модернизацията на спортната база. Варна получи приза Европейски град на спорта за 2019 г. на официална церемония в Европейския парламент в Брюксел на 4 декември 2018 година и във връзка с това един от приоритетите в проектобюджета за следващата година са инвестиции в спорта. . \r\nМарияна ВАЛЕНТИНОВА", "date": "2018.12.28", "title": "Варна: Публично обсъждане на проектобюджета за 2019 година ще се проведе в Общината"}
{"url": "http://www.focus-news.net/news/2018/12/28/2606314/afp-korab-s-nad-300-spaseni-migranti-dostigna-bregovete-na-ispaniya.html", "text": "Кораб на благотворителната организация „Отворени ръце“ с 311 спасени мигранти, основно от Африка, достигна бреговете на Испания и бе закотвен в пристанище близо до Гибралтар, предава  AFP . \r\nПо данни на организацията мигрантите, спасени край бреговете на Либия, са предимно от Сомалия, Нигерия и Мали. Те бяха спасени на 21 декември от три кораба, но Италия и Малта отказаха да ги приемат на своя земя, припомня агенцията. Тереза Герова", "date": "2018.12.28", "title": "AFP: Кораб с над 300 спасени мигранти достигна бреговете на Испания"}
{"url": "http://www.focus-news.net/news/2018/12/28/2606316/kyustendil-37-godishna-zhena-e-postradala-pri-katastrofa-na-avtomagistrala-struma.html", "text": "37-годишна жена е пострадала при катастрофа на автомагистрала „Струма”, съобщиха от  ОДМВР – Кюстендил . Инцидентът е станал около 3.00 часа през нощта. Пострадала е 37-годишна жена, която е шофирала лек автомобил. Тя пътувала от Бобошево към Благоевград и при включването в автомагистрала „Струма“ се е ударила в товарен автомобил. Пострадалата е настанена в дупнишка болница за лечение. Причините за произшествието изяснява РУ - Дупница.", "date": "2018.12.28", "title": "Кюстендил: 37-годишна жена е пострадала при катастрофа на автомагистрала „Струма”"}
{"url": "http://www.focus-news.net/news/2018/12/28/2606317/sliven-30-godishen-mazh-e-zadarzhan-za-proizvodstvo-na-narkotitsi-v-grada.html", "text": "Спецакция по линия „Наркотици“ е проведена вчера от криминалисти на РУ-Сливен на територията на града. Това съобщиха от  ОДМВР-Сливен . Операцията е осъществена при непрекъсната връзка и надзор на Окръжна прокуратура. В хода на акцията са извършени процесуално-следствени действия на адрес в квартал „Клуцохор“. На място, в момента на производство на синтетичен наркотик, е задържан 30-годишния А.Я., криминално проявен и осъждан за кражба. Доброволно е предал 5 пликчета, съдържащи кристалообразно вещество, което при полевия тест е реагирало на метамфетамин. При обиска в кухнята на жилището са намерени и иззети прекурсори, необходими за производството на синтетични наркотични вещества, съдове, колби, шишета с различни течности, електронна везна, вещества и други предмети, имащи отношение към престъпната дейност.  \r\nА.Я. е отведен и задържан в РУ-Сливен за 24 часа. Работата по досъдебното производство продължава.", "date": "2018.12.28", "title": "Сливен: 30-годишен мъж е задържан за производство на наркотици в града"}
{"url": "http://www.focus-news.net/news/2018/12/28/2606318/plovdiv-chetiri-leki-avtomobila-i-mikrobus-sa-izgoreli-pri-pozhar-v-kv-izgrev.html", "text": "Четири леки автомобила и микробус изгоряха в кв. „Изгрев” зад Преспите. Това съобщи за  Радио „Фокус” - Пловдив  инспектор Цвятко Дешев, говорител на Областната дирекция „Пожарна безопасност и защита на населението”. Сигналът е бил подаден в 16.52 часа вчера. Пожарът е тръгнал от купето на микробуса. Вследствие от разрастването му са били унищожени още 4 леки автомобила в съседство. Пожарникарите, които са пристигнали на място, са спасили два съседни гаража и 1 лекотоварен автомобил. \r\n„Причините за пожара са в процес на установяване“, каза Дешев. \r\nЦветана ТОНЧЕВА", "date": "2018.12.28", "title": "Пловдив: Четири леки автомобила и микробус са изгорели при пожар в кв. „Изгрев”"}
{"url": "http://www.focus-news.net/news/2018/12/28/2606319/burgas-novi-uchastnitsi-i-sabitiya-obogatyavat-artistichnata-mrezha-na-tvorcheskiya-bulevart.html", "text": "С девет нови участници разшири обхвата си артистичната мрежа на Община Бургас – „БулевАРТ“, съобщиха от пресцентъра на  Общината . Към арт пространството на града се присъединиха различни обекти, които ще обогатят още повече културната му програма. Сред имената има добре познати и любими на бургазлии места, но и нови обекти, чиято цел е да станат такива в най-скоро време – кафе „Ротонда“, ресторант „8 mamas“, бар „Таргет“, бистро „Мазето“ и др. \r\nНовите обекти  ще допринесат за по-привлекателния градски облик и за по-пълноценното културно ежедневие на жителите и гостите на Бургас, а с наближаването на топлите месеци ще наситят артистичния дух на града с множество прояви на открито. \r\nС присъединяването на новите членове „БулевАРТ“ вече има 18 пълноправни обекта-участници, които, паралелно с развитието на основния си бизнес, инициират и провеждат различни културни и арт прояви. Сцени на открито, различни пърформанси, артистични срещи, представяне на художествени произведения, насърчаване на творческото начало сред младежите и децата под различна форма, са само част от инициативите, които ще организират новите участници. \r\nМрежата на сетивата „БулевАРТ“ е отворена за още участници, които искат да допринесат за обогатяване на културния живот в града и споделят общи ценности за поддържане и развитие на неговия уникален и артистичен дух. Освен възможността за реализация на идеите си, чрез участието си, те стават част от единна мрежа от съмишленици, обединени от общи ценности и визия. \r\nЧрез новия сайт на „БулевАРТ“ – http://site.boulevart.bg, членовете на мрежата вече могат сами да публикуват и популяризират своите предстоящи събития. Едновременно с това електронната страница дава поле за представяне на артисти от различни сфери, които биха желали да разширят възможностите си за изява на различни места.", "date": "2018.12.28", "title": "Бургас: Нови участници и събития обогатяват артистичната мрежа на творческия „БулевАРТ“"}
{"url": "http://www.focus-news.net/news/2018/12/28/2606321/plovdiv-11-ulitsi-sa-remontirani-v-grad-kuklen-prez-2018-g.html", "text": "11 улици са ремонтирани в град Куклен през 2018 г., съобщиха за  Радио „Фокус“ - Пловдив  от Общината. Това са част от ул. Плиска, ул. „Яне Сандански“, ул. „Възраждане“, ул. „Бачо Киро“, ул. „Хан Крум“, ул. „Захари Стоянов“, ул. „Искра“, част от ул. „Студенец“, ул. „Димчо Дебелянов“, ул. „Речна“ и ул. „Малина“. В по-голямата част от улиците ремонта се състоеше в подмяна на водопроводната мрежа, газифициране, изграждане на нови тротоари и бордюри и цялостно асфалтиране. \r\nВ момента тече изграждане на две улици с канализация в Промишлено търговска зона Куклен на стойност 800 000 лв. \r\nПочистено е и дерето от двете страни на улица „Речна“, между улица „Райна Княгиня“ и улица „Славянска“. От речното корито са премахнати дървета, храсти, отпадъци и наноси, които възпрепятстваха течението на реката и повишаваха риска от преливане и наводняване на улици и къщи. Ремонтът на улица „Речна“ се състоеше в подмяна на водопровода, почистване на площадното пространство пред входа на църква „Св. Тодор“ и изграждане на нова пътна настилка от бетонни ивици по цялата улица и площада пред църквата. Монтирана е изцяло нова чешма на мястото на старата, където отново потече изворна вода. \r\nВ момента тече ремонт на площадните алеи в централният парк на град Куклен.", "date": "2018.12.28", "title": "Пловдив: 11 улици са ремонтирани в град Куклен през 2018 г."}
{"url": "http://www.focus-news.net/news/2018/12/28/2606323/montana-ostava-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава забраната за преминаване на автомобили над 12 тона през прохода Петрохан, съобщиха за  Радио „Фокус“ – Видин  от Областно пътно управление - Монтана. Пътната настилка на прохода е суха, само на по-усойните места има заледени участъци, които са опесъчени. Температурата на въздуха е положителна. Трафикът през Петрохан е с нормална интензивност. \r\nАнна ЛОЗАНОВА", "date": "2018.12.28", "title": "Монтана: Остава забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2018/12/28/2606322/varna-regionalna-biblioteka-pencho-slaveykov-organizira-predstavyane-na-biografiyata-na-toni-servilo-po-povod-60-godini-ot-rozhdenieto-mu.html", "text": "Среща с майсторството на актьора Тони Сервило организира Регионална библиотека „Пенчо Славейков“ във Варна. Това съобщиха за  Радио „Фокус“ – Варна  от Регионалната библиотека във Варна. Отдел „Изкуство“ в библиотеката заедно с модератора на събитията Елица Матеева са подготвили среща на 5 януари от 10.00 часа, като в рубриката „Киноюбилей“ ще се представи биографията на италианския актьор Тони Сервило по повод 60-годишнината му. Ще бъде представен и филмът „Изумителният“ на режисьора Паоло Сорентино. \r\n„Изумителният“ показва онази интересна част от всяка съдба на политическия лидер – пропадането. \r\nМарияна ВАЛЕНТИНОВА", "date": "2018.12.28", "title": "Варна: Регионална библиотека „Пенчо Славейков“ организира представяне на биографията на Тони Сервило по повод 60 години от рождението му"}
{"url": "http://www.focus-news.net/news/2018/12/28/2606324/pazardzhik-prodalzhavat-deynostite-po-podmyana-na-vodoprovodna-mrezha-v-rayona-na-mezhdublokovite-prostranstva-yuzhno-ot-ulitsa-mariya-luiza.html", "text": "Продължават дейностите по подмяна на водопроводна мрежа в района на междублоковите пространства южно от улица „Мария Луиза“, приключи и работата по монтирането на такава мрежа в района на новото кръгово кръстовище на улиците „Петър Бонев“ и бул. „Александър Стамболийски“ в Пазарджик. Това каза за  Радио „Фокус“ – Пазарджик  инж. Димитър Мишев от „ВиК услуги“. Той уточни, че през тази година са доставени и монтирани нови хидрофорни помпа на всички жилищни блокове в града. „Тези помпи са поставяни при строителството на големите блокове над 8 етажа. Това са комплекс „Марица“, тези на улица „Дунав“ и на улиците „Лозенград“ и „Васил Левски“. През годините само на някои са подменени помпите, а през тази година доставихме и монтирахме на всички по една нова. Това ще доведе до по-малък разход на електроенергия и наличието на по-надеждни съоръжения“, коментира Мишев. \r\nВаня НИКОЛОВА", "date": "2018.12.28", "title": "Пазарджик: Продължават дейностите по подмяна на водопроводна мрежа в района на междублоковите пространства южно от улица „Мария Луиза“"}
{"url": "http://www.focus-news.net/news/2018/12/28/2606320/makfaks-makedoniya-prezidentat-na-makedoniya-shte-napravi-traditsionnoto-si-godishno-obrashtenie-v-parlamenta.html", "text": "Държавният глава на Македония Георги Иванов ще направи традиционното си годишно обръщение в Събранието, предава информационната агенция  „Макфакс“ . \r\nПрезидентът на югозападната ни съседка ще изнесе реч в 12:00 часа местно време (13:00 часа българско време). Не се привежда информация за съдържанието на словото му и за темите, върху които ще акцентира с него. \r\nВ последните седмици на напрежение в Скопие поставиха под въпрос дали Иванов ще изнесе речта си. В крайна сметка македонският президент взе решение да уважи традицията. Тереза Герова", "date": "2018.12.28", "title": "„Макфакс“ (Македония): Президентът на Македония ще направи традиционното си годишно обръщение в парламента"}
{"url": "http://www.focus-news.net/news/2018/12/28/2606328/die-presse-osadiha-gartsiya-zaradi-prilagane-na-sheriata-v-grazhdanski-dela.html", "text": "Съдът по правата на човека в Страсбург осъди Гърция за прилагане на шериата в граждански дела, съобщава австрийският национален ежедневник  Die Presse , като уточнява, че страната е единствената в Европейския съюз, в която при строги условия се допуска прилагането на ислямското право.  \r\nВ коректния случай властите в южната ни съседка са приложили шериата вместо обичайното гражданско право в спор за наследство. Съдиите в Страсбург видяха в случая нарушения на забраната за дискриминация, пояснява изданието.  \r\nКакъв е случаят? Гръцка вдовица се оплакала, че покойният й съпруг е наследил имущество, но след това е загубил голяма част от него. Сестрите на покойника оспорили наследството на мъжа, който е бил от мюсюлманското малцинство. Оттук произтича и решението за прилагане на шериата. В крайна сметка вдовицата получила една четвърт от наследството му. В Страсбург обаче са уверени, че вдовицата би наследила всичко, ако делото бе водено според гражданското законодателство на Гърция. \r\nГърция е единствената страна от ЕС, в която може да се прилага шериатарското право. Това е допустимо в Западна Тракия, в североизточната част на страната, на европейската граница на Гърция с Турция на изток и с България на север. В Западна Тракия, в резултат на вековното османско владичество, има и мюсюлманско малцинство - балкански  турци и помаци. От 1923 г., ако е необходимо и в ограничена степен, за тях се прилага законът на шериата. \r\nНо едва през тази година парламентът реши да въведе допълнително ограничение за местното прилагане на шериата: оттогава мюсюлманските духовници имат право да отсъждат по шериата, ако двете страни в спора са съгласни. В противен случай гражданската съдебна власт е компетентна в процесите.  \r\nВ крайна сметка съдиите в Страсбург приеха аргумента на вдовицата, че в Гърция „не е обективно и разумно оправдано различно третиране на хората от различни религии по въпросите на наследството\".  Тереза Герова", "date": "2018.12.28", "title": "Die Presse: Осъдиха Гърция заради прилагане на шериата в граждански дела"}
{"url": "http://www.focus-news.net/news/2018/12/28/2606330/sliven-30-godishen-mazh-e-zadarzhan-za-proizvodstvo-na-metamfetamin.html", "text": "30-годишен мъж е задържан за производство на метамфетамин. Това съобщиха от  ОДМВР - Сливен . Спецакцията по линия „Наркотици“ е проведена на 27 декември от криминалисти на РУ - Сливен на територията на града. Операцията е осъществена при непрекъсната връзка и надзор на Окръжна прокуратура. В хода на акцията са извършени процесуално-следствени действия на адрес в квартал „Клуцохор“. На място, в момента на производство на синтетичен наркотик, е задържан 30-годишен с инициали А.Я., криминално проявен и осъждан за кражба. Доброволно е предал 5 пликчета, съдържащи кристалообразно вещество, което при полевия тест е реагирало на метамфетамин. При обиска в кухнята на жилището са намерени и иззети прекурсори, необходими за производството на синтетични наркотични вещества, съдове, колби, шишета с различни течности, електронна везна, вещества и други предмети, имащи отношение към престъпната дейност.  \r\nА.Я. е отведен и задържан в РУ - Сливен за 24 часа. Работата по досъдебното производство продължава.", "date": "2018.12.28", "title": "Сливен: 30-годишен мъж е задържан за производство на метамфетамин"}
{"url": "http://www.focus-news.net/news/2018/12/28/2606329/dobrich-darzhavniyat-kulturen-institut-dvoretsa-priklyuchva-godinata-s-pochetna-gramota-za-prinosa-si-v-promotiraneto-na-balgariya-kato-uspeshna-turisticheska-destinatsiya.html", "text": "Държавният културен институт „Двореца“ приключва годината с почетна грамота за приноса си в промотирането на България като успешна туристическа дестинация. Това съобщи директорът на Държавния културен институт – Културен център (ДКИ-КЦ) в Балчик Жени Михайлова, предаде кореспондент на  Радио „Фокус” – Варна . Престижното признание е връчено от Илия Николаев, председател на Стопанска камара - Варна. „През миналата година ДКИ-КЦ „Двореца“ получи приз за български туристически обект за 2017 г., присъден от медийна онлайн група, награда за „Развитие на културния туризъм“ от 34-тото издание на международното туристическо изложение „Ваканция и СПА Експо“ и приз за развитие и опазване на културното наследство за дейности, които са в изпълнение на европейския проект „Трансгранична икономика в Румъния и България, опазваща природното и културно наследство“. Изключително богат културен живот отчита през 2018 г. ДКИ-КЦ „Двореца“. От началото на годината са организирани 27 изложби\", каза още Михайлова. По думите ѝ Български и чуждестранни посетители са имали възможност да се докоснат до златния фонд на България.  \r\n„В началото на годината в галерия „Тихото гнездо” беше представена изложбата „Избрано” - живописни платна на водещи български художници от IXX в. и XX в. Това са Христо Цокев, Владимир Димитров – Майстора, Дечко Узунов, Найден Петков и др. Тази изложба е реализирана съвместно с Художествена галерия „Христо Цокев” в Габрово и е посветена на годината на Европейското културно наследство, една инициатива на ЕС, насърчаваща повече хора да откриват и изучават културното наследство на Европа, създавайки чувство за принадлежност към общото семейство. Тази година „Дворецът“ показа на многобройните си посетители и уникален артефакт - нефритен амулет от XIV в., открит през 2017 г. при археологически разкопки на нос Калиакра\", посочи Михайлова.  \r\nПо думите ѝ „Златните страници на българската илюстрация. Илия Бешков и учениците му” е друг значим акцент в културния календар на ДКИ-КЦ „Двореца“ през годината. Тя добави, че изложбата е реализирана като част от националните културни прояви по време на българското председателство на Съвета на Европейския съюз. „В експозицията бяха включени 96 произведения на значими български графици и илюстратори от средата на 70-те и 80-те години на XX в. - Илия Бешков, Иван Кожухаров, Иван Кьосев, Наум Наумов, Никола Хаджитанев, Симеон Венов, Дарина Пенкова, Стоимен Стоилов и Тодор Цонев, работили над оформлението на българска и преводна детска книга, историческа и възрожденска българска литература, световен епос, поезия и български фолклор\", каза още Михайлова. По думите ѝ през 2018 г. в изложбените зали на „Двореца“ са представили множество живописни платна, няколко фотоизложби, експозиция с бронзови пластики и керамични произведения.  \r\n„Държавният културен институт отбеляза 24 май с нестандартна изложба, предизвикала огромен интерес. „Моята България” показа българската история и култура чрез захарни творения, пресъздаващи Желязната църква в Истанбул, античния театър в Пловдив, Нимфеума в „Двореца“, лика на Васил Левски, книгата „Под игото“ и други символи на българщината. ДКИ-КЦ „Двореца“ е реализирал през 2018-та и редица изложби извън страната. Това са пътуващата изложба „Вечната красота на Двореца в Балчик”, представена в Българския културен институт „Дом Витгенщайн” във Виена и в българското посолство в Берлин по специална покана на посланика ни там Ради Найденов\", добави тя. Поводът за това представяне е бил краят на българското председателство на Съвета на ЕС. „Тази година Културният институт бе домакин на две тематични седмици – чешка и италианска, отбелязани с изложби и концерти. Бе организирано представяне на две книги през годината – „Добър вечер, столетие мое” на актрисата Стоянка Мутафова и „Пътуване” с автор Анелия Хохварта, български лекар. Тя живее във Виена повече от 26 г., нейната книга е със социален принос, защото всички приходи от закупуването й се предоставят за каузата „Локомат за България“, допълни Михайлова. \r\nЖулиета НИКОЛОВА", "date": "2018.12.28", "title": "Добрич: Държавният културен институт „Двореца“ приключва годината с почетна грамота за приноса си в промотирането на България като успешна туристическа дестинация"}
{"url": "http://www.focus-news.net/news/2018/12/28/2606326/veliko-tarnovo-zadarzhan-e-65-godishen-mazh-sastavil-20-falshivi-dogovora-za-naem-na-zemedelska-zemya-v-pavlikeni.html", "text": "Задържан е 65-годишен мъж, съставил 20 фалшиви договора за наем на земеделска земя в Павликени. Това съобщиха от  ОДМВР – Велико Търново . Образувано е досъдебното производство. По време на разследването е установено, че съпричастност към извършеното престъпление има 65-годишен мъж с инициали П.П. от Павликени. Той съставил 20  неистински частни документи – договори за наем на земеделска земя  и ги използвал пред служител в  общинска служба „Земеделие“ – Павликени. На мъжа е взета мярка за неотклонение \"Подписка\", работата по случая продължава.", "date": "2018.12.28", "title": "Велико Търново: Задържан е 65-годишен мъж, съставил 20 фалшиви договора за наем на земеделска земя в Павликени"}
{"url": "http://www.focus-news.net/news/2018/12/28/2606325/plovdiv-dvama-dushi-sa-zadarzhani-za-ubiystvoto-na-63-godishen-mazh.html", "text": "Полицията задържа двама мъже за тежко криминално престъпление. Това съобщи за  Радио „Фокус“- Пловдив  говорителят на ОДМВР – Пловдив. Изясняват се  обстоятелствата, образувано е досъдебно производствo в 4 РУ. Около 23 часа снощи на тел. 112 постъпил сигнал за убит 63-годишен мъж на адрес в Пловдив. На местопроизшествието е извършен оглед. Процесуално-следствените действия продължават под ръководството на Окръжна прокуратура. \r\nЦветана ТОНЧЕВА", "date": "2018.12.28", "title": "Пловдив: Двама души са задържани за убийството на 63-годишен мъж"}
{"url": "http://www.focus-news.net/news/2018/12/28/2606331/targovishte-zadarzhano-e-18-godishno-momiche-izvarshilo-nyakolko-domovi-krazhbi.html", "text": "Младо момиче е задържано за извършване на няколко домови кражби в търговищко село. Това съобщиха от  ОДМВР - Търговище . На 27.12.2018 г. след проведени оперативно-издирвателни и процесуално-следствени действия в РУ-Търговище е доведена 18-годишно момиче от с. Буховци, община Търговище, за която е установено, че на 17.12.2018 г. чрез взломяване на единично стъкло на дървена дограма е проникнала в жилището на 46-годишен мъж от селото и е извършила кражба на телевизор. Същата е задържана в РУ-Търговище на основание чл. 72, ал. 1, т. 1 от Закона за МВР. По случая е образувано досъдебно производство. В РУ-Търговище след проведени през м. ноември т. г. оперативно-издирвателни действия бе установено, че същото момиче през 2017 г. е извършила три кражби на парични суми от къщи в същото село, на обща стойност 323 лв.  В рамките на образуваното по случаите досъдебно производство й е повдигнато обвинение.", "date": "2018.12.28", "title": "Търговище: Задържано е 18-годишно момиче, извършило няколко домови кражби"}
{"url": "http://www.focus-news.net/news/2018/12/28/2606333/sliven-nad-92-mln-leva-e-byudzhetat-na-obshtinata-za-2019-godina.html", "text": "По време на публично обсъждане беше представена финансовата рамка на бюджета на Общината за 2019 г. Пред следващата година ръководството на Община Сливен възнамерява да реализира приходи от над 92 млн. лева, като собствените приходи са над 35.7 млн. лева, предаде репортер на  Радио „Фокус“ – Сливен . Това е с близо 2 млн. по-малко, отколкото през 2018 година. Близо 12 млн. лева Община Сливен възнамерява да получи от местни данъци и такси. От делегирани от държавата дейности заложените приходи са над 57 млн. лева. \r\nПредложената от екипа на кмета Стефан Радев бюджетна рамка трябва да бъде одобрена от Общинския съвет. \r\nЛюдмила ЙОРГОВА", "date": "2018.12.28", "title": "Сливен: Над 92 млн. лева е бюджетът на Общината за 2019 година"}
{"url": "http://www.focus-news.net/news/2018/12/28/2606332/plovdiv-66-godishen-sobstvenik-na-semeen-hotel-v-asenovgrad-e-zaginal-sled-kato-e-skochil-ot-tretiya-etazh.html", "text": "66-годишен собственик на семеен хотел в Асеновград е починал, след като е скочил от третия етаж. Това съобщи за  Радио „Фокус” - Пловдив  говорителят на ОДМВР. Сигналът е подадена на 21 декември на тел. 112. Съобщено е за това, че мъжът е скочил от трети етаж на семеен хотел. Откаран е в болница с опасност за живота и по-късно е починал. По случая има образувано досъдебно производство за склоняване към самоубийство. \r\nЦветана ТОНЧЕВА", "date": "2018.12.28", "title": "Пловдив: 66-годишен собственик на семеен хотел в Асеновград е загинал, след като е скочил от третия етаж"}
{"url": "http://www.focus-news.net/news/2018/12/28/2606335/plovdiv-kmetat-inzh-ivan-totev-udalzhi-s-dva-dni-vakantsiyata-na-uchenitsite-vav-vrazka-s-podgotovkata-za-otkrivaneto-na-plovdiv-evropeyska-stolitsa-na-kulturata-2019.html", "text": "Със своя заповед кметът на Пловдив инж. Иван Тотев разпореди удължаване на зимната ваканция в училищата на територията на общината. Това съобщиха за  Радио „Фокус“ - Пловдив  от Общината. Неучебни за пловдивските ученици ще бъдат 3 и 4 януари 2019 г. Първият учебен ден е на 7 януари 2019 г. Причината е подготовката за откриващото събитие на домакинството на Пловдив като Европейска столица на културата, което ще се проведе на 12 януари 2019 г. \r\nВ момента на булевард „Цар Борис III Обединител“ са в ход строително-монтажните дейности по изграждане на сцената. Очакват се над 30 ТИР-а, които да доставят елементите на сцената и цялата техника, необходима за обезпечаване на мероприятието. \r\nВ тази връзка е създадена и временна организация на движението в Пловдив. \r\nЦветана ТОНЧЕВА", "date": "2018.12.28", "title": "Пловдив: Кметът инж. Иван Тотев удължи с два дни ваканцията на учениците във връзка с подготовката за откриването на Пловдив – Европейска столица на културата 2019"}
{"url": "http://www.focus-news.net/news/2018/12/28/2606334/vidin-nivoto-na-reka-dunav-se-e-povishilo-kray-novo-selo-s-32-sm-prez-izminaloto-denonoshtie.html", "text": "Нивото на река Дунав се е повишило край Ново село с 32 см през изминалото денонощие и водният стоеж е 150 см, съобщиха от местната  Хидрометеорологична станция . Нивото на реката край Видин е 182 см, регистрираното повишение е от 25 см. Край Лом през последното денонощие е измерено повишение от 16 см и водният стоеж е 188 см. Нивото на реката край Оряхово е 68 см, като там е регистрирано повишение за последното денонощие от 11 см. Температурата на водата край Ново село е 3.3 градуса, край Оряхово е 5.3 градуса.", "date": "2018.12.28", "title": "Видин: Нивото на река Дунав се е повишило край Ново село с 32 см през изминалото денонощие"}
{"url": "http://www.focus-news.net/news/2018/12/28/2606337/veliko-tarnovo-obshtina-svishtov-organizira-kontsert-i-tombola-s-nagradi-na-nova-godina.html", "text": "Община Свищов организира концерт и томбола с награди на Нова година. Това съобщи за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Общината. Той уточни, че празничната програма ще започне в 23.30 часа и по традиция ще се проведе на площад „Алеко“. В началото ѝ ще бъдат обявени резултатите от конкурсите на Община Свищов – за коледна картичка, украса, инициатива на 2018 година и послание за 2019 година. Новогодишен благослов ще отслужи от отец Михаил, а кметът на Свищов ще направи традиционното си обръщение към жителите. \r\nНовогодишна наздравица, фойерверки, баница с късмети и други вкусни изненади ще очакват присъстващите на централния площад в града. За празничното веселие ще се погрижи оркестър „Развитие“, а новогодишна томбола ще зарадва повече от двадесет семейства, които с настъпването на Новата 2019 година ще се приберат в домовете си с нови придобивки. Участието в състезанието е безплатно, билети ще се раздават на място. Единственото условие е всеки да се включи само с един талон. \r\nЛуиза ТРАНЧЕВА", "date": "2018.12.28", "title": "Велико Търново: Община Свищов организира концерт и томбола с награди на Нова година"}
{"url": "http://www.focus-news.net/news/2018/12/28/2606327/sofiya-protestirashtite-se-opitaha-da-nahluyat-v-sgradata-na-kevr-no-politsiyata-im-poprechi.html", "text": "Протестиращите се опитаха да нахлуят в сградата на КЕВР, но полицията им попречи, предаде репортер на  Агенция \"Фокус\" . \r\nЦветилена СИМЕОНОВА", "date": "2018.12.28", "title": "София: Протестиращите се опитаха да нахлуят в сградата на КЕВР, но полицията им попречи"}
{"url": "http://www.focus-news.net/news/2018/12/28/2606338/blagoevgrad-78-godishna-zhena-e-blasnata-ot-lek-avtomobil-v-gotse-delchev.html", "text": "78-годишна жена е блъсната от лек автомобил в Гоце Делчев. Това съобщиха от  ОДМВР – Благоевград . Инцидентът е станал на 27 декември около 18.20 часа на улица „Стара планина“ в град Гоце Делчев. Жената е пресичала на обозначено за това място. Шофьорът на автомобила е 22-годишен от града. Той не е пропуснал жената и така се е стигнало до инцидента. Пострадалата е с фрактура на дясната подбедрица. Пробата на водача на автомобила за употреба на алкохол е отрицателна.", "date": "2018.12.28", "title": "Благоевград: 78-годишна жена е блъсната от лек автомобил в Гоце Делчев"}
{"url": "http://www.focus-news.net/news/2018/12/28/2606343/montana-trima-dushi-sa-postradali-pri-katastrofa-na-pat--81-v-rayona-na-selo-komarevo.html", "text": "Трима души са пострадали при катастрофа на път II-81 в района на село Комарево. Това съобщиха от  ОДМВР - Монтана . Инцидентът в станал на 27 декември 2018 г. около 22.30 часа. Лице с инициали К.А. (на 20 г.) от град Берковица, водач на лек автомобил \"Фолксваген Голф\", движещ се в посока Монтана, е изгубил контрол над волана, излязъл е от пътното платно и се е преобърнал няколко пъти. В резултат на катастрофата са нанесени материални щети на автомобила и са пострадали трима пътници, които са настанени в ФСМП - Берковица с охлузни рани. На водача на лекия автомобил е извършена проба за употреба на алкохол, при което светлинната скала на дрегера е отчела 1,24 промила алкохол в издишания въздух. Водачът е приел показанията на техническото средство и отказал да даде кръвна проба. Задържан е в РУ Берковица за срок от 24 ч.  \r\nПо случая е образувано досъдебно производство в РУ Берковица.", "date": "2018.12.28", "title": "Монтана: Трима души са пострадали при катастрофа на път II-81 в района на село Комарево"}
{"url": "http://www.focus-news.net/news/2018/12/28/2606339/nzz-putin-poluchi-futuristichen-podarak-za-nova-godina.html", "text": "Новата руска ракетна система „Авангард“ подхранва надпреварата в развитието на свръхзвукови оръжия, която така или иначе се намира в правен вакуум. Швейцарското издание  Die Neue Zeurcher Zetung  публикува статия, в която поставя под съмнение истинността на данните, представени от официална Москва за системата, и припомня, че  все пак Русия е само един от играчите в надпреварата за хиперзвуковите оръжия. \r\nКогато става въпрос за нови оръжейни системи, Владимир Путин, иначе винаги сдържан и дори хладен, бързо омеква. Прекрасен подарък за Нова година е новата бойна система „Авангард“, която руската армия е изпитала успешно в сряда. Ракетната система е голяма победа за Русия и гаранция за сигурността й за десетилетия напред, увери лидерът на Кремъл.  Системата, която може да бъде оборудвана и с ядрени оръжия, е толкова бърза, че никоя отбранителна система в света не може да я прихване, обяви Путин в най-модерния команден център на Министерството на отбраната в Москва. Това незабавно добавиха държавни медии и експерти: сега Русия изпреварва конкурентите си в областта на свръхзвуковите оръжия. \r\nНо подаръкът, опакован с медийно внимание, остава някак съмнителен. Според руското министерство на отбраната „Авангард“ е тестван в орбита от база в Урал. Обявно бе, че бойната глава се е отделила и след това отново е навлязла в атмосферата. Според Министерството на отбраната тя се е движила със скорост,  27 пъти по-бърза от тази на звука, преди да порази целята си си в Далечния изток на Русия – на 6 000 мили от началната й точка.  \r\nДали обаче трябва да се доверяваме? Независимите наблюдатели, потвърдили твърденията, със сигурност не са били там, за да наблюдават какво се случва със системата; почти цялата налична информация идва от официални източници. В допълнение, властите пуснаха само кратък видеоклип, който не показва никакви подробности за бойната глава. Подобни изображения бяха показани по-рано тази година. Също така, тестът от 26 декември очевидно не е първият: според съобщения в медиите от 2015 г. са в ход опити, които са били частично успешни. \r\nДосега компютърните анимации за „Авангард“ са показали, че при повторно влизане в атмосферата тя се разпада на части, които са добре управляеми и не може да бъдат засечени от спътникови системи. Когато през март Путин представи „Авангард“ като едно от шестте футуристични, хиперзвукови оръжия, компютърните изображения предизвикаха известна подигравка сред публиката. \r\nМеждународните експерти не се съмняват, че Русия работи по разработването на свръхзвукови оръжия. Не е ясно докъде е стигнала в начинанието. И все пак Русия е само един от играчите в ускоряваща се надпревара в развитието на хиперзвуковите оръжия. Китай изпробва редица системи, включително и такива, които работят аналогично на „Авангард“. Пентагонът също наскоро ускори темпото. През април тогавашният министър на отбраната Джеймс Матис заяви, че развитието на хиперзвуковото оръжие е основен приоритет на страната. Армията, Военновъздушните сили и Военноморските сили сега разработват свръхзвукови ракетни системи заедно, които трябва да започнат да влязат на въоръжение до 2021 година. . Тереза Герова", "date": "2018.12.28", "title": "NZZ: Путин получи футуристичен подарък за Нова година"}
{"url": "http://www.focus-news.net/news/2018/12/28/2606340/targovishte-dvama-dushi-sa-zadarzhani-za-krazhba-ot-garazh-v-popovo.html", "text": "В РУ-Попово са установени извършители на кражба от гараж. Това съобщиха от  ОДМВР-Търговище . На 27.12.2018 г. в управлението е получен сигнал, че за времето от 16.12.2018 г. до 27.12.2018 г. е извършена кражба на печка на твърдо гориво и домакинска посуда от необитаемо гаражно помещение в необитаем дом в гр. Попово. След проведени незабавни оперативно-издирвателни действия са установени извършителите – 42-годишна жена и 16-годишен непълнолетен младеж, и двамата от гр. Попово, известни на полицията с извършени от тях предишни кражби. По случая се извършва проверка.", "date": "2018.12.28", "title": "Търговище: Двама души са задържани за кражба от гараж в Попово"}
{"url": "http://www.focus-news.net/news/2018/12/28/2606345/burgas-dvama-mazhe-sa-postradali-pri-sbivane-v-zala-za-hazartni-igri-v-slanchev-bryag.html", "text": "Двама мъже са пострадали при сбиване в зала за хазартни игри в Слънчев бряг. Това съобщиха от  ОДМВР - Бургас . Сигналът за инцидента е подаден на 26 декември т.г. около 13.00 часа в Районно управление - Несебър. Съобщено е за сбиване в зала за хазартни игри, разположена срещу апартхотел \"Флорес\" в Слънчев бряг. В резултат на полицейските действия е установено, че инцидента е възникнал между двама мъже на 20 и 28 години от село Гюльовца и трима мъже от село Оризаре на възраст между 19 и 44 години. От сбиването пострадали мъжете от село Гильовца, които получили наранявания по телата, а единия е с няколко избити зъба. Тримата мъже от село Оризаре направили пълни самопризнания за осъществените действия. Работата по случая продължава от служители на Районно управление – Несебър.", "date": "2018.12.28", "title": "Бургас: Двама мъже са пострадали при сбиване в зала за хазартни игри в Слънчев бряг"}
{"url": "http://www.focus-news.net/news/2018/12/28/2606342/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Изгонването на посланика на ЕС от Киншаса, присъда срещу Гърция за прилагането на шериата в граждански дела, евроскептицизмът на чехите и новата оръжейна система на Русия са част от основните теми, връху които акцентират водещите европейски печатни издания . \r\n***  Демократична република Конго даде срок от 48 часа на посланика на Европейския съюз, за да напусне страната, съобщава германският национален ежедневник  Die Frankfurter Allgemeine Zeitung . Причината за решението на властите в Киншаса са санкциите, наложени от Брюксел на множество политици от централноафриканската държава в навечерието на президентските избори.  \r\nВотът ще се проведе в неделя, 30 декември и се очаква той да доведе до демократична смяна на властта за първи път от половин век насам. Мнозина граждани на страната са уверени, че изборите ще бележат ново начало за Конго. Близо две седмици преди гласуването ЕС удължи с година срока на действие на санкциите срещу редица конгоански политици. \r\nОт редакцията припомнят, че според индекса на ООН ДР Конго е 15-тата най-бедна страна в света. \r\n***  Съдът по правата на човека в Страсбург осъди Гърция за прилагане на шериата в граждански дела, съобщава австрийският национален ежедневник  Die Presse , като уточнява, че страната е единствената в Европейския съюз, в която при строги условия се допуска прилагането на ислямското право.  \r\nВ коректния случай властите в южната ни съседка са приложили шериата вместо обичайното гражданско право в спор за наследство. Съдиите в Страсбург видяха в случая нарушения на забраната за дискриминация, пояснява изданието.  \r\nКакъв е случаят? Гръцка вдовица се оплакала, че покойният й съпруг е наследил имущество, но след това е загубил голяма част от него. Сестрите на покойника оспорили наследството на мъжа, който е бил от мюсюлманското малцинство. Оттук произтича и решението за прилагане на шериата. В крайна сметка вдовицата получила една четвърт от наследството му. В Страсбург обаче са уверени, че вдовицата би наследила всичко, ако делото бе водено според гражданското законодателство на Гърция. \r\nГърция е единствената страна от ЕС, в която може да се прилага шериатарското право. Това е допустимо в Западна Тракия, в североизточната част на страната, на европейската граница на Гърция с Турция на изток и с България на север. В Западна Тракия, в резултат на вековното османско владичество, има и мюсюлманско малцинство - балкански  турци и помаци. От 1923 г., ако е необходимо и в ограничена степен, за тях се прилага законът на шериата. \r\nНо едва през тази година парламентът реши да въведе допълнително ограничение за местното прилагане на шериата: оттогава мюсюлманските духовници имат право да отсъждат по шериата, ако двете страни в спора са съгласни. В противен случай гражданската съдебна власт е компетентна в процесите.  \r\nВ крайна сметка съдиите в Страсбург приеха аргумента на вдовицата, че в Гърция „не е обективно и разумно оправдано различно третиране на хората от различни религии по въпросите на наследството\". \r\n*** Най-евроскептичната страна в ЕС е съставена от антиевропейски настроени групи от целия политически спектър, пише  The Daily Express . \r\nТова е Чешката република, по думите на експерта по въпросите на ЕС Петрж Краточвил. В разговор с редакцията на изданието чешкият автор твърди, че политическата класа в страната обхваща всички евроскептични потоци, които могат да се открият и в Евросъюза, а чешкият електорат е „много по-евроскептичен от британския“. „Ситуацията при нас е уникална“, твърди той.  \r\n“Примерът на чешкия президент Земан е модел на социалдемократ, формално погледнато, който се смята за популист, който обаче не е сред критиците на ЕС, чиито глас се чува най-често и най-силно.  \r\n“Той например обича да повтаря, че е за европейска федерация, но в същото време е много критично настроен по въпросите на миграцията. Десните евроскептици в Чехия са много близки до британските консерватори.“  \r\n През миналия месец чешките лидери се присъединиха към все по-увеличаващия се списък от правителства в ЕС, които не подкрепиха Пакта на ООН за миграцията.  По този повод вицепремиерът на страната Ричард Брабец заяви, че „Чешката република от дълго време се придържа към принципа за разделяне на законната от незаконната миграция“.Според него окончателният му текст неотразява тези възгледи.   \r\n***  Новата руска ракетна система „Авангард“ подхранва надпреварата в развитието на свръхзвукови оръжия, която така или иначе се намира в правен вакуум. Швейцарското издание  Die Neue Zeurcher Zetung  публикува статия, в която поставя под съмнение истинността на данните, представени от официална Москва за системата, и припомня, че  все пак Русия е само един от играчите в надпреварата за хиперзвуковите оръжия. \r\nКогато става въпрос за нови оръжейни системи, Владимир Путин, иначе винаги сдържан и дори хладен, бързо омеква. Прекрасен подарък за Нова година е новата бойна система „Авангард“, която руската армия е изпитала успешно в сряда. Ракетната система е голяма победа за Русия и гаранция за сигурността й за десетилетия напред, увери лидерът на Кремъл.  Системата, която може да бъде оборудвана и с ядрени оръжия, е толкова бърза, че никоя отбранителна система в света не може да я прихване, обяви Путин в най-модерния команден център на Министерството на отбраната в Москва. Това незабавно добавиха държавни медии и експерти: сега Русия изпреварва конкурентите си в областта на свръхзвуковите оръжия. \r\nНо подаръкът, опакован с медийно внимание, остава някак съмнителен. Според руското министерство на отбраната „Авангард“ е тестван в орбита от база в Урал. Обявно бе, че бойната глава се е отделила и след това отново е навлязла в атмосферата. Според Министерството на отбраната тя се е движила със скорост,  27 пъти по-бърза от тази на звука, преди да порази целята си си в Далечния изток на Русия – на 6 000 мили от началната й точка.  \r\nДали обаче трябва да се доверяваме? Независимите наблюдатели, потвърдили твърденията, със сигурност не са били там, за да наблюдават какво се случва със системата; почти цялата налична информация идва от официални източници. В допълнение, властите пуснаха само кратък видеоклип, който не показва никакви подробности за бойната глава. Подобни изображения бяха показани по-рано тази година. Също така, тестът от 26 декември очевидно не е първият: според съобщения в медиите от 2015 г. са в ход опити, които са били частично успешни. \r\nДосега компютърните анимации за „Авангард“ са показали, че при повторно влизане в атмосферата тя се разпада на части, които са добре управляеми и не може да бъдат засечени от спътникови системи. Когато през март Путин представи „Авангард“ като едно от шестте футуристични, хиперзвукови оръжия, компютърните изображения предизвикаха известна подигравка сред публиката. \r\nМеждународните експерти не се съмняват, че Русия работи по разработването на свръхзвукови оръжия. Не е ясно докъде е стигнала в начинанието. И все пак Русия е само един от играчите в ускоряваща се надпревара в развитието на хиперзвуковите оръжия. Китай изпробва редица системи, включително и такива, които работят аналогично на „Авангард“. Пентагонът също наскоро ускори темпото. През април тогавашният министър на отбраната Джеймс Матис заяви, че развитието на хиперзвуковото оръжие е основен приоритет на страната. Армията, Военновъздушните сили и Военноморските сили сега разработват свръхзвукови ракетни системи заедно, които трябва да започнат да влязат на въоръжение до 2021 година. \r\n***", "date": "2018.12.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/12/28/2606341/blagoevgrad-nad-500-kulturni-sabitiya-sa-organizirani-v-obshtinata-prez-2018-godina.html", "text": "Последната сесия на Общински съвет – Благоевград за 2018 година започна с питания от общински съветници, касаещи актуални теми и проблеми свързани с областния център и малките населени места, предаде репортер на  Радио „Фокус“ - Пирин . В първоначалния дневен ред беше обявено, че ще бъдат зададени 5 въпроса, но в хода на заседанието броят им беше намален до три. Едно от тях бе отправено от общинския съветник Калоян Ханджийски, който зададе въпрос във връзка договорената цена за тон боклук и бетонирането му. Той посочи цените за транспорт на 1 тон отпадък е 47.90 лв.  \r\nЗлата Ризова отправи питане свързано с футболния клуб „Пирин”. Питането ѝ касаеше приходите на отбора. Тя зададе и въпрос, свързан с културната политика в Благоевград. То се отнасяше за дейността на Камерна опера, но и на останалите културни институции. По темата отговори зам.-кметът на Община Благоевград Христина Шопова, която заяви, че отчет за културните институти и културната програма се изготвя през месец юни.  Тя посочи, че над 500 са културните събития, които са били организирани през 2018 година, което от своя страна е показателно за дейността, която извършват всички културни институции. \r\nДенис НИКИФОРОВ", "date": "2018.12.28", "title": "Благоевград: Над 500 културни събития са организирани в Общината през 2018 година"}
{"url": "http://www.focus-news.net/news/2018/12/28/2606344/blagoevgrad-mezhdu-200-i-500-leva-e-tsenata-na-survachkite-v-grada.html", "text": "Между 2.00 и 5.00 лева е цената на сурвачките в града, сочи репортерска проверка на  Радио „Фокус“ – Пирин . В Коледните къщички, които са разположени пред Община Благоевград, както и на пазара в града, са изложени различни модели сурвачки. \r\nСурвачкката е украсена дрянова пръчка, с която по стар български обичай хората взаимно се „сурвакат“ на Нова година, като леко се удрят по гърбовете с пожелания за здраве, щастие, берекет и т.н. Търговците посочват, че по-голямата част от хората предпочитат не да си купят сурвачки, а сами да си ги изработят, или ако решат да си купуват сурвачка, избират тази, която има по-автентичен вид. \r\nЛивия НИНОВА", "date": "2018.12.28", "title": "Благоевград. Между 2.00 и 5.00 лева е цената на сурвачките в града"}
{"url": "http://www.focus-news.net/news/2018/12/28/2606336/v-api-shte-se-sastoi-brifing-po-povod-tova-dali-shte-se-zaplashta-preminavaneto-po-severnata-tangenta.html", "text": "В Агенция „Пътна инфраструктура“ (АПИ) се провежда среща, на която се обсъжда дали да се въведе такса за преминаването по Северната тангента на София. \r\nВ зала 702 в АПИ, около 12.15 часа, след приключването на срещата на представители на Агенция „Пътна инфраструктура“ със заместник-кмета на София Дончо Барбалов ще бъдат направени изявления за медиите. Това съобщиха от пресцентъра на  АПИ . \r\nЦелта на срещата е да се намерят работещи и ефективни решения, свързани с ползването на републиканската пътна мрежа от жителите на северозападните и югоизточните квартали на София.", "date": "2018.12.28", "title": "В АПИ ще се състои брифинг по повод това дали ще се заплаща преминаването по Северната тангента"}
{"url": "http://www.focus-news.net/news/2018/12/28/2606348/dobrich-narusheno-e-vodopodavaneto-po-ul-dimitar-kovachev-i-rayona-okolo-neya-poradi-deynosti-po-obnovyavane-na-vodniya-sektor.html", "text": "До 13.00 часа ще бъде спряно водоподаването по ул. „Димитър Ковачев“ и района около нея поради дейности по обновяване на водния сектор в града, предаде кореспондент на  Радио „Фокус” – Варна . Аварии по водопреносната мрежа се отстраняват в Добрич по ул. „Агликина поляна“, ул. „Каменица“, ул. „Димитър Ковачев“ 25 и по ул. „Димитър Списаревски“, съобщават от ВиК. Екипи на водното дружество работят по отстраняване на аварии в община Добрич-селска в с. Стожер и с. Ведрина, в община Балчик - вилна зона „Кулака“, в община Каварна - с. Топола, и в община Генерал Тошево - с. Огражден.  \r\nЖулиета НИКОЛОВА", "date": "2018.12.28", "title": "Добрич: Нарушено е водоподаването по ул. „Димитър Ковачев“ и района около нея поради дейности по обновяване на водния сектор"}
{"url": "http://www.focus-news.net/news/2018/12/28/2606347/yambol-rayonen-sad-elhovo-ostavi-v-aresta-trima-mazhe-obvineni-za-krazhba-na-elektricheski-provodnik.html", "text": "Районен съд - Елхово остави в ареста трима мъже, обвинени за кражба на електрически проводник. Това съобщиха от пресцентъра на  Апелативна прокуратура - Бургас . Районна прокуратура - Елхово повдигна обвинение, задържа за срок до 72 часа и внесе в съд искане за определяне на постоянна мярка за неотклонение „Задържане под стража“ на Митко П., Симеон С. и Мишо М. за това, че на 20 ноември 2018 г. в село Кирилово, община Елхово, област Ямбол от частен имот, намиращ се на ул. „Г. Димитров“, в съучастие като съизвършители, отнели чужди движими вещи - 100 метра ел.проводник за генератор на стойност 6000 лв. от владението на собственика – търговско дружество,  без съгласието на управляващия и представляващ го управител, с намерение противозаконно да го присвоят, като деянието е извършено в условията на опасен рецидив. Разследването по делото се провежда от разследващ полицай при РУ МВР - Елхово. \r\nСпоред наблюдаващия прокурор, налице е реална опасност обвиняемите да се укрият или да извършат ново престъпление, което се предпоставя от сериозно обремененото им съдебно минало.  \r\nСъдът прие аргументите на Прокуратурата и в късните часове на 27 декември 2018 г. определи постоянна мярка за неотклонение „Задържане под стража“ и за тримата обвиняеми. \r\nОпределението на Районен съд - Елхово може да бъде обжалвано пред Окръжен съд - Ямбол.", "date": "2018.12.28", "title": "Ямбол: Районен съд - Елхово остави в ареста трима мъже, обвинени за кражба на електрически проводник"}
{"url": "http://www.focus-news.net/news/2018/12/28/2606350/aktsenti-v-predavaneto-chasat-na-blagoevgrad-na-radio-fokus-pirin.html", "text": "Краят на годината е времето за равносметка. Каква е равносметката за 2018 година на председателя на Общински съвет - Благоевград Радослав Тасков ще научим в днешното издание на предаването „Часът на Благоевград“ на  Радио „Фокус“ – Пирин . В Регионален исторически музей -  Благоевград беше открита  изложбата „Премъдростта Божия в творчеството на Борис Георгиев“. Тя ще бъде достъпна за посетители до 20 януари 2019 г. Повече ще ни разкаже директорът на РИМ - Благоевград Кирил Алексиев. \r\nТрадиционна Обща изложба беше открита в Градска художествена галерия – Благоевград. В експозиция са събрани над 60 творби на 30 художници.  Още за изложбата ще научим от Иван Милушев, директор на институцията. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.ne. Предаването „Часът на Благоевград “ се излъчва на честотите на Радио „Фокус“ – Пирин всеки петък от 12.00 до 13.00 часа с водещ Лора Калчева.", "date": "2018.12.28", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2018/12/28/2606351/haskovo-obshtinata-sklyuchi-dogovor-za-izgrazhdane-na-kula-za-preventsiya-na-gorski-pozhari.html", "text": "Община Хасково сключи договор за „Изграждане на кула и технически съоръжения за откриване и превенция на горски пожари“ след проведена обществена поръчка. Изпълнител е КОНСОРЦИУМ ТЕЛЕЛИНК ГРУП ДЗЗД. Това съобщиха от пресцентъра на  Общината . Договорът е на стойност 331 696.33 лв. без ДДС. Срокът за изпълнението му е 90 календарни дни, след получаване на възлагателно писмо за стартиране на дейностите. Финансирането е осигурено по проект „Закупуване на високо технологично оборудване за ранно оповестяване при възникване на горски пожари” (Fire detection), който е съфинансиран от Европейския съюз (ЕФРР) и финансови средства на Гърция и България, чрез Програмата за трансгранично сътрудничество Интеррег V-A Гърция-България 2014-2020. Вече са сключени и договорите на строителен и авторски надзор. \r\nПо същия проект предстои Община Хасково да закупи и един нов специализиран автомобил – автовишка, за което вече има избран изпълнител след проведена обществена поръчка и предстои сключване на договор.", "date": "2018.12.28", "title": "Хасково: Общината сключи договор за изграждане на кула за превенция на горски пожари"}
{"url": "http://www.focus-news.net/news/2018/12/28/2606346/sport-viktoriya-tomova-otstrani-dzhenifar-breydi-na-kvalifikatsiite-v-brizbeyn.html", "text": "Виктория Томова победи Дженифър Брейди и се класира за втория кръг на квалификациите на турнира в Бризбейн, Австралия. Първата ракета на България спаси шест мачбола във втория сет, съумявайки да преодолее американката с 4:6, 7:6(8), 6:2, а мачът продължи близо три часа.  \r\nТака българката продължава срещу Кристина Макхейл. Американката е № 151 в света и отстрани водачката в схемата Александра Крунич с 6:3, 6:0. \r\nВенцислав ДРАГОМАНОВ", "date": "2018.12.28", "title": "Спорт: Виктория Томова отстрани Дженифър Брейди на квалификациите в Бризбейн"}
{"url": "http://www.focus-news.net/news/2018/12/28/2606353/burgas-4-000-lv-i-zlatni-nakiti-sa-otkradnati-ot-apartament-v-kompleks-izgrev.html", "text": "4 000 лв. и златни накити са откраднати от апартамент в комплекс „Изгрев“. Това съобщиха от  ОДМВР - Бургас . Сигналът за кражбата е подаден на 27 декември т.г. около 21.35 часа в Пето Районно управление – Бургас. 36-годишна жена от Бургас е съобщила за това, че чрез натиск върху PVC прозорец е проникнато в дома ѝ, разположен на първия етаж в бл. 21 в комплекс „Изгрев“, откъдето е извършена кражба на сумата от около 4 000 лв. и златни накити с общо тегло около 100 гр. Работата по случая продължава от служители на Пето Районно управление – Бургас.", "date": "2018.12.28", "title": "Бургас: 4 000 лв. и златни накити са откраднати от апартамент в комплекс „Изгрев“"}
{"url": "http://www.focus-news.net/news/2018/12/28/2606355/nsi-prez-dekemvri-2018-g-pokazatelyat-na-doverie-v-promishlenostta-se-povishava-s-08-punkta-v-sravnenie-s-noemvri-2018-godina.html", "text": "По данни от бизнес анкетите на НСИ през декември 2018 г. показателят на доверие в промишлеността се повишава с 0.8 пункта в сравнение с ноември 2018 година. Това сочи  статистика на Националния статистически институт (НСИ) . През октомври 2018 г. календарно изгладеният индекс на промишленото производство нараства с 1.6% спрямо съответния месец на 2017 година (предварителни данни). На годишна база ръст на промишленото производство, изчислен от календарно изгладените данни, е отчетен в преработващата промишленост - с 2.6%, а спад е регистриран в добивната промишленост - с 6.3%, и в производството и разпределението на електрическа и топлоенергия и газ - с 3.8%. Календарно изгладените данни на строителната продукция през октомври 2018 г. показват увеличение с 1.8% в сравнение със същия месец на 2017 година. На годишна база нарастването на строителната продукция през октомври 2018 г., изчислено от календарно изгладени данни, се определя от положителния темп при гражданското/инженерното строителство, където увеличението е с 2.5%, а при сградното строителство - с 1.2%. По предварителни данни произведеният брутен вътрешен продукт (БВП) през третото тримесечие на 2018 г. възлиза на 29 822 млн. лв. по текущи цени. На човек от населението се падат 4 236 лв. от стойностния обем на показателя. При среден за тримесечието валутен курс от 1.68233 лв. за 1 щатски долар БВП възлиза на 17 726 млн. долара и съответно на 2 518 долара на човек от населението. Преизчислена в евро, стойността на БВП възлиза на 15 248 млн. евро, като на човек от населението се падат 2 166 евро. Сезонно изгладените данни  показват растеж от 3.1% на БВП през третото тримесечие на 2018 г. в сравнение със съответното тримесечие на предходната година и 0.7% спрямо второто тримесечие на 2018 година. \r\nПрез октомври 2018 г. общият показател на доверие на потребителите се понижава с 3.2 пункта в сравнение с юли, което се дължи на пониженото доверие сред населението както в градовете, така и в селата. Мненията за развитието на общата икономическа ситуация в страната през последните дванадесет месеца, както и очакванията за следващите дванадесет месеца, са по-неблагоприятни спрямо предходното наблюдение.  \r\nПрез октомври 2018 г. оборотът в търговията на дребно, изчислен въз основа на календарно изгладени данни, бележи ръст от 4.9% в сравнение със същия месец на предходната година. През октомври 2018 г. в сравнение със същия месец на 2017 г. оборотът нараства по-значително при: търговията на дребно чрез поръчки по пощата, телефона или интернет - със 17.4%, търговията на дребно с фармацевтични и медицински стоки - с 16.0%, търговията на дребно с битова техника, мебели и други стоки за бита - с 10.4%, и търговията на дребно с хранителни стоки, напитки и тютюневи изделия - със 7.3%. Намаление е регистрирано при търговията на дребно с компютърна и комуникационна техника - със 7.1%, и търговията на дребно с автомобилни горива и смазочни материали - с 1.7%. \r\nЗа индивидуално потребление на населението през третото тримесечие на 2018 г. са изразходвани 62.6% от произведения БВП. Реалното увеличение на показателя спрямо съответното тримесечие на 2017 г. е 7.7% (според сезонно изгладените данни). \r\nПрез октомври 2018 г. средното натоварване на мощностите в промишлеността е с 1.5 пункта над нивото си от юли и достига 77.5%. Бруто образуването в основен капитал през третото тримесечие на 2018 г. спрямо същия период на предходната година според сезонно изгладените данни се увеличава в реално изражение със 7.0%. Относителният дял на този показател в БВП е 17.4%. \r\nПрез третото тримесечие на 2018 г. общият брой на заетите лица на възраст 15 и повече навършени години е 3 205.3 хил., като 1 712.2 хил. са мъже и 1 493.2 хил. - жени. Относителният дял на заетите лица от населението на възраст 15 и повече навършени години е 53.3%, като при мъжете този дял е 59.4%, а при жените - 47.8%. \r\nПрез третото тримесечие на 2018 г. броят на безработните лица е 168.3 хил., от които 97.2 хил. (57.7%) са мъже и 71.1 хил. (42.3%) - жени. Коефициентът на безработица е 5.0% и в сравнение с третото тримесечие на 2017 г. намалява с 0.8 процентни пункта. Коефициентът на безработица за мъжете е 5.4%, а за жените - 4.5%. \r\nПо предварителни данни през третото тримесечие на 2018 г. общите разходи на работодателите за един отработен час от наетите от тях лица нарастват с 8.9% спрямо третото тримесечие на 2017 година. Увеличението в индустрията е с 9.6%, в услугите - с 6.8%, и в строителството - с 10.0%.  \r\nСпоред бизнес анкетите на НСИ през декември 2018 г. 34.1% от промишлените предприятия посочват недостига на работната сила като фактор, затрудняващ дейността им. \r\nПрез септември 2018 г. средната работна заплата е 1 135 лв. и нараства с 3.7% в сравнение с предходния месец. Спрямо септември 2017 г. ръстът е 6.7%.  \r\nСпоред оценките на мениджърите в промишлеността през декември 2018 г. в сравнение с ноември се регистрира намаление на осигуреността на производството с поръчки от чужбина с 6.2 пункта. За октомври 2018 г. салдото по текущата сметка  е положително и възлиза на 56.1 млн. евро при излишък от 78.8 млн. евро за октомври 2017 година. За януари - октомври 2018 г. текущата сметка е положителна и възлиза на 2 609 млн. евро (4.9% от БВП)  при излишък от 3 676.2 млн. евро (7.1% от БВП) за януари - октомври 2017 година. Търговското салдо за октомври 2018 г. е отрицателно в размер на 233.3 млн. евро при дефицит от 57.6 млн. евро за октомври 2017 година. За януари - октомври 2018 г. търговското салдо е отрицателно в размер на 1 829 млн. евро (3.5% от БВП) при дефицит от 251.9 млн. евро (0.5% от БВП) за същия период на 2017 година. \r\nИзносът (FOB)2 е 2 756.4 млн. евро за октомври 2018 г., като се повишава с 276.3 млн. евро (11.1%) в сравнение с този за октомври 2017 г. (2 480.1 млн. евро). За януари - октомври 2018 г. износът е 22 872.2 млн. евро (43.3% от БВП), като нараства с 474.2 млн. евро (2.1%) в сравнение с този за същия период на 2017 година (22 398.1 млн. евро, 43.4% от БВП). Износът за януари - октомври 2017 г. нараства на годишна база с 18.3%. Вносът (FOB) за октомври 2018 г. е 2 989.7 млн. евро, като нараства с 452 млн. евро (17.8%) спрямо октомври 2017 г. (2 537.7 млн. евро). За януари - октомври 2018 г. вносът е 24 701.3 млн. евро (46.8% от БВП), като се увеличава с 2 051.3 млн. евро (9.1%) спрямо същия период на 2017 г.       (22 649.9 млн. евро, 43.8% от БВП). Вносът за януари - октомври 2017 г. нараства на годишна база с 15.1%. \r\nПрез октомври 2018 г. салдото по статия преки инвестиции е положително в размер на 5.3 млн. евро при отрицателно салдо от 257.4 млн. евро за октомври 2017 година. За януари - октомври 2018 г. салдото е отрицателно в размер на 574.3 млн. евро (1.1% от БВП) при отрицателно салдо от 779.2 млн. евро (1.5% от БВП) за същия период на 2017 година. Преките чуждестранни инвестиции в страната (отчетени в съответствие с принципа на първоначалната посока на инвестицията) по предварителни данни нарастват с 9.9 млн. евро за октомври 2018 г. при повишение с 262.3 млн. евро за октомври 2017 година. Преките инвестиции в чужбина за октомври 2018 г. нарастват с 15.2 млн. евро при увеличение с 6.5 млн. евро за октомври 2017 година. През октомври 2018 г. салдото по статия портфейлни инвестиции е положително в размер на 68.7 млн. евро при положителна стойност от 661 млн. евро за октомври 2017 година. За януари - октомври 2018 г. салдото е положително в размер на 898.3 млн. евро (1.7% от БВП)  при положително салдо от 1 983.8 млн. евро (3.8% от БВП)2 за същия период на 2017 година. Портфейлните инвестиции - активи за октомври 2018 г. се повишават със 156.6 млн. евро при увеличение с 588.9 млн. евро за октомври 2017 година. Портфейлните инвестиции - пасиви за октомври 2018 г. нарастват с 87.9 млн. евро при понижение със 72.1 млн. евро за октомври 2017 година. Външнотърговското салдо от стоки и услуги през третото тримесечие на 2018 г. е положително. Износът на стоки и услуги намалява с 3.6%, докато вносът на стоки и услуги се увеличава с 4.0% (според сезонно изгладените данни). \r\nПрез ноември 2018 г. хармонизираният индекс на потребителските цени се увеличава с 3.0% в сравнение със същия месец на 2017 година. Най-голямо намаление на цените е регистрирано в групата „Облекло и обувки“ - с 0.8%. През второто тримесечие на 2018 г. индексът на цените на жилищата нараства със 7.5% в сравнение със същото тримесечие на 2017 година. Индексът на цените на производител на вътрешния пазар през ноември 2018 г. нараства с 3.5% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 5.2%, в преработващата промишленост - с 3.0%, а в добивната промишленост цените намаляват с 3.7%. По данни от бизнес анкетата през декември 2018 г. по-голяма част от мениджърите предвиждат продажните цени в промишлеността да запазят равнището си през следващите три месеца. \r\nПрез юни 2018 г. тримесечният индекс на междубанковия пазар СОФИБОР се понижава в сравнение с юни 2017 г. с 0.16 процентни пункта - от 0.11 до минус 0.05%. \r\nПрез ноември 2018 г. широките пари (паричният агрегат М3) се увеличават на годишна база с 9.3% при годишно нарастване от 9.7% през октомври 2018 година. В края на ноември 2018 г. широките пари са 91.999 млрд. лв. (89.1% от БВП) при 92.408 млрд. лв. към октомври 2018 г. (89.5% от БВП). \r\nКредитите на Нефинансови предприятия и домакинства и НТООД през ноември 2018 г. възлизат на 54.811 млрд. лева. Кредитите за Нефинансови предприятия нарастват с 5.5% на годишна база през ноември 2018 г. (4.8% годишно повишение през октомври 2018 г.) и в края на месеца достигат 33.054 млрд. лв. (32.0% от БВП). Кредитите за Домакинства и НТООД са 21.757 млрд. лв. (21.1% от БВП) в края на ноември 2018 година. \r\nПрез ноември 2018 г. обменният курс на лева спрямо долара достига 1.72 лв. за 1 щатски долар.", "date": "2018.12.28", "title": "НСИ: През декември 2018 г. показателят на доверие в промишлеността се повишава с 0.8 пункта в сравнение с ноември 2018 година"}
{"url": "http://www.focus-news.net/news/2018/12/28/2606356/pazardzhik-zapochna-podgotovkata-za-kukerskiya-praznik-v-selo-varvara.html", "text": "Започна подготовката за Кукерския празник в пазарджишкото село Варвара, съобщи за  Радио „Фокус“ – Пазарджик  бившият секретар на читалището в селото Петя Пенева. По думите ѝ това е една традиция, която се е съхранила във времето. „Под звъна на чановете и с игрите на кукерите се посреща Новата година, а преди това маскираните са обиколили цялото село, за да изгонят злите сили. Подготовката при нас за кукерския празник започва много преди него. Младите мъже започват да подготвят своите маски и костюми месец дори два преди празника. Участниците в този празник са предимно мъже. Те стягат своите костюми и маски, с които ще се представят, но всяка група се старае никой да не види маските на другите. Още от самото начало маските във Варвара са изобразявали предимно животни. Един месец преди празника младите участници с накачени по тях звънци минават през селото и така те гонят злите духове. Всичко лошо, което се е случило през годината да си отиде и никога повече да не се връща през Новата година“, коментира Пенева. \r\nВаня НИКОЛОВА", "date": "2018.12.28", "title": "Пазарджик: Започна подготовката за Кукерския празник в село Варвара"}
{"url": "http://www.focus-news.net/news/2018/12/28/2606352/rtk-live-kosovo-hashim-tachi-shte-podpishe-zakonite-za-transformatsiya-na-kss-v-armiya.html", "text": "Държавният глава на най-младата държава на Балканите Хашим Тачи ще подпише законите за промяна на мандата на Косовските сили за сигурност (КСС), предава  RTK Live . \r\nОчаква се това да се случи в часовете преди обед в Президентството в Прищина. Припомня се, че на 14 декември парламентът на Косово прие трите закона, които предвиждат трансформация на КСС в редовна армия.  Тереза Герова", "date": "2018.12.28", "title": "RTK Live (Косово): Хашим Тачи ще подпише законите за трансформация на КСС в армия"}
{"url": "http://www.focus-news.net/news/2018/12/28/2606354/ministar-neno-dimov-nyama-zavisheni-normi-na-metal-vav-vodite-ot-balgarskiya-uchastak-na-reka-dragovishtitsa.html", "text": "В българския участък от река Драговищица по показателите, които измерваме - олово, кадмий, никел, цинк, живак и цианид, няма превишение над нормите. Правени са две извънредни измервания на мед, желязо и манган, които също са под нормите. Информацията от измерванията е от 15 декември. Това каза на брифинг министърът на околната среда и водите Нено Димов във връзка със състоянието на трансграничната река Драговищица край Босилеград, предаде репортер на  Агенция „Фокус“ .  Той обясни, че въпреки нормалните норми на територията на страната, Министерството на околната среда и водите следи за качеството на водите на реката в Западните покрайнини.  Агенция „Фокус“ припомня:  През октомври в интервю за „Фокус“ директорът на Културно-информационния център в Босилеград Иван Николов съобщи, че в града има проблем със замърсяването на околната среда, който застрашава живота и здравето на хората. Той обясни, че причина затова са двете мини за олово-цинкова руда и мед в селата Караманица и Мусул, от които се изливат отпадъчните води в река Драговищица. Николов коментира, че това е бомба със закъснител, която много скоро може да застраши и околната среда в България. Реката навлиза и на българска територия, след което се влива в Струма в района на село Шишковци, Кюстендил.  \r\nНа 26 декември жителите на Босилеград излязоха на протест под наслов „Загубим ли природата, губим всичко\". \r\nДаяна ДЮЛГЕРОВА", "date": "2018.12.28", "title": "Министър Нено Димов: Няма завишени норми на метал във водите от българския участък на река Драговищица"}
{"url": "http://www.focus-news.net/news/2018/12/28/2606359/nsi-prez-dekemvri-2018-g-obshtiyat-pokazatel-na-biznes-klimata-namalyava-s-05-punkta-v-sravnenie-s-predhodniya-mesets.html", "text": "През декември 2018 г. общият показател на бизнес климата намалява с 0.5 пункта в сравнение с предходния месец в резултат на по-неблагоприятния бизнес климат в промишлеността. Това сочи  статистика на Националния статистически институт (НСИ) .  Промишленост   \r\nСъставният показател „бизнес климат в промишлеността“ се понижава с 2.7 пункта главно поради по-резервираните очаквания на промишлените предприемачи за бизнес състоянието на предприятията през следващите шест месеца. По тяхно мнение настоящата производствена активност се запазва, като очакванията им за дейността през следващите три месеца са по-благоприятни. Несигурната икономическа среда и недостигът на работна сила остават най-сериозните пречки за развитието на бизнеса, посочени съответно от 37.0 и 34.1% от предприятията. По отношение на продажните цени в промишлеността по-голяма част от мениджърите предвиждат запазване на тяхното равнище през следващите три месеца. Строителство \r\nПрез декември съставният показател „бизнес климат в строителството“ запазва приблизително нивото си от предходния месец. Анкетата регистрира подобрение в оценките на строителните предприемачи относно настоящото бизнес състояние на предприятията, докато очакванията им за следващите шест месеца са по-резервирани. Основните проблеми за дейността продължават да бъдат свързани с недостига на работна сила, несигурната икономическа среда и конкуренцията в бранша, макар че през последния месец се отчита намаление на негативното им влияние. Относно продажните цени в строителството мениджърите не очакват промяна през следващите три месеца. Търговия на дребно   \r\nСъставният показател „бизнес климат в търговията на дребно“ нараства с 3.2 пункта, което се дължи на оптимистичните оценки и очаквания на търговците на дребно за бизнес състоянието на предприятията. Същевременно обаче очакванията им както за обема на продажбите, така и за поръчките към доставчиците през следващите три месеца са по-неблагоприятни. Най-сериозното затруднение за бизнеса остава конкуренцията в бранша, посочено от 57.0% от предприятията. През последния месец се наблюдава и засилване на негативното влияние на фактора „недостатъчно търсене“, който измества на трето място фактора „несигурна икономическа среда“. Търговците на дребно предвиждат продажните цени в сектора да запазят своето равнище през следващите три месеца.  Услуги   \r\nСъставният показател „бизнес климат в сектора на услугите“ остава приблизително на равнището си от ноември. По отношение на търсенето на услуги настоящата тенденция се оценява като намалена, като и очакванията за следващите три месеца са по-резервирани. Конкуренцията в бранша и несигурната икономическа среда продължават да са основните пречки за дейността на предприятията. Относно продажните цени в сектора на услугите мениджърите очакват те да останат без промяна през следващите три месеца.", "date": "2018.12.28", "title": "НСИ: През декември 2018 г. общият показател на бизнес климата намалява с 0.5 пункта в сравнение с предходния месец"}
{"url": "http://www.focus-news.net/news/2018/12/28/2606358/sofiya-priklyuchi-protestat-pred-sgradata-na-kevr.html", "text": "Повече от час продължи протестът срещу увеличението на водата пред сградата на КЕВР в София, предаде репортер на  Агенция „Фокус“ . Протестиращите се опитаха два пъти да нахлуят в сградата, но бяха възпрепятствани от полицията. Те настояваха председателят на КЕВР доц. Иван Иванов да слезе при тях или техни представители да участват в заседанието на Комисията. \r\nПо неофициална информация заседанието на Комисията също е приключило, а участниците в него са си тръгнали. \r\nЦветилена СИМЕОНОВА", "date": "2018.12.28", "title": "София: Приключи протестът пред сградата на КЕВР"}
{"url": "http://www.focus-news.net/news/2018/12/28/2606360/burgas-chetirima-dushi-sa-postradali-pri-katastrofa-krastovishteto-na-ul-tundzha-i-ul-evropa.html", "text": "Четирима души са пострадали при катастрофа кръстовището на ул. „Тунджа“ и ул. „Европа“. Това съобщиха от  ОДМВР - Бургас . Инцидентът е станал на 27 декември т.г. около 23.00 часа. Поради движение с несъобразена скорост лек автомобил „Фолксваген Голф\", управляван от 19-годишен от Поморие, се блъска в задната част на паркирания в дясната част на пътното платно лек автомобил „БМВ Х5“, който от своя страна, отскачайки блъска паркирания пред него лек автомобил „Фолксваген Голф“. От катастрофата в УМБАЛ - Бургас са откарани четиримата спътници на водача, като един от тях – 19-годишен от Поморие е настанен в за лечение отделение „Неврохирургия“ с комоцио и счупени костици на носа, но без опасност за живота.", "date": "2018.12.28", "title": "Бургас: Четирима души са пострадали при катастрофа кръстовището на ул. „Тунджа“ и ул. „Европа“"}
{"url": "http://www.focus-news.net/news/2018/12/28/2606365/varna-ledeni-figuri-shte-badat-razpolozheni-na-ploshtad-nezavisimost-za-praznichniya-kontsert-zaedno-v-novogodishnata-nosht.html", "text": "Ледени фигури ще бъдат разположени на площад „Независимост“ във Варна за празничния концерт „Заедно в новогодишната нощ“, предаде репортер на  Радио „Фокус“ – Варна .  Поп звездата Любо Киров, Deep Zone Project и италианският DJ Fabrizio Parisi ще бъдат част от изпълнителите в празничния концерт, за който на площад „Независимост“ ще бъде монтирана специална 3D сцена. Началото на концерта ще бъде в 22.00 часа на 31 декември, а програмата ще продължат до 2.00 часа на 1 януари 2019 година. В концерта ще участват още Атанас Колев, Константин Трендафилов – Papi Hans. Като подкрепа на млади варненски таланти е дадена възможност за изява на Виктория Георгиева, която ще изпълни свои песни,  а любими български и чужди хитове ще представят Кристина Христова, Габи Петрова и Жанет Светославова, носители на много награди от различни конкурси и фестивали за поп и рок музика. Купонът ще бъде воден от Надя Петрова и Иван Тишев.  \r\nВ полунощ небето над града ще бъде озарено от празнични илюминации със светлинно и лазерно шоу, а фолклорен ансамбъл „Варна” ще поведе „Дунавско хоро“ на площада. Жителите и гостите на града ще могат да се снимат с интересни ледени фигури. В празничните дни ще работят и къщичките от коледния базар. Ледената пързалка, монтирана на площада в близост до паметника на загиналите в Сръбско-българската война, ще бъде отворена на 1 януари от 11.00 до 18.00 часа, с почивка от 14.00 до 15.00 часа. Спортните бази няма да работят на 1 януари, а на 31 декември работното време ще бъде до 13.00 часа. \r\nМарияна ВАЛЕНТИНОВА", "date": "2018.12.28", "title": "Варна: Ледени фигури ще бъдат разположени на площад „Независимост“ за празничния концерт „Заедно в новогодишната нощ“"}
{"url": "http://www.focus-news.net/news/2018/12/28/2606364/todorka-nedeva-regionalen-istoricheski-muzey-veliko-tarnovo-na-28-dekemvri-1872-godina-zapochvat-parvite-razpiti-na-vasil-levski-v-tarnovo.html", "text": "На 28 декември 1872 година започват първите разпити на заловения предния ден край Къкринското ханче Васил Левски. Това каза за  Радио „Фокус“ – Велико Търново  уредникът от Регионалния исторически музей Тодорка Недева. След задържането на Апостола на свободата ловешкия каймаканин не успява да определи самоличността му със сигурност, затова той е изпратен в Търново. „На 22 септември 1872 година Димитър Общи организира обир на турската поща в Арабаконак. Залавянето на участниците нанася тежък удар на Революционната организация, а междувременно Левски получава нареждане от Българския революционен централен комитет и Каравелов за вдигане на въстание, което не успява да изпълни. След това решава да прибере архивите на вътрешната революционна организация от Ловеч, след което да се прехвърли в Румъния. Целта му е да запази революционната организация от покушения от страна на турците и така да не се попречи на делото за освобождението на страната“, каза още Тодорка Недева. След като е затворен в търновския затвор, Левски е разпитван три пъти, в дните от 28 до 31 декември 1872 година. Килията, в която е държан, се пази и до днес в автентичен вид и може да бъде разгледана в музей „Затвор“. \r\nЛуиза ТРАНЧЕВА", "date": "2018.12.28", "title": "Тодорка Недева, Регионален исторически музей - Велико Търново:  На 28 декември 1872 година започват първите разпити на Васил Левски в Търново"}
{"url": "http://www.focus-news.net/news/2018/12/28/2606363/ministar-neno-dimov-balgariya-ochakva-otgovor-ot-srabska-strana-za-vklyuchvane-v-proekt-izgrazhdane-na-pilotna-instalatsiya-za-izvlichane-na-med-i-tsink-ot-polimetalni-rudi.html", "text": "България очаква отговор от сръбска страна за включване в проект за изграждане на пилотна инсталация за извличане на мед и цинк от полиметални руди. Това каза на брифинг министърът на околната среда и водите Нено Димов във връзка със състоянието на трансграничната река Драговищица край Босилеград, предаде репортер на  Агенция „Фокус“ .  \r\nВъв връзка с проект „Изграждане на пилотна инсталация за извличане на мед и цинк от полиметални руди“, Димов коментира: \"Българската страна е била уведомена от сръбската на 22 август 2016 г., официално сме нотифицирани, че ще има такъв проект. На 11 октомври 2016 г. България иска да бъде включена в процедурата по ОВОС. Тогава не получаваме отговор от сръбската страна, това обаче, което конвенцията дава като възможност е когато става дума за пилотни инсталации до 2 години да не се прави подобна процедура“. „Тези две години изтекоха на октомври 2018 г. Ноември 2018 г. ние изпратихме две писма\", обясни Димов. Министърът уточни, че първото писмо е с питане за това докъде е проектът и за документацията, свързана с него, а второто писмо е официална нота, която е изпратена до сръбското посолство с искане на информация за качеството на водите в река Драговищица и какви дейности се осъществяват. \"Писмата са получени, но информация все още нямаме. Предполагам, че  в началото на следващата година би трябвало да имаме информация“, коментира още министърът на околната среда и водите\", каза още той.  \r\nДаяна ДЮЛГЕРОВА", "date": "2018.12.28", "title": "Министър Нено Димов: България очаква отговор от сръбска страна за включване в проект „Изграждане на пилотна инсталация за извличане на мед и цинк от полиметални руди“"}
{"url": "http://www.focus-news.net/news/2018/12/28/2606362/koha-ditore-kosovo-poslanitsi-na-vodeshti-darzhavi-prizovaha-kosovo-da-dade-shans-na-sporazumenieto-sas-sarbiya-kato-premahne-mitata.html", "text": "Решението на косовското правителство да въведе 100-процентни мита върху вноса на стоки от Сърбия и Босна и Херцеговина доминираше срещата между лидерите на Прищина, държавната делегация за разговори със сръбския посланик и представителите в страната на САЩ, Великобритания, Италия, Германия и Франция. Позовавайки се на източници от срещата, водещият прищински ежедневник  Koha Ditore  отбелязва, че основното искане на международните дипломати е Косово и Сърбия да се споразумеят за „примирие“, за да се даде възможност за окончателно уреждане на проблемите между тях през първата половина на следващата година.  \r\nДипломатите са призовали косовските власти да отменят 100-процентните мита за сръбския внос поне до април следващата година. В замяна те са изразили готовност да положат усилия за убеждаване на Сърбия да преустанови кампанията си за насърчаване на страните да оттеглят признаването си на Косово. Според изданието премиерът Рамуш Харадинай не е показал никакви признаци за готовност да направи отстъпка за митата. Тереза Герова", "date": "2018.12.28", "title": "Koha Ditore (Косово): Посланици на водещи държави призоваха Косово да даде шанс на споразумението със Сърбия, като премахне митата"}
{"url": "http://www.focus-news.net/news/2018/12/28/2606367/veliko-tarnovo-otlaga-se-horotekata-za-izprashtane-na-2018-godina-v-park-druzhba.html", "text": "Отлага се организираната хоротека за изпращане на 2018 година във Велико Търново. Това съобщиха за  Радио „Фокус“ – Велико Търново  организаторите от групата за здравословен начин на живот „TurnovoRuns“ и клуб за народни танци „Плетеница“. Събитието трябваше да се състои на 31 декември от 12.00 часа в парк „Дружба“, но поради очакваното лошо време се отлага за 6 януари, като часът и мястото се запазват същите. Организаторите призовават желаещите да помогнат да носят сладки, билки и мед, а всеки да си вземе керамична чаша от вкъщи. Ще се играят право, дунавско, ширто, чичово, дайчово, ганкино и други хора по желание на присъстващите. \r\nИдеята за празнична хоротека за изпращане на година се проведе за първи път на 31 декември 2017 година. Тогава на хорото в парк „Дружба“ се събраха над 500 жители и гости на града. „Фокус“ припомня , че всяка събота от месец декември в парк „Марно поле“, като част от празничната програма на Коледния базар, любителите на фолклора и народните танци имаха възможност да се включат в организираните от Общинската агенция по туризъм „Царевград Търнов“ хоротеки на местните клубове. \r\nНадежда КРЪСТЕВА", "date": "2018.12.28", "title": "Велико Търново: Отлага се хоротеката за изпращане на 2018 година в парк „Дружба“"}
{"url": "http://www.focus-news.net/news/2018/12/28/2606369/targovishte-49-godishna-peshehodka-e-blasnata-ot-lek-avtomobil-v-popovo.html", "text": "49-годишна пешеходка е блъсната от лек автомобил в Попово. Това съобщиха от  ОДМВР - Търговище . Инцидентът е станал около 18.30 часа на 27 декември в град Попово. 69-годишен шофьор от Пловдив, управлявайки по ул. „Драва“ собствения си лек автомобил „Опел Зафира“ с пловдивска регистрация в посока от бул. „България“ към ул. „Мара Тасева“, е блъснал с предната дясна част на колата неправилно пресичаща от ул. „Фотинова“ в посока паркинга на заведение „Макао“ 49-годишна пешеходка от гр. Попово. В резултат на пътния инцидент жената е настанена за лечение в МБАЛ - Търговище с фрактура на таза, без опасност за живота ѝ. На участниците в пътно-транспортното произшествие са взети по надлежния ред  – с техническо средство алкотест „Дрегер“, проби за евентуално наличие на алкохол в издишания от тях въздух, които са отрицателни. По случая е образувано досъдебно производство по описа на РУ - Попово.", "date": "2018.12.28", "title": "Търговище: 49-годишна пешеходка е блъсната от лек автомобил в Попово"}
{"url": "http://www.focus-news.net/news/2018/12/28/2606370/plovdiv-apelativniyat-sad-namali-prisadata-na-shofyor-obvinen-za-prichinyavane-na-katastrofa-pri-koyato-sa-zaginali-dvama-dushi.html", "text": "Апелативният съд намали с една година и 4 месеца 8-годишната присъда на мъж, признат за виновен от Пазарджишкия окръжен съд в причиняване на катастрофа с двама загинали. Това съобщиха от  Съдебната палата в Пловдив . Така наказанието, което подсъдимият следва да изтърпи е шест години и осем месеца лишаване от свобода. \r\nПътният инцидент станал на 29 октомври 2017 г. между селата Ветрен дол и Братаница. Подсъдимият О.Ч., момичето, с което живеел на семейни начала, и най-добрият му приятел се връщали от баня в село Варвара. Той карал без да притежава свидетелство за правоуправление и със скорост над 100 км/ч. Постоянно изпреварвал колите с БМВ-то си, като преди това употребил наркотик. При един от опитите да задмине поредния автомобил видял, че няма да успее и се върнал в своята лента, като по-рязко извил волана, изгубил контрол над колата и се блъснал в крайпътно дърво. При удара на място загинали двамата спътници на О.Ч. \r\nВ Пазарджишкия окръжен съд наказателното производство е протекло при условията на съкратено следствие, като подсъдимият е признал фактите, изложени в обвинителния акт. За това магистратите са определили наказание от 12 години лишаване от свобода, което е намалено с 1/3 и така О.Ч. е получил 8 години лишаване от свобода. \r\nПодсъдимият и близките на загиналите са обжалвали присъдата, пред Пловдивския апелативен съд. \r\nАпелативните магистрати считат, че наказанието на подсъдимия следва да се намали като се вземат предвид младата възраст – 18 години, фактът, че при катастрофата той е загубил жената, с която живеел и най-добрия си приятел. За това съдът наложи наказание от десет години лишаване от свобода, като след задължителната редукция с 1/3 поради проведеното съкратено съдебно следствие, санкцията става шест години и осем месеца лишаване от свобода. \r\nРешението подлежи на обжалване пред Върховния касационен съд.", "date": "2018.12.28", "title": "Пловдив: Апелативният съд намали присъдата на шофьор, обвинен за причиняване на катастрофа, при която са загинали двама души"}
{"url": "http://www.focus-news.net/news/2018/12/28/2606366/ministar-neno-dimov-evropeyskiyat-komisar-po-okolna-sreda-karmenu-vela-e-seziran-za-zamarsyavaneto-na-reka-dragovishtitsa-na-teritoriyata-na-sarbiya.html", "text": "Европейският комисар по околна среда  Кармену Вела е сезиран за замърсяването на река Драговищица на територията на Сърбия. Това каза на брифинг министърът на околната среда и водите Нено Димов във връзка със състоянието на трансграничната река Драговищица край Босилеград, предаде репортер на  Агенция „Фокус“ .   \r\n„Успоредно с това сме в непрекъснат контакт с европейския народен представител Ангел Джамбазки, който постави въпроса на европейско ниво, като основно беше сезиран европейският комисар по околна среда Кармену Вела, който от своя страна пое ангажимент да постави този въпрос през месец март 2019 г., когато ще се проведе политически дебат Европейски съюз - Сърбия“, коментира министър Нено Димов.  \r\n„Взели сме всички възможни до този момент мерки и очакваме да имаме информация и от сръбска страна, където живеят наши сънародници“, обясни той, като подчерта, че тази сутрин е провел разговор с премиера Бойко Борисов относно мерките, които е предприела страната ни във връзка със замърсените води на река Драговищица.  \r\nДаяна ДЮЛГЕРОВА", "date": "2018.12.28", "title": "Министър Нено Димов: Европейският комисар по околна среда  Кармену Вела е сезиран за замърсяването на река Драговищица на територията на Сърбия"}
{"url": "http://www.focus-news.net/news/2018/12/28/2606372/kmetat-na-kyustendil-petar-paunov-nadyavam-se-da-badat-spazeni-vsichki-ekologichni-normi-za-r-dragovishtitsa-do-tozi-moment-nyama-osnovanie-za-pritesnenie.html", "text": "Надявам се да бъдат спазени всички екологични норми за р. Драговищица, до този момент няма основание за притеснение. Това каза на брифинг кметът на Кюстендил Петър Паунов във връзка със състоянието на трансграничната река Драговищица край Босилеград, предаде репортер на  Агенция „Фокус“ .  Паунов уточни, че ситуацията се следи от момента, в който са подадени първите сигнали от сънародниците ни в Босилеград. „Работим с партньорите от община Босилиград, за да получаваме непрекъсната информация за състоянието на водата в река Караманица, която се влива в Драговищица. За щастие този приток е твърде малък и не може да даде сериозно екологично отражение“, обясни Паунов и уточни, че е имало моменти, в които са подавани тревожни сигнали. „Незабавно сме се свързвали с екипа на МОСВ и колегите от Басейнова дирекция, за да се извършват необходимите проверки“, каза още той. Паунова допълни, че от българска страна всички кметовете, кметските наместници, хората от неправителствения сектор и жителите от по-малките населени места реагират и  докладват незабавно, когато има и най-малкото притеснително отклонение дали в състоянието на водата, или по отношение на растителния и животинския свят, който е по поречието на река Драговищица. „До този момент няма основание за притеснение. Нашите екипи са на разположение денонощно“, заяви Петър Паунов.  \r\nОсвен с министър-председателя Бойко Борисов, казусът е обсъден и на среща в Босилеград, на която са присъствали консулът ни в Ниш Едвин Сугарев и зам.-министър Красимир Живков. „Работим с местните власти, с неправителствения сектор и сънародниците ни в Босилеград“, коментира Паунов и добави, че е мобилизиран и Културно-информационният център в Босилеград. „Надяваме се, че своевременната намеса и отговорите от сръбска страна ще доведат до спазване на всички екологични норми. Има нужда от пречиствателно съоръжение, за да отпаднат всички притеснения, а  не от колосални инвестиции“, поясни кметът на Кюстендил.  \r\nДаяна ДЮЛГЕРОВА", "date": "2018.12.28", "title": "Кметът на Кюстендил Петър Паунов: Надявам се да бъдат спазени всички екологични норми за р. Драговищица, до този момент няма основание за притеснение"}
{"url": "http://www.focus-news.net/news/2018/12/28/2606371/kyustendil-obshtinata-organizira-praznichna-programa-za-posreshtane-na-novata-godina.html", "text": "Общината организира празнична програма за посрещане на Новата година. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Празничната програма ще се състои но 31 декември на площад „Велбъжд”. В програмата ще участва народната изпълнителка Цвети Веселинова, както и фолклорни формации.  \r\n„Каня всички жители и гости на Кюстендил да се включат в посрещането на 2019 година. По традиция ще има заря, чаши със шампанско и много хора. Предвидили сме много награди и подаръци за всички присъстващи”, каза Дима Укалска. Ще се проведе и празнична томбола. \r\nВенцеслав ИЛЧЕВ", "date": "2018.12.28", "title": "Кюстендил: Общината организира празнична програма за посрещане на Новата година"}
{"url": "http://www.focus-news.net/news/2018/12/28/2606349/afp-siriyskite-kyurdi-poiskaha-pomosht-ot-bashar-asad-sreshtu-turska-ofanziva.html", "text": "Сирийските кюрди призоваха правителството на президента Башар Асад да разположи негови сили в северната част на страната, за да им окаже помощ срещу евентуална турска офанзива, предава  AFP .  \r\n„Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. \r\nДруги подробности към момента не се привеждат. Тереза Герова", "date": "2018.12.28", "title": "AFP: Сирийските кюрди поискаха помощ от Башар Асад срещу турска офанзива"}
{"url": "http://www.focus-news.net/news/2018/12/28/2606373/nsi-patuvaniyata-na-balgarski-grazhdani-v-chuzhbina-prez-noemvri-2018-g-sa-4263-hil-ili-s-21-nad-registriranite-prez-noemvri-2017-godina.html", "text": "Пътуванията на български граждани в чужбина през ноември 2018 г. са 426.3 хил., или с 2.1% над регистрираните през ноември 2017 година. Това сочи  статистика на Националния статистически институт (НСИ) . Увеличение на пътуванията на български граждани в сравнение със същия месец на предходната година е отчетено към: Турция - с 11.7%, Австрия - с 8.8%, Италия - с 4.1%, Сърбия - с 3.8%, Германия - с 3.2%, Белгия - с 0.8%, и други. Същевременно намаляват пътуванията на български граждани към: Обединеното кралство - със 7.1%, Румъния - с 1.2%, Гърция - с 1.0%, бившата югославска република Македония - с 0.8%, и други.  \r\nВ сравнение с ноември 2017 г. e регистрирано увеличение при всички наблюдавани цели: със служебна цел - с 3.8%, с други цели - с 1.8%, и с цел почивка и екскурзия - с 0.7%. Най-голям относителен дял от общия брой пътувания на български граждани в чужбина през ноември 2018 г. формират пътуванията с други цели (гостуване, обучение, посещение на културни и спортни мероприятия) - 46.0%, следвани от пътуванията със служебна цел - 28.3%, и пътуванията с цел почивка и екскурзия - 25.7%.  \r\nПрез ноември 2018 г. най-голям брой пътувания на български граждани са осъществени към: Турция - 121.9 хил., Гърция - 73.8 хил., Румъния - 40.7 хил., Сърбия - 33.1 хил., Германия - 21.9 хил., бившата югославска република Македония - 20.9 хил., Италия - 15.9 хил., Австрия - 15.2 хил., Обединеното кралство - 12.6 хил., Испания - 10.1 хиляди. \r\nПрез ноември 2018 г. посещенията на чужденци в България са 575.2 хил. (табл. 2 от приложението), или с 3.4% повече в сравнение с ноември 2017 година. Регистрирано е увеличение при пътуванията с други цели (вкл. гостувания и транзитни преминавания) - със 7.8%, и с цел почивка и екскурзия - с 0.6%, докато тези със служебна цел намаляват с 1.4%. Транзитните преминавания през страната са 28.6% (164.3 хил.) от всички посещения на чужденци в България. \r\nОт общия брой чужденци, посетили България през ноември 2018 г., делът на гражданите от Европейския съюз е 54.8%, или с 1.1% повече в сравнение със същия месец на предходната година. Увеличават се посещенията на граждани от Полша - с 52.6%, Италия - с 23.7%, Обединеното кралство - с 14.6%, Нидерландия - с 5.8%, Румъния - с 1.4%, и други. Същевременно намаляват посещенията на граждани от Германия - с 10.6%, Австрия - с 6.3%, Франция - с 3.3%, Гърция - с 3.0%, и други.  \r\nУвеличават се и посещенията на граждани от групата „Други европейски страни“ - със 7.0%, като най-голям е ръстът на посещенията на граждани от Сърбия - с 20.7%. \r\nПрез ноември 2018 г. преобладава делът на посещенията с други цели - 47.4%, следвани от посещенията с цел почивка и екскурзия - 31.9%, и със служебна цел - 20.7%. \r\nНай-много посещения в България през ноември 2018 г. са реализирали гражданите от: Румъния - 130.1 хил., Гърция - 94.0 хил., Турция - 87.6 хил., Сърбия - 49.4 хил., бившата югославска република Македония - 46.4 хил., Украйна - 16.7 хил., Германия - 15.2 хил., Обединеното кралство - 11.5 хил., Италия - 10.8 хил., Полша - 9.0 хиляди.", "date": "2018.12.28", "title": "НСИ: Пътуванията на български граждани в чужбина през ноември 2018 г. са 426.3 хил., или с 2.1% над регистрираните през ноември 2017 година"}
{"url": "http://www.focus-news.net/news/2018/12/28/2606361/dimitar-nikolov-kmet-na-burgas-253-mln-lv-e-razmerat-na-proektobyudzheta-na-obshtinata-za-2019-g.html", "text": "253 млн. лв. е размерът на проектобюджета за 2019 г. Това каза кметът Димитър Николов по време на представянето на проект за бюджета на Община Бургас за следващата година, предаде репортер на  Радио „Фокус“ - Бургас . Общата субсидия на държавно-акредитираните дейности е 101 млн. лв. Дейностите регистрирани с общински приходи на 112 млн. лв. „Имаме годишен разчет на средства по оперативни програми – 39 млн. лв.“, каза още Николов. По думите му по всички направления има ръст, въпреки че няма промени в данъци и такси. „Ние успяваме да събираме повече приходи, с които се дава шанс на обезпечаване дейностите в града“, заяви кметът на Бургас. \r\nДеница ДИМИТРОВА", "date": "2018.12.28", "title": "Димитър Николов, кмет на Бургас: 253 млн. лв. е размерът на проектобюджета на Общината за 2019 г."}
{"url": "http://www.focus-news.net/news/2018/12/28/2606374/kyustendil-sas-zarya-i-balgarski-hora-shte-bade-posreshtnata-novata-2019-godina-v-dupnitsa.html", "text": "Със заря и български хора ще бъде посрещната новата 2019 година в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Празничната програма ще започне на 31 декември в 23.30 часа на площад „Свобода”. Солистката на Националният ансамбъл за народни песни и танци „Филип Кутев“ Сорина Богомилова ще участва в концертната програма за Новогодишната нощ. Предвидени са много изненади за присъстващите, както и народно веселие след полунощ. \r\nВенцеслав ИЛЧЕВ", "date": "2018.12.28", "title": "Кюстендил: Със заря и български хора ще бъде посрещната новата 2019 година в Дупница"}
{"url": "http://www.focus-news.net/news/2018/12/28/2606376/nikolay-borisov-bul-bio-ntszpb-podpisani-sa-dva-dogovora-za-dostavka-na-vaksini-za-unitsef.html", "text": "Подписани са два договора за доставка на ваксини за УНИЦЕФ. Това каза за  Радио „Фокус“  Николай Борисов, управител на „Бул Био – НЦЗПБ“. По думите му за пръв път дружеството печели самостоятелно два търга, с подкрепата и на Министерството на здравеопазването. Сроковете за изпълнение са 3 и 5 години, обясни Борисов. „Търговете бяха два. Единият беше обявен за БЦЖ ваксината срещу туберкулоза, като за първи път в историята на УНИЦЕФ е за 5 години. Спечелихме го с 28 млн. на година, което е една пета от доставяните ваксини от УНИЦЕФ. Другият търг е за 3 години, за тетаносъдържащите ваксини. Доставката е за около 38 млн. дози“, обясни той. Николай Борисов добави, че „Бул Био – НЦЗПБ“ завършва годината с 8 млн. лв. печалба, благодарение на усърдната работа на всички 400 специалисти и експерти, работещи в дружеството. Освен с производството на ваксини компанията е ангажиран и с това на алергенни препарати и имуностимулатори, като сред основните предизвикателства са увеличението на производителността и повишаване квалификацията на персонала, каза още Борисов.", "date": "2018.12.28", "title": "Николай Борисов, „Бул Био – НЦЗПБ“: Подписани са два договора за доставка на ваксини за УНИЦЕФ"}
{"url": "http://www.focus-news.net/news/2018/12/28/2606375/nsi-obshtiyat-indeks-na-tsenite-na-proizvoditel-prez-noemvri-2018-g-se-ponizhava-s-03-spryamo-predhodniya-mesets.html", "text": "Общият индекс на цените на производител през ноември 2018 г. се понижава с 0.3% спрямо предходния месец. Това сочи  статистика на Националния статистически институт (НСИ) . По-ниски цени са регистрирани в преработващата промишленост - с 0.8%, а покачване се наблюдава в добивната промишленост - с 1.3%, и при производството и разпределението на електрическа и топлоенергия и газ - с 0.8%.  \r\nПо-съществено намаление на цените в преработващата промишленост е отчетено при производството на мебели и при производството на изделия от каучук и пластмаси - по 0.7%. Повишение е отбелязано при производството на химични продукти - с 1.2%, и при производството на лекарствени вещества и продукти и ремонта и инсталирането на машини и оборудване - по 0.4%. \r\nОбщият индекс на цените на производител през ноември 2018 г. нараства с 3.4% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 6.8%, и в преработващата промишленост - с 2.7%,  докато в добивната промишленост е отчетено намаление - с 3.6%. \r\nВ преработващата промишленост по-съществен ръст на цените се наблюдава при: производството на дървен материал и изделия от него, без мебели - с 4.5%, производството на химични продукти - с 4.1%, и производството на хартия, картон и изделия от хартия и картон - с 4.0%. По-ниски цени са регистрирани при производството, некласифицирано другаде - с 0.3%. Индекси на цените на производител на вътрешния пазар \r\nИндексът на цените на производител на вътрешния пазар през ноември 2018 г. остава непроменен спрямо предходния месец. Покачване на цените е отбелязано в добивната промишленост - с 1.1%, и при производството и разпределението на електрическа и топлоенергия и газ - с 0.3%, а в преработващата промишленост е отчетено намаление - с 0.2%. \r\nВ преработващата промишленост по-ниски цени спрямо предходния месец се наблюдават при производството на мебели - с 1.2%, и при производството на електрически съоръжения - с 0.5%. Цените се покачват при производството на химични продукти  - с 2.2%. \r\nИндексът на цените на производител на вътрешния пазар през ноември 2018 г. нараства с 3.5% в сравнение със същия месец на 2017 година. Ръст на цените е регистриран при производството и разпределението на електрическа и топлоенергия и газ - с 5.2%, и в преработващата промишленост - с 3.0%. В добивната промишленост се наблюдава намаление - с 3.7%. \r\nПрез ноември 2018 г. по-високи цени в преработващата промишленост спрямо ноември  2017 г. са отчетени при производството на химични продукти - с 6.7%, и при ремонта и инсталирането на машини и оборудване - с 4.4%. Понижение на цените е регистрирано при производството на основни метали - с 2.8%, и при производството на изделия от каучук и пластмаси - с 0.9%. Индекси на цените на производител на международния пазар \r\nИндексът на цените на производител на международния пазар през ноември 2018 г. намалява с 0.9% в сравнение с предходния месец. \r\nВ преработващата промишленост цените се понижават с 1.3%, като по-съществено намаление е регистрирано при производството на изделия от каучук и пластмаси - с 1.2%, и при производството на хранителни продукти - с 0.5%, докато покачване се наблюдава при производството на лекарствени вещества и продукти - с 1.3%. \r\nИндексът на цените на производител на международния пазар през ноември 2018 г. нараства с 3.4% в сравнение със същия месец на 2017 година. \r\nВ преработващата промишленост е регистриран ръст с 2.5%. По-високи цени са отчетени при: производството на дървен материал и изделия от него, без мебели - с 4.9%, производството на хартия, картон и изделия от хартия и картон - с 4.4%, и обработката на кожи и производството на изделия от обработени кожи без косъм - с 4.2%. Намаление на цените се наблюдава при производството на мебели - с 0.5%.", "date": "2018.12.28", "title": "НСИ: Общият индекс на цените на производител през ноември 2018 г. се понижава с 0.3% спрямо предходния месец"}
{"url": "http://www.focus-news.net/news/2018/12/28/2606377/rositsa-dimitrova-obshtina-veliko-tarnovo-prez-sledvashtata-godina-obshtestvenata-trapezariya-v-grada-shte-hrani-75-dushi.html", "text": "И през следващата година социалната услуга „Обществена трапезария“ в града ще храни 75 души. Броят е определен след направен анализ за проучване потребностите на хората, които нямат финансова възможност да си позволят питателна храна. В това число влизат и бездомници, обясни пред  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. „В началото, преди около три години, в трапезарията се хранеха около 50 човека. Това са хора, които са на месечно подпомагане и се определят от Агенция „Социално подпомагане“. Заявяването на лицата, които искат да ползват обществената трапезария се извършва в Общината. От служители на Домашния патронаж. За да се улеснят гражданите, заявленията са по образец. Но винаги се прави справка с Агенция „Социално подпомагане“ за тяхното състояние. Това е държавно финансиране и няма как ние да не работим по критерии, които е определила държавата с тази услуга“, отбеляза Росица Димитрова. Тя уточни, че броят на хората, които се хранят в трапезарията може да бъде променен през годината, ако се появяват нови нуждаещи се. \r\nОбядът се дава от понеделник до петък от 11.30 до 14.00 часа. \r\nЛуиза ТРАНЧЕВА", "date": "2018.12.28", "title": "Росица Димитрова, Община Велико Търново: През следващата година Обществената трапезария в града ще храни 75 души"}
{"url": "http://www.focus-news.net/news/2018/12/28/2606378/kevr-tsenata-na-prirodniya-gaz-poskapva-s-35-ot-1-yanuari-2019-g.html", "text": "Комисията за енергийно и водно регулиране прие решение във връзка с подаденото от „Булгаргаз” ЕАД заявление за утвърждаване на цена за I-то тримесечие на 2019 г., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа. Това съобщиха от пресцентъра на  КЕВР . \r\nУтвърдената от Комисията цена на природния газ за първото тримесечие е в размер на  44,80 лв./MWh лв. (без акциз и ДДС). Тя е с 3,51 % по-висока от цената за ІV-то тримесечие на 2018 г. В утвърдената цена на природния газ от 44,80 лв./MWh лв. (без акциз и ДДС) са включени компонента „цена на природния газ на входа на газопреносните мрежи“ в размер на 44,08 лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,59 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ от 0,13 лв./MWh, покриваща разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации, съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. \r\nКомпонентата „цена на природния газ на входа на газопреносните мрежи“ се образува от обществения доставчик като среднопретеглена стойност при отчитане на последно заявените прогнозни количества природен газ от внос за вътрешния пазар, от местни добивни предприятия и от запаси природен газ с цел продажба през следващия период, условията по договорите за доставка и за достъп и пренос на природен газ до българската граница и осреднен валутен курс на Българската народна банка на лева спрямо чуждестранната валута, в която се заплаща внасяният в страната природен газ за период от четиридесет и пет дни, предхождащи месеца на внасяне на предложението за утвърждаване на цени и при отчитане движението на цената на петрола и на алтернативните на природния газ горива на световните пазари за последните 9 месеца. В правомощията на КЕВР е да установи единствено дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между \"Булгаргаз\" ЕАД и ООО \"Газпром Експорт\". Независимо от повишението с 3,51%, реалното увеличение за битовите и за стопанските клиенти, ползващи природен газ, ще бъде под 2%, тъй като цените за достъп, пренос, разпределение и снабдяване, не се променят. \r\nПромяната на цената на природния газ няма да се отрази на цените на топлинната енергия. \r\nБез промяна остават и цените на електрическата енергия за битовите и небитовите потребители на регулиран пазар.  \r\nРешението на КЕВР за утвърждаване на цената на природния газ за І-то тримесечие на 2019 г. е публикувано на интернет страницата на регулатора.", "date": "2018.12.28", "title": "КЕВР: Цената на природния газ поскъпва с 3,5% от 1 януари 2019 г."}
{"url": "http://www.focus-news.net/news/2018/12/28/2606380/kyustendil-rzi-otchita-spad-v-broya-na-ostrite-respiratorni-zabolyavaniya-v-oblastta.html", "text": "Лек спад се отчита в броя на острите респираторни заболявания в областта. Това съобщиха за  Радио „Фокус” – Кюстендил  от Регионална здравна инспекция. Седмичната заболяемост от грип и остри респираторни заболявания е 77.06  на десет хиляди души, спрямо 79.54 през предходната седмица. През седмицата са установени двама новозаболели от туберкулоза и двама души със скарлатина. Три са случаите на варицела, а 14 души са с диагноза ентероколит. От здравната инспекция отчитат и един случай на ротавирусен гастроентерит. \r\nВенцеслав ИЛЧЕВ", "date": "2018.12.28", "title": "Кюстендил: РЗИ отчита спад в броя на острите респираторни заболявания в областта"}
{"url": "http://www.focus-news.net/news/2018/12/28/2606379/sport-despodov-nedelev-i-petkov-v-top-3-za-futbolist-na-2018-a.html", "text": "Ясна е тройката за футболист на 2018 година. Допитването до медиите, организирано от БФС и Асоциацията на спортните журналисти, приключи на 21 декември. Най-много гласове са събрали Кирил Десподов (ЦСКА), Тодор Неделев (Ботев Пловдив) и Георги Петков (Славия). Как точно ще бъдат подредени ще стане ясно на 6 януари. Тогава ще е церемонията по награждаването. Тя ще се състои във Военния клуб в София. Часът ще бъде обявен в близките дни. Очаква се събитието да бъде предавано пряко по БНТ. \r\nИнтересното е, че миналогодишният победител в допитването Ивелин Попов е на шесто място. Последният, спечелил наградата от българското първенство, бе вратарят на Лудогорец Владислав Стоянов през 2014-а. След това Попов грабна приза три пъти поред -2015, 2016, 2017-а. \r\nВенцислав ДРАГОМАНОВ", "date": "2018.12.28", "title": "Спорт: Десподов, Неделев и Петков в Топ 3 за Футболист на 2018-а"}
{"url": "http://www.focus-news.net/news/2018/12/28/2606381/diana-todorova-etnografski-muzey-varna-sred-raznovidnostite-na-zimnite-obichai-s-maski-e-ritualat-kamila-koyto-se-e-zapazil-v-selo-dobrina.html", "text": "Сред разновидностите на зимните обичаи с маски, свързани с кукерските маскарадни игри, е ритуалът „Камила”, който се е запазил в село Добрина. Това каза в интервю за  Радио „Фокус“ – Варна  Диана Тодорова, уредник в Етнографския музей във Варна. Тя посочи, че в митологичен аспект времето от Бъдни вечер до Богоявление, до кръщаването на водата, е период на хаос, в който се сблъскват силите на доброто и злото. „Това всъщност е един нечист период, затова в Западна България в седмицата от 1 януари до Богоявление ходят и маскирани изпълнители. Това са старци и бабугери, за които се вярва, че прогонват злото и болестите, носят берекет и късмет. Във Варненско такъв обичай се изпълнява в село Добрина. Обичаят се казва „Камили“. Участниците се наричат камилари, които правят едно животно, наподобяващо камила. Мъжете се обличат с кожи, слагат си на кръста звънци и хлопки, а на главите – страшни маски. Те носят дървени саби и боздугани, с които обикалят къщите, тежко стъпват по земята и размахват сабите и боздуганите, да разсекат болестите и да прогонят злото за здрава и щастлива година“, добави Диана Тодорова. \r\nМарияна ВАЛЕНТИНОВА", "date": "2018.12.28", "title": "Диана Тодорова, Етнографски музей – Варна: Сред разновидностите на зимните обичаи с маски е ритуалът „Камила”, който се е запазил в село Добрина"}
{"url": "http://www.focus-news.net/news/2018/12/28/2606357/afp-siriyskite-pravitelstveni-sili-vlyazoha-v-rayona-na-manbidzh.html", "text": "Сирийската армия навлезе в ключовия северен град Манбижд за първи път от шест години насам, предава  AFP . \r\nИнформацията бе потвърдена в телевизионно изявление на говорител на Дамаск. По-рано бе съобщено, че сирийските кюрди са призовали правителството на Асад да разположи свои сили в северната част на страната, за да им окаже помощ срещу евентуална турска офанзива. „Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. Тереза Герова", "date": "2018.12.28", "title": "AFP: Сирийските правителствени сили влязоха в района на Манбидж"}
{"url": "http://www.focus-news.net/news/2018/12/28/2606385/prez-2018-g-narodnoto-sabranie-e-prielo-146-zakona-i-138-resheniya.html", "text": "През 2018 г. Народното събрание е приело 146 закона и 138 решения. Това сочи справка, подготвена от парламентарния пресцентър и дирекция „Пленарни заседания, парламентарен контрол и финални текстове” на Народното събрание, съобщиха от пресцентъра на  НС . От 1 януари до 21 декември 2018 г. в Народното събрание са постъпили 177 законопроекта, като 91 от тях са внесени от народни представители. Предложените проекти за решения са 161, от които 134 са на депутати. През годината 44-ото Народно събрание е провело 131 пленарни заседания, седем от които извънредни.  \r\nПрез петата си сесия 44-тото Народно събрание е приело 55 закона и 59 решения. Парламентът е имал 45 редовни и 3 извънредни пленарни заседания.  За периода от 1 септември до 21 декември 2018 г. в парламента са внесени 54 законопроекта, като 22 от тях са на народни представители. Постъпили са 44 проекта за решения, от тях 37 са от депутати.  \r\nСред приетите от Народното събрание нови закони са: Закон за хората с увреждания, Закон за личната помощ, Закон за предприятията на социалната и солидарна икономика, Закон за киберсигурност, Закон за физическото възпитание и спорта, Закон за държавния бюджет на Република България за 2019 г. и др. Парламентът е гласувал промени в Административнопроцесуалния кодекс, в Закона за пътищата, в Закона за устройство на територията, в Закона за държавната собственост, в Закона за семейни помощи за деца и др.  \r\nИзползваното време за осъществяване на контролната функция на парламента през петата сесия на 44-тото Народно събрание е 39 часа и 45 минути. Парламентарен контрол е провеждан в 15 пленарни заседания.  \r\nВ Народното събрание от 1 септември до 21 декември 2018 г. са постъпили 440 въпроса и 18 питания. В този период е имало изслушване на министъра на енергетиката Теменужка Петкова за предоставяне на информация във връзка с Процедурата по избор на стратегически инвеститор/и за изграждането на АЕЦ „Белене“ и възможности за структуриране на проекта. На извънредно заседание на 21 август 2018 г. Народното събрание е изслушало министър-председателя Бойко Борисов за сигурността на електронните бази данни, съхранявани от Агенцията по вписванията и Министерството на правосъдието.  \r\nПо време на петата сесия на 44-ото Народно събрание беше отхвърлен и един вот на недоверие към Министерския съвет за провал в областта на здравеопазването.  \r\nЧленовете на правителството са отговорили на 375 въпроса и 10 питания. На най-много въпроси и питания са отговорили министърът на земеделието, храните и горите Румен Порожанов – 68, министърът на регионалното развитие и благоустройството Петя Аврамова – 67, министърът на околната среда и водите Нено Димов – 34, министърът на вътрешните работи Младен Маринов – 32, министърът на здравеопазването Кирил Ананиев – 30, вицепремиерът по обществения ред и сигурността и министър на отбраната Красимир Каракачанов – 22, министърът на образованието и науката Красимир Вълчев – 19, министърът на културата Боил Банов – 16, министърът на финансите Владислав Горанов – 15, министърът на труда и социалната политика Бисер Петков – 13, министърът на икономиката Емил Караниколов - 13 и т.н.  \r\nНай-много въпроси и питания са отправили народните представители Георги Стоилов – 41, Иван Димов Иванов – 35, Николай Цонков – 34, Георги Гьоков – 31, Любомир Бонев – 31, Светла Бъчварова – 23, Надя Клисурска-Жекова – 18, Пенчо Милков – 16, Георги Йорданов – 15, Кристиан Вигенин – 13, Иван Валентинов Иванов – 12 и т.н.  \r\nОт ПГ „БСП за България” са внесли най-много въпроси и питания - 354 въпроса и 15 питания. От ПГ на ПП ГЕРБ са отправили 42 въпроса и 2 питания, от ПГ „Обединени патриоти” - 15 въпроса, от ПГ на ДПС - 12 въпроса и едно питане и от ПГ на ПП ВОЛЯ – 6 въпроса.", "date": "2018.12.28", "title": "През 2018 г. Народното събрание е приело 146 закона и 138 решения"}
{"url": "http://www.focus-news.net/news/2018/12/28/2606384/stara-zagora-tovaren-i-lek-avtomobil-sa-uvredeni-pri-pozhar-v-kazanlashkoto-selo-srednogorovo.html", "text": "Товарен и лек автомобил са увредени при пожар в казанлъшкото село Средногорово. Това съобщиха от  ОДМВР – Стара Загора . Сигналът за горящите автомобили е подаден на 28 декември в 00.11 часа в РУ – Казанлък. На място е установено, че в двора на бивш обект за изваряване на ракия, намиращ се в североизточния край на селото, горят товарен автомобил \"ГАЗ 53\" и лек автомобил \"ВАЗ 2121\", ползвани от 40-годишен мъж от съседното село Бузовград. Пожарът е потушен от екип на Пожарната в Казанлък. Причините за възникването му са в процес на установяване. Нанесени са материални щети по двата автомобила. В РУ - Казанлък е образувано досъдебно производство.", "date": "2018.12.28", "title": "Стара Загора: Товарен и лек автомобил са увредени при пожар в казанлъшкото село Средногорово"}
{"url": "http://www.focus-news.net/news/2018/12/28/2606386/yambol-obshtinskiyat-savet-glasuva-reshenie-za-dalgosrochen-zaem-s-tsel-investitsii-v-infrastrukturata-na-grada.html", "text": "С пълно мнозинство Общински съвет – Ямбол гласува днес решение за поемане на дългосрочен облигационен заем, с който да се финансират 15 значими обекта от техническата и социалната инфраструктура на града. Това съобщиха от пресцентъра на  Община Ямбол.  Предложението, внесено от кмета Георги Славов, получи подкрепата на 26 общински съветника, против бяха 8. \r\nПредвижда се облигационният заем да бъде в размер до 9 млн. евро, с 12-годишен период на изплащане, при лихва от 2,5% и 2 години гратисен период. „Общинските облигации са достатъчно атрактивен, гъвкав и изгоден метод на финансиране. Много общини използват именно този инструмент, за да реализират важни проекти от инвестиционната си програма. Включително според мнението на експерти, той е предпочитан от общините заради по-изгодните условия в сравнение с банковите заеми“, аргументира се кметът по време на дебатите. \"Ямбол се разви много в последните 11 години и тази инерция трябва да бъде запазена и продължена\", допълни още Георги Славов.  \r\nПланираните от общината мащабни ремонти включват: изграждане, реконструкция и модернизация на уличното осветление в целия град; въвеждане на видеонаблюдение в най-невралгичните точки на територията на общината. Сред останалите инфраструктурни обекти са: основен ремонт (реконструкция) на улици в централна градска част в района на старата автогара, на ул. „Търговска\" от „стара автогара“ до изхода на града при обходен път Изток; ремонт на участъци от ул. „Крайречен булевард“; цялостно преустройство и ремонт на района около ДКЦ – 1; основен ремонт на участък от ул. „Преслав\" - от ул. „Тимок\" до кръстовище с Обходен път Изток; рехабилитация на ул. „Милин камък“ и ул. „Руен“ и др. Предвижда се също така обособяване на няколко големи паркинг-зони в централна част на града с благоустрояване на околните пространства, както и изграждането на велоалеи по основни пътни артерии.  \r\nРешението на Общинския съвет е част от процедурата за изтегляне на дългосрочния облигационен заем. Предстои избор на финансов (инвестиционен) посредник, каквото е и изискването на закона при поемане на общински дълг.", "date": "2018.12.28", "title": "Ямбол: Общинският съвет гласува решение за дългосрочен заем с цел инвестиции в инфраструктурата на града"}
{"url": "http://www.focus-news.net/news/2018/12/28/2606368/reuters-armiyata-na-bashar-asad-obeshta-da-garantira-sigurnost-na-vsichki-siriyski-grazhdani-i-drugi-prisastvashti-v-rayona-na-manbidzh.html", "text": "За първи път от години насам армията на сирийския президент Башар Асад влезе в северния град Манбидж, след като кюрдските милиции призоваха Дамаск за помощ срещу турска атаката, предава  Reuters . \r\nВ изявление, излъчено по телевизията, армията обеща „сигурност за всички сирийски граждани и други присъстващи в района“. \r\nАгенцията пояснява, че остава неясно дали силите на Асад са навлезли в самия град или са в околностите му. Припомня се, че по-рано тази година САЩ оперираха и създадоха база в Манбидж. Тереза Герова", "date": "2018.12.28", "title": "Reuters: Армията на Башар Асад обеща да гарантира „сигурност на всички сирийски граждани и други присъстващи в района“ на Манбидж"}
{"url": "http://www.focus-news.net/news/2018/12/28/2606387/dobrich-ledenata-parzalka-v-grada-shte-raboti-bezplatno-na-1-yanuari-2019-g.html", "text": "През първия ден на 2019 година любителите на зимните забавления ще имат възможност да се насладят на безплатно посещение на ледената пързалка в Добрич. Това съобщиха от пресцентъра на  Общината . Всеки ден на ледената пързалка в парк „Св. Георги“ пред парк-хотел „Изида“ има по 3 сесии – от 15.00, 17.00, 19.00 до 21.00 часа. Последната за деня сесия е с два пъти по-голямо време за каране. Безплатната сесия е осигурена от Община град Добрич. Бизнесът в Добрич се включи активно в инициативата на „Изида“ за откупуване на сесии и гражданите могат да ползват безплатно съоръжението вече осемнадесет дни. Ледената пързалка работи официално от 21 декември. Тя е разположена на същото място, както и в предходните години – пред Парк хотел „Изида“.", "date": "2018.12.28", "title": "Добрич: Ледената пързалка в града ще работи безплатно на 1 януари 2019 г."}
{"url": "http://www.focus-news.net/news/2018/12/28/2606389/haskovo-60-godishen-turski-grazhdanin-e-otvlechen-v-rayona-na-svilengrad-i-izostaven-kray-plovdiv.html", "text": "60-годишен турски гражданин е отвлечен в района на Свиленград и изоставен край Пловдив. Това съобщиха от пресцентъра на  Апелативна прокуратура - Пловдив . В Окръжна прокуратура - Хасково е образувано досъдебно производство за това, че турският граждани с инициали Ш.Б. на 60 г. е отвлечен на 22 декември 2018 г. в град Свиленград от повече от две лица. Пострадалият е подал сигнал в РУ на МВР - Свиленград, като на 25 декември 2018 г. е образувано досъдебното производство, започнало с протокол за разпит на Ш.Б.. Турският гражданин живее от около година и половина в България. \r\nДо момента е установено, че Ш.Б. е бил отвлечен от гр. Свиленград на 22 декември 2018 г., като е бил откаран и държан в къща в село на територията на община Свиленград. Установено е, че по отношение на него е проявено насилие. По време на разпита е заявил, че му е отнета сума от 3 000 евро. До момента няма задържани лица. Пострадалият е бил изоставен край град Пловдив след полунощ на 23 декември 2018 г., като е подал сигнал в полицията.", "date": "2018.12.28", "title": "Хасково: 60-годишен турски гражданин е отвлечен в района на Свиленград и изоставен край Пловдив"}
{"url": "http://www.focus-news.net/news/2018/12/28/2606388/prezidentat-rumen-radev-vrachi-pagoni-na-voennosluzheshti-udostoeni-s-visshe-ofitsersko-zvanie.html", "text": "На тържествена церемония в Гербовата зала на „Дондуков“ 2 държавният глава и върховен главнокомандващ Въоръжените сили Румен Радев връчи пагоните на военнослужещи, удостоени с висше офицерско звание, съобщиха от  прессекретариата на държавния глава . \r\nСъс свой указ президентът Радев назначи полковник Здравко Пехливанов на длъжността заместник-директор на дирекция „Операции и планиране“ в Международния военен секретариат на НАТО в Брюксел, Кралство Белгия, като го удостои с висше офицерско звание „бригаден генерал“. „Назначаването ви на тази позиция ще продължи възможността България да има представителство във Ваше лице на стратегическо военно ниво в Алианса“, заяви Румен Радев.  \r\nПрезидентът назначи полковник Стайко Прокопиев на длъжността директор на дирекция „Стратегическо планиране“ на Министерството на отбраната и го удостои с висше офицерско звание „бригаден генерал“. Държавният глава се обърна към бригаден генерал Прокопиев с думите, че новата длъжност и звание са естествен етап от неговото професионално развитие. „Експертизата, натрупана от Вас като представител в представителството на Република България в Европейския съюз и най-вече като командир на щабния елемент за интегриране на силите на НАТО в България, ще помогне вие да се справите успешно с предизвикателствата на новите задачи“, категоричен бе Румен Радев.  \r\nС друг свой указ държавният глава освободи бригаден генерал Красимир Кънев от длъжността директор на дирекция „Стратегическо планиране“ в МО, назначи го на длъжността директор на Щаба на отбраната и го удостои с висше офицерско звание „генерал-майор“. „Уверен съм, че с Вашия опит в областта на отбранителното планиране у нас и в чужбина Вие ще изпълнявате ефективно сложните задачи на новата длъжност, натоварена с големи очаквания за усъвършенстване на управлението на процесите в отбраната“, посочи Румен Радев. \r\nВ приветствието си държавният глава пожела на новопроизведените генерали да продължават да работят все така отговорно за развитието на Въоръжените ни сили, за разширяване на спектъра от техни способности и за издигане на авторитета им. „Помнете от историята на българския генералитет, че сляпото покорство и безропотно подчинение могат и да донесат една звезда отгоре на пагоните и няколко години служба, но не могат да спасят от презрението на подчинените и на българския народ“, посочи още президентът и призова генералите да бъдат всеотдайни в дейността си и да подпомагат ръководството на Министерство на отбраната.  \r\nОт името на удостоените с висше офицерско звание военнослужещи генерал-майор Красимир Кънев изказа благодарност на държавния глава за оказаната чест, доверие и дадената висока оценка.  \r\nГенерал-майор Красимир Кънев отбеляза, че предизвикателствата пред тях са много. „Сигурен съм, че ще отдадем силите и сърцата си за подпомагане на държавното и политическото ръководство на МО при вземане на правилните решения за Република България“, заяви той. \r\nНа церемонията присъстваха министърът на отбраната Красимир Каракачанов, началникът на отбраната генерал Андрей Боцев, генерали и офицери от видовете въоръжени сили.", "date": "2018.12.28", "title": "Президентът Румен Радев връчи пагони на военнослужещи, удостоени с висше офицерско звание"}
{"url": "http://www.focus-news.net/news/2018/12/28/2606382/sofiya-otkriha-otkradnata-statuya-na-apolon-medikus.html", "text": "Откриха бронзовата статуята на Аполон Медикус, която беше открадната през нощта на 16-ти срещу 17-ти декември от пл. „Бански“ пред бившата Централната баня (бел. ред. - сега Регионален исторически музей - София). Това съобщиха за  Агенция „Фокус“  от СДВР. Статуята е открита от служители на 5-о РПУ със съдействието на бдителни граждани. Намерена е в двор в близост до площада, в добро състояние. Продължават издирвателните действия по установяване на извършителя.  \r\nСтатуята на Аполон Медикус е дело на скулптора Георги Чапкънов. Тя бе поставена след реконструкцията на площада през 2003 г.  \r\nДни преди изчезването на статуята на Аполон, бяха откраднати няколко месингови чучура до сградата на Регионалния исторически музей – София. \r\nМариела РУСЕВА", "date": "2018.12.28", "title": "София: Откриха открадната статуя на Аполон Медикус"}
{"url": "http://www.focus-news.net/news/2018/12/28/2606390/dobrich-kampaniyata-zrantse-zhivot-veche-se-radva-na-parvoto-bebe-rodeno-po-metoda-in-vitro.html", "text": "Съвместната кампания „Зрънце живот“ на Община град Добрич, Добруджански хляб” АД и фондация „Искам бебе” вече се радва на първото родено бебе. Това съобщиха от пресцентъра на  Общината .  \r\nМалката Габриела е родена на 4 декември 2018 г. в семейството на Златко и Красимира Жеркови. Националната кампания за двойки с репродуктивни проблеми стартира на 7 октомври 2016 г. Инициатор беше кметът на Добрич Йордан Йорданов, който обедини усилията на местния бизнес в лицето на „Добруджански хляб“ АД и екипа на фондация „Искам бебе” с цел финансово подпомагане на двойки и активна медийна кампания, която да промотира здравословния начин на живот и възможностите за справяне с репродуктивните проблеми. Средствата за кампанията са осигурени от продажбата на пълнозърнести хлябове, които бяха отбелязани със специален стикер и се продаваха в хранителни вериги в цялата страна. Общата сума, събрана от кампанията, е 20 000 лв., като с нея са подпомогнати 5 двойки. Те бяха изтеглени чрез жребий в присъствието на нотариус и получиха финансиране в размер на 4 000 лв. за осъществяване на ин витро процедури. Средства получиха една двойка от Добрич, две от София, една от Раднево и една от Габрово. Бяха изтеглени и три резервни двойки – от София, Несебър и Кърджали.", "date": "2018.12.28", "title": "Добрич: Кампанията „Зрънце живот“ вече се радва на първото бебе, родено по метода ин витро"}
{"url": "http://www.focus-news.net/news/2018/12/28/2606391/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 12.00 часа, съобщиха за  Радио „Фокус“ – Смолян  от Главна дирекция „Гранична полиция“. Без забавяне се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.12.28", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/28/2606393/varna-prodalzhavat-proverkite-na-obekti-v-grada-targuvashti-s-pirotehnicheski-izdeliya.html", "text": "Продължават проверките на обекти във Варна, търгуващи с пиротехнически изделия. Това съобщиха за  Радио „Фокус“ – Варна  от ОДМВР – Варна. От полицията припомниха, че увеселителните пиротехнически изделия не са невинна играчка, а съдържат взривни вещества или взривна смес от вещества и са поставени под разрешителен режим, контролиран от органите на МВР. Фирмите и търговците, съхраняващи и търгуващи с увеселителни пиротехнически изделия, следва да знаят, че за извършване на такава дейност трябва да имат надлежно издадено разрешение от МВР, както и да разполагат със специално проектирани, изградени и узаконени за този вид изделия складове и магазини. Абсолютно е недопустимо търговията с тези изделия да се извършва на открито – по базари, сергии и павилиони. В складовете и магазините, имащи разрешение за търговия на увеселителни пиротехнически изделия, те се излагат на закрити лавици или под стъклен похлупак. Изделията следва да се съхраняват и продават само в оригиналната заводска опаковка и да бъдат придружени с инструкция за употреба и безопасност на български език. Забранена е продажбата на видимо повредени пиротехнически изделия. Те подлежат на незабавно бракуване и унищожаване по съответен ред. Пиротехническите изделия според предназначението и степента на опасност се разделят на няколко категории – фойерверки, сценични пиротехнически изделия и други пиротехнически изделия. За съответната категория има и забрана за продажба – от категория „Фойерверки“ е забранена продажбата на лица под 12 години, от категория „Сценични пиротехнически изделия“ – на лица под 16 години, а от последната категория – на лица под 18 години. \r\nМарияна ВАЛЕНТИНОВА", "date": "2018.12.28", "title": "Варна: Продължават проверките на обекти в града, търгуващи с пиротехнически изделия"}
{"url": "http://www.focus-news.net/news/2018/12/28/2606392/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. Пътните настилки са предимно сухи. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.12.28", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2018/12/28/2606395/faz-berlin-saobshti-za-drastichen-spad-v-germanskiya-orazheen-iznos.html", "text": "През настоящата година се наблюдава драстичен спад в германския оръжеен износ, съобщава националният ежедневник  Die Frankfurter Allgemeine Zeitung . \r\nПо данни на Министерството на икономиката към 13 декември износът на оръжия и друг вид отбранително оборудване е достигнал стойност от 4,62 млрд. евро. За сравнение към същия период миналата година сумата е била 6,24 млрд. евро.  \r\nОт редакцията отбелязват, че се очаква обемът на одобрения износ да се свие през 2018 г. за трета поредна година. Последният ръст бе през 2015 г. Тогава оръжейният експорт достигна рекордната стойност от 7,86 млрд. евро. . Тереза Герова", "date": "2018.12.28", "title": "FAZ: Берлин съобщи за драстичен спад в германския оръжеен износ"}
{"url": "http://www.focus-news.net/news/2018/12/28/2606394/veliko-tarnovo-blizo-67-ot-domakinstva-v-oblastta-imat-dostap-do-internet-v-domovete-si-oblastta-se-narezhda-na-20-o-myasto-v-stranata-po-tozi-pokazatel.html", "text": "66.6%  от домакинства в областта имат достъп до интернет в домовете си. Това сочат данни на Териториално статистическо бюро – Север, Отдел „Статистически изследвания – Велико Търново“ за 2018 година. От институцията съобщиха за  Радио „Фокус“  – Велико Търново , че информационно-комуникационни технологии използват с 0.2 процентни пункта повече домакинства спрямо предходната година. Това нарежда област Велико Търново на 20-о място сред 28-те области в страната по относителен дял на семействата с достъп до интернет. През 2017 година областта е била на 12-о място. Въпреки динамичното развитие на информационните технологии в България 33.4% от домакинствата в областта  все още нямат достъп до интернет в домовете си. \r\nНадежда КРЪСТЕВА", "date": "2018.12.28", "title": "Велико Търново: Близо 67% от домакинства в областта имат достъп до интернет в домовете си, областта се нарежда на 20-о място в страната по този показател"}
{"url": "http://www.focus-news.net/news/2018/12/28/2606396/kyustendil-obshtina-dupnitsa-shte-ukrepi-bregovete-na-reka-bistritsa-chrez-proekt-po-programata-za-transgranichno-satrudnichestvo-mezhdu-balgariya-i-sarbiya.html", "text": "Общината ще укрепи бреговете на река Бистрица чрез проект по Програмата за трансгранично сътрудничество между България и Сърбия. Това каза пред  Радио „Фокус” – Кюстендил  Кирил Огненски, кмет на село Бистрица.  \r\nОбщина Дупница е одобрена за реализацията на проект „Опазване и възстановяване на екосистемите на трансграничния регион чрез подобряване на качеството на речните води и почви”, чрез втората покана за набиране на проектни предложения по Програмата за трансгранично сътрудничество България – Сърбия. „На територията на село Бистрица, с цел предотвратяване развитието на свлачищни процеси по северния бряг на река Бистрица в близост до центъра на селото, ще се изпълнява укрепване на брега. Ще бъде изградена подпорна стена с дължина 50 метра в коритото на реката, в участък между съществуваща стоманобетонна подпорна стена и габионна стена, както и другите дейности свързани с коритото в опасния участък”, каза Кирил Огненски. По думите му това ще осигури устойчивост на бреговете при преминаване на максимални водни количества с нормативна обезпеченост. Чрез изграждане на защитното съоръжение ще се постигне укрепване на речните брегове, което от своя страна ще способства за опазване и възстановяване на екосистемите в терена за въздействие, както и ще благоприятства повишаване качеството на речните води, като ще ги предпазва от замърсяване. \r\nВенцеслав ИЛЧЕВ", "date": "2018.12.28", "title": "Кюстендил: Община Дупница ще укрепи бреговете на река Бистрица чрез проект по Програмата за трансгранично сътрудничество между България и Сърбия"}
{"url": "http://www.focus-news.net/news/2018/12/28/2606397/nsi-prez-oktomvri-2018-g-e-narasnalo-proizvodstvoto-na-propan-butanovi-smesi-s-250-spryamo-septemvri.html", "text": "През октомври 2018 г. е нараснало производството на пропан-бутанови смеси с 25.0% спрямо септември. Това сочи  статистика на Националния статистически институт (НСИ) .  \r\nПроизводство на енергийни продукти:  \r\nПрез октомври 2018 г. спрямо септември 2018 г. нараства производството на: \r\n- твърди горива - с 18.2% до 3 310 хил. т; \r\n- пропан-бутанови смеси - с 25.0% до 10 хил. т; \r\n- безоловен бензин - с 5.0% до 168 хил. т; \r\n- дизелово гориво - с 18.1% до 294 хил. т; \r\n- електроенергия - с 5.3% до 3 779 ГВтч. \r\nПроизводството на природен газ остава без изменение. \r\nПрез октомври 2018 г. спрямо същия месец на предходната година нараства производството на: \r\n- безоловен бензин - с 9.1%; \r\n- дизелово гориво - с 24.6%; \r\n- електроенергия - с 10.6%.  \r\nНамалява производството на: \r\n- твърди горива - с 2.8%; \r\n- природен газ - с 33.3%.  \r\nПроизводството на пропан-бутанови смеси остава без изменение.  \r\nДоставки на енергийни продукти: \r\nПрез октомври 2018 г. спрямо септември 2018 г. нарастват доставките на: \r\n- твърди горива - с 16.8% до 3 393 хил. т; \r\n- безоловен бензин - с 40.5% до 59 хил. т;  \r\n- дизелово гориво - с 2.5% до 203 хил. т;  \r\n- природен газ - с 22.2% до 226 млн. м3; \r\n- електроенергия - с 9.9% до 2 674 ГВтч. \r\nНамаляват доставките на: \r\n- пропан-бутанови смеси - със 17.0% до 39 хил. т. \r\nПрез октомври 2018 г. спрямо същия месец на предходната година нарастват доставките на:  \r\n- безоловен бензин - с 59.5%. \r\nНамаляват доставките на:  \r\n- твърди горива - с 2.6%; \r\n- пропан-бутанови смеси - с 13.3%;  \r\n- дизелово гориво - с 3.8%; \r\n- природен газ - с 8.9%;  \r\n- електроенергия - с 3.1%.", "date": "2018.12.28", "title": "НСИ: През октомври 2018 г. е нараснало производството на пропан-бутанови смеси с 25.0% спрямо септември"}
{"url": "http://www.focus-news.net/news/2018/12/28/2606403/blagoevgrad-v-bansko-se-predlagat-reditsa-karti-i-otstapki-za-polzvane-na-pistite-i-ski-saorazheniyata.html", "text": "В Банско се предлагат редица карти и отстъпки за ползване на пистите и ски съоръженията, показва репортерска проверка на  Радио „Фокус“ - Пирин . Цената за възрастен с влек е 11 лв., а за деца до 7 години и пенсионери е 1 лв. Двупосочно предвижване с кабина за възрастни е 30 лв., а а за деца до 7 години и пенсионери е 1 лв. Цената е валидна за един ден. Полудневната карта след 12.30 часа е 50 лв., като студентите заплащат 25 лв. Сезонната карта се предлага на цена от 1 500 лв. за възрастни и 1 400 лв. за студенти. За деца под 7 години и пенсионери е 100 лв.  \r\nПредлагат се и различни семейни сезонни карти, които започват от 3 000 до 7 000 лв. Ски училището предлага уроци по ски, сноуборд и дълго бягане. Обучението на ски и сноуборд за ден е 65 лв., а за 13 дни - 595 лв. Децата могат да се обучават за един ден на цена от 55 лв., а за 13 дни - 496 лв. Предлага се и услугата ски детска градина, която е за деца от 4 до 7 години, като работното време е от 09.00 до 16.30 часа.  \r\nСтудентите, учениците и пенсионерите могат да получат своята карта срещу представяне на валидна и заверена съответно студентска книжка, ученическа карта, разпореждане за отпускане на пенсия. Един възрастен може да придружава до 2 деца (до 7 г.). Периодът на валидност на картата за деца до 7 г. трябва да съответства с периода на валидност на картата на придружителя, като картата за придружителя не трябва да е с по-къс период от този на детската карта. В цената на картите и билетите е включена планинска застраховка. \r\nЛора КАЛЧЕВА", "date": "2018.12.28", "title": "Благоевград: В Банско се предлагат редица карти и отстъпки за ползване на пистите и ски съоръженията"}
{"url": "http://www.focus-news.net/news/2018/12/28/2606399/smolyan-vazrastni-hora-ot-doma-vav-fatovo-pozdraviha-kmeta-nikolay-melemov-s-nastapvaneto-na-novata-godina-i-mu-blagodariha-za-grizhite-kam-tyah.html", "text": "Група възрастни хора от Дома във Фатово поздравиха кмета Николай Мелемов с настъпването на Новата 2019 г. Това съобщиха от пресцентъра на  Община Смолян . 83-годишната Ганет Чернева му благодари за грижите към тях и за чудесната атмосфера в Дома, където не са лишени от нищо. „Благодарим Ви, господин Мелемов. Много ни е хубава сградата и условията са прекрасни, а персоналът също много се грижи за нас. Желаем Ви от името на всички 83 домуващи щастлива и здрава Нова година и много успехи”, заяви Ганет. Тя постави и молбата на хората от Дома да се обособи зала в него, където да се събират всички заедно и да празнуват различни поводи, както и да се ремонтира, където е необходимо пътя около Дома. Ганет му подари и сурвачка с която да сурвака първите мъже в държавата, за да помагат още повече на Смолян.   \r\nМелемов благодари на възрастните хора и каза, че ще направи, което е необходимо, за да се чувстват добре и да не бъдат лишени от нищо. Той им пожела весело посрещане на Новата година и да бъдат живи и здрави. \r\nВъзрастните хора благодариха и на зам.-кмета Венера Аръчкова, която също много им помага. Те и пожелаха щастлива Нова година. \r\nС възрастните хора беше и директорът на Дома Живко Билянов.", "date": "2018.12.28", "title": "Смолян: Възрастни хора от Дома във Фатово поздравиха кмета Николай Мелемов с настъпването на Новата година и му благодариха за грижите към тях"}
{"url": "http://www.focus-news.net/news/2018/12/28/2606402/sofiya-razkriti-sa-dve-nelegalni-mobilni-stantsii-za-zarezhdane-s-gorivo-izzeti-sa-9500-litra-petrolni-produkti.html", "text": "Разкрити са две нелегални мобилни станции за зареждане с гориво, иззети са 9500 литра петролни продукти. Това съобщиха от пресцентъра на  Агенция „Митници“ . Служители от отдел „Митническо разузнаване и разследване“ към митница „Столична“ са разкрили двете нелегални мобилни станции. Съоръженията са били в два микробуса, паркирани в кв. „Младост“. Разкрити са и два гаража, превърнати в складове за нелегални горива. Иззети са общо 9500 литра петролни продукти с мирис на дизелово гориво. На 27 декември 2018 г. митническите инспектори извършват проверка на двата микробуса, паркирани в близост един до друг. В товарния отсек на единия микробус са установени 2 PVC куба, всеки с вместимост по 1000 литра, съдържащи петролен продукт. В товарното помещение на втория е установен идентичен PVC куб, съдържащ също течност с мирис на петролен продукт. Към съдовете за съхранение са монтирани и пистолети с брояч, позволяващи зареждането на автомобилни резервоари. \r\nВ хода на проверката са установени следи от автомобилни гуми, по които е имало разлято гориво. Същите водели към 2 гаражни клетки. В шофьора на микробуса са открити ключове, чрез които са отворени вратите към гаражните клетки. В едната клетка митническите инспектори установяват 6 броя 1000-литрови PVC куба, пълни с нефтопродукти. Във втората клетка е установен само един PVC куб, съдържащ около 500 л от същата течност. \r\nОт задържаните горива са взети проби за лабораторен анализ. До приключване на проверката не са представени документи, които удостоверяват заплащането, начисляването или обезпечаването на акциза.", "date": "2018.12.28", "title": "София: Разкрити са две нелегални мобилни станции за зареждане с гориво, иззети са 9500 литра петролни продукти"}
{"url": "http://www.focus-news.net/news/2018/12/28/2606401/pregled-na-mezhdunarodnite-novini-do-13-chasa-agentsiya-fokus.html", "text": "Сирийската армия навлезе в ключовия северен град Манбижд за първи път от шест години насам, предава  AFP . \r\nИнформацията бе потвърдена в телевизионно изявление на говорител на Дамаск. По-рано бе съобщено, че сирийските кюрди са призовали правителството на Асад да разположи свои сили в северната част на страната, за да им окаже помощ срещу евентуална турска офанзива. „Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. \r\n***  Кремъл приветства информацията за влизането на сирийската армия в северния град Манбидж, който по-рано бе под контрола на кюрдските сили. Това заяви пред журналисти говорителят Дмитрий Песков, коментирайки изявлението на Генералния щаб на Въоръжените сили на Сирия, предава  TACC . \r\n„Със сигурност това е позитивна стъпка за стабилизиране на ситуацията в страната“, подчерта Песков. Съгласно думите му, разширяването на зоните, контролирани от правителствените сили на Сирия, са „позитивна тенденция“.  \r\nЗа първи път от шест години насам армията на сирийския президент Башар Асад влезе в северния град Манбидж. В изявление, излъчено по телевизията, армията обеща „сигурност за всички сирийски граждани и други присъстващи в района“. Остава неясно обаче дали силите на Асад са в околностите на Манбидж или са влезли в града, в който по-рано тази година САЩ създадоха база. \r\nИнформацията бе разпространена, след като по-рано през деня бе съобщено, че сирийските кюрди са призовали правителството на Асад да разположи свои сили в северната част на страната, за да им окаже помощ срещу подготвяната турска офанзива. „Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. \r\n***  Държавният глава на най-младата държава на Балканите Хашим Тачи ще подпише законите за промяна на мандата на Косовските сили за сигурност (КСС), предава  RTK Live . \r\nОчаква се това да се случи в часовете преди обед в Президентството в Прищина. Припомня се, че на 14 декември парламентът на Косово прие трите закона, които предвиждат трансформация на КСС в редовна армия. \r\n***  През настоящата година се наблюдава драстичен спад в германския оръжеен износ, съобщава националният ежедневник  Die Frankfurter Allgemeine Zeitung . \r\nПо данни на Министерството на икономиката към 13 декември износът на оръжия и друг вид отбранително оборудване е достигнал стойност от 4,62 млрд. евро. За сравнение към същия период миналата година сумата е била 6,24 млрд. евро.  \r\nОт редакцията отбелязват, че се очаква обемът на одобрения износ да се свие през 2018 г. за трета поредна година. Последният ръст бе през 2015 г. Тогава оръжейният експорт достигна рекордната стойност от 7,86 млрд. евро. \r\n***  Решението на косовското правителство да въведе 100-процентни мита върху вноса на стоки от Сърбия и Босна и Херцеговина доминираше срещата между лидерите на Прищина, държавната делегация за разговори със сръбския посланик и представителите в страната на САЩ, Великобритания, Италия, Германия и Франция. Позовавайки се на източници от срещата, водещият прищински ежедневник  Koha Ditore  отбелязва, че основното искане на международните дипломати е Косово и Сърбия да се споразумеят за „примирие“, за да се даде възможност за окончателно уреждане на проблемите между тях през първата половина на следващата година.  \r\nДипломатите са призовали косовските власти да отменят 100-процентните мита за сръбския внос поне до април следващата година. В замяна те са изразили готовност да положат усилия за убеждаване на Сърбия да преустанови кампанията си за насърчаване на страните да оттеглят признаването си на Косово. Според изданието премиерът Рамуш Харадинай не е показал никакви признаци за готовност да направи отстъпка за митата. \r\n***  Ако искат да оцелеят, Сърбия и Република Сръбска трябва да се държат заедно. Това предупреди държавният глава на западната ни съседка Александър Вучич, отбелязва електронното издание на водещия сараевски ежедневник  Dnevni Avaz . \r\nОбръщайки се към гражданите на Република Сръбска, Вучич ги призова да не се поддават на лъжите, разпространявани от някои, които „не знаят в коя посока да гледат“.  \r\n„Република Сръбска е оцеляла, защото има силна подкрепа от Сърбия. Без нея – не ме питайте, не искам да казвам какво биха направили всички, които се стремят към унищожаването на Република Сръбска“, подчерта сръбският президент.  \r\nСъщевременно Вучич увери, че Белград не се намесва във вътрешните работи нито на Република Сръбска, нито на други държави. \r\n***  Министърът на отбраната в сянка от основната опозиционна партия в Гърция „Нова демокрация“ - Василис Кикилиас, разгневи правителството на премира Алексис Ципрас за предполагаемото му безразличие към тероризма и го обвини, че използва реторика, която осигурява идеологическа защита за терористите, съобщава електронното издание на атинския ежедневник  To Vima . \r\nКикилиас направи изявлението си при посещение на църквата „Свети Дионисий\" в столичния квартал Колонаки, където в четвъртък при експлозия на самоделно взривно устройство пострадаха полицай и служител на храма.  \r\nСъобщено бе, че около църквата се събират бездомни хора, които търсят подслон, но никой не е забелязал кутията за обувки, в която е било поставено устройството. \r\nВзривът избухна в момент, когато полицаят е извършвал оглед кутията. Полицията е особено обезпокоена от факта, че не е имало предупреждение преди или след като импровизираното устройство е било поставено пред църквата. \r\n„Ние многократно предупреждавахме, че порочният кръг на грубо насилие трябва да спре. Притеснени сме, че устройството е задействано без предупредителен телефонен сигнал. Това показва посоката, в която се движат нещата по отношение на обществения ред и сигурността в Атина”, заяви Кикилиас пред журналисти. \r\nТой осъди начина, по който правителството подхожда към въпросите на сигурността.„Всички онези, които с реторика на омраза проправят пътя по отношение на идеологията и политиката за сляпо насилие, нанасят щети на страната и трябва много внимателно да преосмислят нещата. В „Нова Демокрация“ сме много загрижени за начина, по който правителството на СИРИЗА-„Независими гърци“ подхожда към въпросите за обществения ред в нашата страна“, призна Кикилиас. \r\n***  За Израел сделката за продажба на изтребители F-16 на Хърватия е мъртва – или поне според местните медии. За САЩ обаче нещата стоят по различен начин. Водещото загребско издание   Vecernji List  съобщава, че по неофициална информация САЩ са изпратили писмо до Израел, в което подробно са изложени условията, които страната трябва да изпълни, за да даде Вашингтон „зелена светлина“ за доставките на бойните самолети. \r\nОт редакцията припомнят, че Загреб настоява да закупи модернизираната версия на самолета – F-16 „Барак“ и нито една друга опция не устройва хърватите. Съгласно разпространената информация, Конгресът на САЩ е одобрил доставките за Хърватия на „оригиналния“ модел на самолета. Според източници обаче Вашингтон все още преговаря по отделна процедура за „модернизация“ на изтребителите, които следва да бъдат продадени на Загреб. САЩ, които – според оценката на редакцията - винаги са оптимисти по отношението на намиране на решение, все още разчитат споразумението да бъде изпълнено. Според Израел обаче договорът за продажбите на самолети на Хърватия е мъртво. Вече бившият министър на отбраната на САЩ Джеймс Матис е отхвърлил предложението на израелския премиер Бенямин Нетаняху да облекчи изискванията на американската страна към израелците, без които няма да бъде издаден лиценз за продажба на Хърватия. \r\n***", "date": "2018.12.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/12/28/2606400/dimitar-nikolov-kmet-na-burgas-tazi-godina-priklyuchvame-po-stabilno-ot-predishnata-i-s-po-golyama-nalichnost-v-smetkite.html", "text": "Рамката на бюджет 2018 г. беше 228 млн. лева, от които 86 мил. лева. от държавни бюджет. Средствата, които Община Бургас комулира по собствен път, са 100.725 млн. лв. и 40 млн. лв. средства, осигурени по различните дейности по оперативните програми на ЕС. Това каза кметът Димитър Николов по време на представянето на проект за бюджета на Община Бургас за следващата година, предаде репортер на  Радио „Фокус“ – Бургас . Чисто във фискален план мога да кажа, че тази година приключваме по-стабилно от 2017 - 2018 г. и с по-голяма наличност в сметките. По думите му финансово Община Бургас е изключително стабилна и е в добра кондиция. „В последните няколко години с по-сериозна дисциплина и следейки параметрите на консервативния бюджет, който приемаме ни дава възможност Община Бургас да разходва единствено средствата, които успява да събере по общинските дейности и транзита на държавно-делегираните дейности, с което ние не подлагаме на риск, като не разплатени средства по различните ни контрагенти и партньори, допълнително подизпълнители“, каза още Николов. По думите му това дава една достатъчно добра увереност, че Общината влиза в 2019 година със стабилни финанси. \r\nДеница ДИМИТРОВА", "date": "2018.12.28", "title": "Димитър Николов, кмет на Бургас: Тази година приключваме по-стабилно от предишната и с по-голяма наличност в сметките"}
{"url": "http://www.focus-news.net/news/2018/12/28/2606405/smolyan-obshtinata-organizira-praznichna-programa-na-pl-balgariya-za-posreshtaneto-na-nova-godina.html", "text": "Общината организира празнична програма на пл. „България” за посрещането на Нова година. Това съобщиха от пресцентъра на  Община Смолян . Кметът Николай Мелемов кани жителите и гостите на града на 31 декември от 23.00 часа на народно веселие „Честита Нова 2019 г.” на пл. „България” – Амфитеатъра. За празничното настроение ще се погрижи Виевската фолклорна група. Водещ ще бъде примата на лакърдиите Веселина Бабаджанкова.  \r\nС чаша червено вино и новогодишна заря хората ще се поздравят с Новата 2019 г. На видеостена в 23.55 часа ще бъде излъчено и новогодишното приветствие на президента Румен Радев. Минути след настъпването на 2019 г. приветствие ще отправи и кметът Николай Мелемов. След това новогодишната програма ще продължи с любими родопски песни и хора, лакърдии и благопожелания около запаления огън.", "date": "2018.12.28", "title": "Смолян: Общината организира празнична програма на пл. „България” за посрещането на Нова година"}
{"url": "http://www.focus-news.net/news/2018/12/28/2606404/doncho-barbalov-zam-kmet-na-sofiya-vinetki-za-severnata-chast-na-okolovrastniya-pat-nyama-da-se-iziskvat-za-severnata-tangenta-razgovorite-prodalzhavat.html", "text": "Винетки за северната част на околовръстния път няма да се изискват. Това каза по време на брифинг зам.-кметът на София  Дончо, предаде репортер на  Агенция „Фокус“ . „Проведохме разговор от гледна точка на напрежението, което възникна в някои райони на града. Това, което се разбрахме до момент,а е за северната част на околовръстния път да не се изискват винетки. За южната, знаете, че и до сега не се изискват. Търсим начин до всяко населено място на територията на Столична община да има път, по който хората да могат да пътуват без да е необходимо да се закупуват винетки“, коментира той.  \r\nОтносно обсъждането, дали да се въведе пътна такса за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и ГКПП \"Калотина\", той отговори: \"За Северната скоростна тангента ще продължим да говорим с колегите от АПИ, имаме много добра комуникация и търсим приемливо в рамките на закона решение.\"  \r\nДаяна ДЮЛГЕРОВА", "date": "2018.12.28", "title": "Дончо Барбалов, зам.-кмет на София: Винетки за северната част на околовръстния път няма да се изискват, за Северната тангента разговорите продължават"}
{"url": "http://www.focus-news.net/news/2018/12/28/2606407/anton-antonov-api-zhitelite-na-selata-okolo-sofiya-koito-iskat-da-polzvat-severnata-tangenta-ot-1-yanuari-2019-g-tryabva-da-zakupyat-vinetni-stikeri.html", "text": "През 2019 г. ще продължим да търсим законово решение Северната скоростна тангента да се освободи от винетка. Това каза Антон Антонов, директор на Националното ТОЛ управление в Агенция „Пътна инфраструктура\" във връзка с това дали софиянци ще заплащат пътна такси за ползването на Северната скоростна тангента, предаде репортер на  Агенция „Фокус“ . „Конкретно за срокове – надявам се до края на януари да имаме някакво решение“, обясни Антонов.  \r\nНа въпрос ще успеят ли до края на януари да приемат законова промяна за републиканските пътища, според която чертите на общините да излязат от винетната система, Антон Антонов коментира, че такова решение трябва да се обсъди като цяло. „Този проблем не е само на Столична община, може да има и други“, допълни той. \r\nОтносно това трябва ли хората от 14 софийски села да си купят винетка за 1 януари 2019 г., за да могат да минават по Северната скоростна тангента, Антонов отговори: „За момента трябва“. Ако водачите нямат стикери ще бъдат глобявани.  \r\nНа въпрос дали може да се направи толеранс в месеца, в който ще се търси решение на казуса, да не се проверяват водачите, Антон Антонов заяви: „Днес водихме този разговор и продължаваме в първите работни дни на 2019 г. Обмисляме този вариант с толеранса. От 2-ри януари започваме срещи отново“.  \r\nПо думите му от такса трябва да се освободят всички автомобили, тъй като от АПИ няма как технически да проверяват само колите от София.  \r\nДаяна ДЮЛГЕРОВА", "date": "2018.12.28", "title": "Антон Антонов, АПИ: Жителите на селата около София, които искат да ползват Северната тангента от 1 януари 2019 г. трябва да закупят винетни стикери"}
{"url": "http://www.focus-news.net/news/2018/12/28/2606383/tass-kremal-privetstva-vlizaneto-na-siriyskata-armiya-v-manbidzh.html", "text": "Кремъл приветства информацията за влизането на сирийската армия в северния град Манбидж, който по-рано бе под контрола на кюрдските сили. Това заяви пред журналисти говорителят Дмитрий Песков, коментирайки изявлението на Генералния щаб на Въоръжените сили на Сирия, предава  TACC . \r\n„Със сигурност това е позитивна стъпка за стабилизиране на ситуацията в страната“, подчерта Песков. Съгласно думите му, разширяването на зоните, контролирани от правителствените сили на Сирия, са „позитивна тенденция“.  \r\nЗа първи път от шест години насам армията на сирийския президент Башар Асад влезе в северния град Манбидж. В изявление, излъчено по телевизията, армията обеща „сигурност за всички сирийски граждани и други присъстващи в района“. Остава неясно обаче дали силите на Асад са в околностите на Манбидж или са влезли в града, в който по-рано тази година САЩ създадоха база. \r\nИнформацията бе разпространена, след като по-рано през деня бе съобщено, че сирийските кюрди са призовали правителството на Асад да разположи свои сили в северната част на страната, за да им окаже помощ срещу подготвяната турска офанзива. „Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. Тереза Герова", "date": "2018.12.28", "title": "ТАСС: Кремъл приветства влизането на сирийската армия в Манбидж"}
{"url": "http://www.focus-news.net/news/2018/12/28/2606411/diana-todorova-etnografski-muzey-varna-ima-mnogo-obredni-zabrani-koito-sa-svarzani-s-mrasnite-dni.html", "text": "Има много обредни забрани, които са свързани с „мръсните дни“. Това каза в интервю за  Радио „Фокус“ – Варна  Диана Тодорова, уредник в Етнографския музей във Варна. Това са дните, свързани с вярването, че това е времето на караконджулите, на таласъмите, които се явяват нощем и пакостят на хора и добитък. В някои райони тези дни са от Игнажден до Богоявление, а в други от Коледа до Йорданов ден. „След залез слънце навън не се излиза, не се върви по непознати пътища. Има вярване, че само там, където е орано, тези демонични същества нямат сила. Жените не работят женска работа – не тъкат, не перат, мъж и жена не се събират, защото ако се зачене дете, няма да бъде щастливо, софри за помен се слагат, на гробища не се ходи. Зимният период всъщност е времето, когато се яде най-много месо и хората се омърсяват. Според народните вярвания годината е в началото си, светът е хаотичен, опасен и ето защо предпазните мерки, които се вземат, целят именно да опазят хората от болести и зли сили“, добави Диана Тодорова. \r\nМарияна ВАЛЕНТИНОВА", "date": "2018.12.28", "title": "Диана Тодорова, Етнографски музей – Варна: Има много обредни забрани, които са свързани с „мръсните дни“"}
{"url": "http://www.focus-news.net/news/2018/12/28/2606412/pazardzhik-regionalnata-biblioteka-n-furnadzhiev-opredeli-chitateli-na-godinata-za-2018-g.html", "text": "Четвъртокласникът Калоян Тосков е читател на годината за 2018 г. на Регионална библиотека „Никола Фурнаджиев”, съобщи за  Радио „Фокус“ – Пазарджик  Диана Варникова от библиотеката. „Той е прочел 82 книги, като предпочита фантастиката и приключенските романи. Калоян учи в училище „Никола Фурнаджиев“. Директорът на Библиотеката Лъчезар Риков с удоволствие му връчи наградата – три нови фантастични книги за деца и му пожела на добър час. 32-годишната Дамяна Райкова е читател на годината в отдел „Заемна за възрастни“. Дамяна посещава библиотеката от година и половина, като през 2018 е прочела 116 тома. Подаръкът на Дамяна е три от най-новите издания на книжния пазар“, уточни Варникова. За партньор на отиващата си година е определена детска градина „Радост” - Пазарджик за съвместни инициативи за стимулиране на четенето. Наградите за най-четящо дете и възрастен са с традиции вече седма година, като целта е мотивация и популяризиране на диалога с книгите. \r\nВаня НИКОЛОВА", "date": "2018.12.28", "title": "Пазарджик: Регионалната библиотека „Н. Фурнаджиев“ определи читатели на годината за 2018 г."}
{"url": "http://www.focus-news.net/news/2018/12/28/2606410/haskovo-obshtina-topolovgrad-se-sdobi-s-nov-bager.html", "text": "Община Тополовград се сдоби с нов багер. Това съобщиха от пресцентъра на  Общината . Днес заместник-кметът Маргарита Георгиева и Красимира Атанасова, началник отдел „Проекти, програми и устройство на територията“, приеха официално нов багер. Те прерязаха червената лента на церемония пред коледната елха. Багеристът Велико Великов разби бутилка шампанско с пожелание за безаварийна работа на машината. Заместник-кметът Георгиева увери, че багерът ще бъде полезен за подобряване на инфраструктурата на територията на общината. \r\nНовият „Ню Холдън“ е закупен със освободена сума от средства, натрупани по чл.64, ал.1 от Закона за управление на отпадъците. Община Тополовград членува в Регионалното сдружение  на общините, включени в Регионално депо – Харманли.  \r\nВ тържественото приемане на багера участваха служители от Общинската администрация.", "date": "2018.12.28", "title": "Хасково: Община Тополовград се сдоби с нов багер"}
{"url": "http://www.focus-news.net/news/2018/12/28/2606408/daniela-raycheva-kmet-na-rayon-novi-iskar-kam-momenta-vsichki-grazhdani-zhiveeshti-v-ramkite-na-stolichna-obshtina-imat-dostap-do-sofiya-bez-da-tryabva-da-zaplashtat-vinetka.html", "text": "Към момента всички граждани, живеещи в рамките на Столична община, имат достъп до София без да трябва да заплащат винетка. Това каза на брифинг кметът на район „Нови Искър” Даниела Райчева във връзка с това дали софиянци ще заплащат пътна такси за ползването на Северната скоростна тангента, предаде репортер на  Агенция „Фокус“ . \r\n„Положителното на работната среща между Столична община и АПИ е добрият диалог, който постигнахме. И ще можем на следващата среща, която ще се проведе след Нова година, заедно да търсим законово решение, за да се реши по най-правилния начин проблемът, който възниква, за да могат столичани да използват Северната скоростна тангента без да заплащат такса. Така че на този етап съм удовлетворена и вярвам, че заедно ще решим проблема“, заяви Райчева. \r\nПопитана дали до 2 януари, когато ще се проведе следващата работна среща, хората, които тръгват от Нови Искър за София, трябва да си купуват винетка, Райчева отговори: „Има пътища, които осигуряват достъп до София без да се минава през Северна скоростна тангента. Има директни трасета, които са освободени от винетна такса. Единствено и само за Северна скоростна тангента водим разговори, за да се намери законово решение тя да бъде освободена от тази такса. А за всичките други участъците от Околовръстното шосе това, което сме решили с АПИ, е, че няма да се заплаща винентна такса и съответно там няма да се осъществява контрол за винетка.  Така че към момента всички граждани в рамките на Столична община имат достъп до София без да е необходимо да се заплаща винетка“. Райчева посочи, че остава чисто законово да се реши как трасето на Северна скоростна тангента да бъде освободено от тази такса.  \r\nДаяна ДЮЛГЕРОВА", "date": "2018.12.28", "title": "Даниела Райчева, кмет на район „Нови Искър“: Към момента всички граждани, живеещи в рамките на Столична община, имат достъп до София без да трябва да заплащат винетка"}
{"url": "http://www.focus-news.net/news/2018/12/28/2606416/veliko-tarnovo-masovi-proverki-se-izvarshvat-v-magazinite-za-pirotehnicheski-izdeliya-v-grada.html", "text": "Масови проверки се извършват в магазините, в които се предлагат пиротехнически изделия. Това сочи репортерска проверка на  Радио „Фокус“ – Велико Търново . Те са съвместни и се извършват от служители на полицията и пожарната, както всяка година. На първо място се следи за наличие на разрешителни за продажба на пиратки и ракети, които са задължителни. Проверява се и дали предлаганите продукти имат упътване на български език и сертификат за качество. Друго задължително условие, което търговците трябва да спазват, е да не продават пиротехника със скъсана или повредена опаковка. Проверките ще продължат и през следващите дни. Органите на реда съветват всички клиенти да са изключително внимателни при подбора и използването на фойерверки. \r\nЛуиза ТРАНЧЕВА", "date": "2018.12.28", "title": "Велико Търново: Масови проверки се извършват в магазините за пиротехнически изделия в града"}
{"url": "http://www.focus-news.net/news/2018/12/28/2606414/varna-nyakolko-rayona-v-grada-sa-bez-voda-zaradi-avarii.html", "text": "Няколко района в града са без вода заради възникнали аварии. Това съобщиха за  Радио „Фокус“ – Варна  от дружеството „Водоснабдяване и канализация“. Поради предизвикана авария част от абонатите в к.к. Св. св. Константин и Елена ще бъдат без вода до около 17.00 часа. За същия времеви период с прекъснато водоподаване ще бъдат още абонатите от улиците „Кестен“, „Бяла мура“ и „Ян Палах“. Без вода до 15.00 часа ще бъдат още  абонатите от улиците „Джузепе Гарибалди“ и „Дойчин войвода“ в кв. „Аспарухово“. \r\nМарияна ВАЛЕНТИНОВА", "date": "2018.12.28", "title": "Варна: Няколко района в града са без вода заради аварии"}
{"url": "http://www.focus-news.net/news/2018/12/28/2606415/kmetat-na-sofiya-yordanka-fandakova-bronzovata-statuya-na-apolon-shte-bade-varnata-na-myastoto-si-pri-cheshmite-s-mineralna-voda-v-tsentara-na-grada.html", "text": "Бронзовата статуя на Аполон Лечител, която беше открадната, ще бъде върната на мястото си при чешмите с минерална вода в центъра на София. Това написа кметът на София Йорданка Фандъкова в официалния си профил в социалната мрежа  „Фейсбук“ . Фандъкова пояснява, че статуята е била открита вчера от полицаите от Пето районно управление на СДВР. „Благодаря на началника комисар Николай Василев и на всички служители за професионално свършената работа за разкриване на кражбата“, пише още кметът. \r\nМеждувременно от МВР показаха откритата бронзова статуя на Аполон Медикус. Според информация на разследващите статуята е изчезнала на 14 декември, а сигналът за кражбата ѝ е подаден до органите на реда на следващия ден. \r\nПосегателство е заснето от намиращите с района видеокамери.От тях се вижда как мъж откъртва статуята, отнася я на около 5 метра и я хвърля. Вероятно по-късно същия ден той се е върнал и я е взел.  \r\nС помощта на бдителни граждани статуята е открита на 26 декември в изоставено дворно място, през две пресечки от мястото на кражбата. По случая все още задържан няма, но има заподозрян. \r\nВидимо статуята не е сериозно повредена. От МВР смятат, че целта е била кражба, а не просто вандалска проява.", "date": "2018.12.28", "title": "Кметът на София Йорданка Фандъкова: Бронзовата статуя на Аполон ще бъде върната на мястото си при чешмите с минерална вода в центъра на града"}
{"url": "http://www.focus-news.net/news/2018/12/28/2606406/telma-makedoniya-nakazatelniyat-sad-v-skopie-publikuva-pismoto-na-amerikanskiya-poslanik-dzhes-beyli.html", "text": "Наказателният съд в Скопие публикува писмото на посланика на САЩ в страната Джес Бейли, в което той изрази загриженост относно слуховете, че решенията в страната биват взимани по „инструкции от САЩ\", предава скопският телевизионен канал  „Телма“ .  \r\nТекстът на Бейли:  \r\n„Като се има предвид Вашата роля като високо ценен партньор в усилията на американското посолство за укрепване на върховенството на закона и независимостта на съдебната система в Македония, аз ви призовавам за помощ по въпроса, който предизвиква загриженост, и става дума за постоянни фалшиви слухове, в които се твърди, че посолството на САЩ имат за цел да повлияе на съдиите. \r\nПрез изминалите седмици на мен и на моите колеги на няколко пъти ни бе казано, че съдиите твърдят, че са взимали решения по настоящи съдебни дела, разследвания и задържания по „инструкции от американците\". Нищо не може да бъде по-далеч от истината. \r\nСАЩ продължават и се застъпват за независимостта на македонската съдебна система. Считаме, че съдиите трябва да вземат решения въз основа на валидни закони и доказателства, а не въз основа на политически оценки или намеси на политически или правителствени лица. Това е нашето последователно послание, публично и частно. \r\nКакто знаете, нашите програми за обучение и наставничество бяха предназначени за повишаване на професионалните умения и устойчивост на македонските съдии, така че те да могат да издържат на външния натиск и да взимат независими, разумни решения. Всяко предположение, че САЩ искат да управляват съдебните решения, е фалшиво. \r\nАз съм дълбоко обезпокоен от такива постоянни фалшиви слухове, като се има предвид ангажимента ни към независимата съдебна система. За да спомогнем за разкриването на такива неверни твърдения, бих искал да споделя съдържанието на това писмо с колегите Ви съдии, за да се уверя, че нашата позиция е и ще остане същата, т.е. те са независими в прилагането на закона и че нищо друго, освен фактите и закона, не трябва да влияе на техните решения ”, се казва в писмото на посланик Бейли. Тереза Герова", "date": "2018.12.28", "title": "„Телма“ (Македония): Наказателният съд в Скопие публикува писмото на американския посланик Джес Бейли"}
{"url": "http://www.focus-news.net/news/2018/12/28/2606418/sport-futbolnata-asotsiatsiya-na-angliya-ne-nakaza-salah-za-simulatsiya.html", "text": "Звездата на Ливърпул Мохамед Салах няма да бъде разследван от футболната асоциация на Англия заради дузпата, която получи по време на срещата с Нюкасъл (4:0). Две минути след началото на второто полувреме египтянинът падна в наказателното поле, след като бе леко докоснат от Пол Дъмет. Главният рефер Греъм Скот посочи бялата точка, но след мача Рафаел Бенитес определи дузпата като \"измислена\". В някои от медиите на Острова се появиха слухове, че срещу Салах може да бъде повдигнато обвинение в опит за симулация. Ако комисията сметне, че има подобно провинение, то на играча се налага автоматична санкция от два мача. Вече имаше няколко подобни случая от началото на сезона. А следващите два сблъсъка за Ливърпул са ключови - домакинство на Арсенал и гостуване на Сити. В крайна сметка обаче от ФА са преценили, че няма основания за подобно наказание. \r\nВенцислав ДРАГОМАНОВ", "date": "2018.12.28", "title": "Спорт: Футболната Асоциация на Англия не наказа Салах за симулация"}
{"url": "http://www.focus-news.net/news/2018/12/28/2606420/fokus-makedoniya-dsi-boykotira-poslednoto-obrashtenie-na-georgi-ivanov-pred-parlamenta.html", "text": "Депутатите от „Демократичен съюз за интеграция“ (ДСИ) бойкотираха последното обръщение на държавния глава на Македония Георги Иванов пред парламента в Скопие, предава местният  „Фокус“ . \r\nОт редакцията припомнят, че и в предходни години албанската партия не присъства на речите на Иванов в Събранието. Най-голямата политическа сила на албанската общност в Македония не признава Иванов за президент още от встъпването му в длъжност.  \r\nОбръщението на македонския държавен глава бе последното за мандата му – през април догодина в югозападната ни съседка ще се проведат президентски избори.  Тереза Герова", "date": "2018.12.28", "title": "„Фокус“ (Македония): ДСИ бойкотира последното обръщение на Георги Иванов пред парламента"}
{"url": "http://www.focus-news.net/news/2018/12/28/2606421/blagoevgrad-bez-zabavyaniya-se-izvarshva-preminavaneto-prez-granichnite-punktove-mezhdu-balgariya-i-gartsiya.html", "text": "Без забавяния се извършва преминаването през граничните пунктове между България и Гърция, намиращи се в Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. Към този час трафикът на граничните пунктове „Кулата“ и „Илинден“ се осъществява нормално. Няма образували се задръствания или колони от автомобили. Спокойна е обстановката на българо-македонската граница. \r\nЛора КАЛЧЕВА", "date": "2018.12.28", "title": "Благоевград: Без забавяния се извършва преминаването през граничните пунктове между България и Гърция"}
{"url": "http://www.focus-news.net/news/2018/12/28/2606398/dzhumhuriet-moskva-priema-sas-zadovolstvo-kontrola-v-kyurdskite-rayoni-v-siriya-ot-pravitelstvenite-voyski-deklarira-go-predi-vizitata-na-turskiya-vanshen-ministar.html", "text": "След навлизането на сирийската армия в град Манбидж последва моментална официална реакция от Русия, информира вестник  „Джумхуриет” . Прессекретарят на Кремъл Дмитрий Песков отговори по следния начин на въпроса дали Москва одобрява поемането на контрола в град Манбидж от сирийското правителство: „Разбира се, че го одобряваме. Без съмнение това е една положителна стъпка за осигуряване на стабилността на обстановката в Сирия. Разширяването на районите под контрола на правителствените сили в страната без никакво колебание е позитивна тенденция.”  Заслужава да се отбележи, че в Манбидж става въпрос за район, който в момента е доминиран от Отрядите за народна самозащита (ОНС) на Партията на демократичното единство (ПДЕ) на сирийските кюрди. \r\nПрави впечатление, че тези изявление на Кремъл се правят в самото навечерие на утрешната визита на турския външен министър Мевлют Чавушоглу в Москва да обсъждане на последната обстановка в Сирия, посочва още „Джумхуриет”.  Георги Димов", "date": "2018.12.28", "title": "„Джумхуриет”: Москва приема със задоволство контрола в кюрдските райони в Сирия от правителствените войски - декларира го преди визитата на турския външен министър"}
{"url": "http://www.focus-news.net/news/2018/12/28/2606422/dimitar-nikolov-kmet-na-burgas-nov-podhod-v-obrazovanieto-startira-vav-vsichki-burgaski-uchilishta.html", "text": "Нов подход в образованието стартира във всички бургаски училища. Това каза кметът на Бургас Димитър Николов по време на представянето на проект за бюджета на Общината за следващата година, предаде репортер на  Радио „Фокус“ – Бургас . По думите на Николов новата програма е по т.нар. „Първокласно начало“, което включва изцяло модернизиране на всички 92 класни стаи - не само за градските, но и за селските училища на територията на общината. \"Ще бъдат монтирани нови антибактериални подови покрития, нови самостоятелни чинове, нова дограма, нови интерактивни дъски и ново технологично оборудване. Ще бъдат осигурени средства за квалификации и обучения на всички преподаватели, които поемат първокласници през 2019 г., след като приключи тяхното допълнително професионално обучение, най-вече с преподаватели във висшите учебни заведения. Ще има възможност да се въведат и електронни дневници и учебници\", каза още Димитър Николов. Според думите му средства са изцяло обезпечени от общински бюджет. \"Близо 1 млн. лв. са необходими и те са заложени в разходната рамка на бюджета\", заяви той. \r\nНиколо посочи, че втората част от този процес е въвеждането на нова програма „Активни и здрави“, която включва обновяване на дворните пространства и на поредица от нови инициативи, касаещи активен и здравословен начин на живот не само в инфраструктурно отношение, но ще бъдат заделени средства и за инициативи, промотиращи активен и здравословен начин на живот на децата. \"Първата репетиция вече е проведена в последната седмица, темата беше свързана с „Бургас играе баскетбол“. Третият акцент от тази професионална програма е „Професия па бъдещето“. Целта й е да се модернизира професионалното образование във водещите бургаския училища, за там са заделени близо 5 млн. лв. Във връзка с реализирането на програмата ще стартират нови специалности в областта на софтуерното поддържане на автомобили, електрически превозни средства и хибриди, както и нова паралелка в Професионалната гимназия по механоелектротехника и електроника в областта на авиацията и ще се нарича „Авиационен техник“. Ще се разработи паралелно с това електронна платформа, която ще свързва училищата с бизнеса. Ще се предлагат ученически стажове и работни места за завършилите професионалното си образование на територията на Община Бургас“, заяви Николо.  \r\nОтносно инфраструктурата тази година ще се довърши и пусне в експлоатация детската градина кв. „Черно море“ и новото училище в кв. „Горно Езерово“. „Тази година сме осигурили близо 500 хил. лв. за увеличаване средствата на издръжката в детските градини на 5-6 годишните и 3-4 годишните деца, с което ще осигурим повече средства за качествено хранене и повече учебни помагала и провеждане на програми на открито и по-добра програма за работа с децата със СОП“, допълни Николов. Заделени са средства и за повишаване квалификацията на преподавателите. \r\nДеница ДИМИТРОВА", "date": "2018.12.28", "title": "Димитър Николов, кмет на Бургас: Нов подход в образованието стартира във всички бургаски училища"}
{"url": "http://www.focus-news.net/news/2018/12/28/2606419/plovdiv-20-000-lv-sa-bili-otkradnati-ot-mikrobus-na-ul-brezovsko-shose.html", "text": "Сигнал за кражба на значителна парична сума разследват криминалисти на Трето РУ в Пловдив. Това съобщиха от пресцентъра на  ОДМВР – Пловдив .  Вчера 20-годишен шофьор от Горна Оряховица съобщил, че от управлявания от него товарен автомобил „Мерцедес“ била задигната чантичка с около 20 000 лева и други вещи. По данни на младия мъж посегателството от незаключения микробус било извършено за времето от 9.30 ч. до 9.50 ч. в търговска база на ул. „Брезовско шосе“. В рамките на досъдебно производство работата по изясняване на обстоятелствата около сигнала продължава.", "date": "2018.12.28", "title": "Пловдив: 20 000 лв. са били откраднати от микробус на ул. „Брезовско шосе“"}
{"url": "http://www.focus-news.net/news/2018/12/28/2606423/direktsiya-patna-politsiya-napomnya-koi-sa-aktualnite-bankovi-smetki-za-plashtane-na-globi-po-zakona-za-dvizhenieto-po-patishtata-i-kodeksa-za-zastrahovaneto.html", "text": "Дирекция „Пътна полиция“ напомня кои са актуалните банкови сметки за плащане на глоби по Закона за движението по пътищата и Кодекса за застраховането. Това съобщиха от пресцентъра на  МВР .   \r\nГлавна дирекция „Национална полиция“ уведомява гражданите, че от 1 януари 2019 г. заплащането на глобите по Закона за движението по пътищата по наказателни постановления и фишове, съставени за нарушения, установени на място, се извършва по сметка:  \r\nBG 22 UBBS 8888 3122 9441 01  \r\nBIC код: UBBSBGSF  \r\nСметката е открита в „Обединена българска банка“ АД и се администрира от Главна дирекция „Национална полиция“.  \r\nСметката, по която се плащат глобите по електронни фишове за нарушения на Закона за движението по пътищата, свързани със скоростните режими (серия „К“), не е променяна.  \r\nBG 64 BNBG 9661 3100 1477 01  \r\nBIC код: BNBGBGSD  \r\nСредствата се превеждат на името на Фонд за безопасност на движението.  \r\nСметката е открита в БНБ и се администрира от дирекция „Планиране и управление на бюджета“ – МВР.  \r\nОт 1 януари 2019 г. глобите по електронни фишове (серия „Г“) и по наказателни постановления, издадени за нарушения на Кодекса за застраховането, се заплащат по сметка  \r\nBG 04 UBBS 8888 1000 9137 40  \r\nBIC код: UBBSBGSF  \r\nСредствата се превеждат на името на Гаранционен фонд.  \r\nСметката е открита в „Обединена българска банка“ АД.  \r\nВсички глоби за нарушения на Закона за движението по пътищата може да бъдат заплатени чрез терминални устройства ПОС в структурите на МВР.  \r\nПовече информация за реда и начина на плащане на глоби по Закона за движението по пътищата и Кодекса за застраховането може да прочетете  .", "date": "2018.12.28", "title": "Дирекция „Пътна полиция“ напомня кои са актуалните банкови сметки за плащане на глоби по Закона за движението по пътищата и Кодекса за застраховането"}
{"url": "http://www.focus-news.net/news/2018/12/28/2606409/rtk-live-kosovo-hashim-tachi-podpisa-zakonite-za-transformatsiya-na-kss-v-armiya.html", "text": "На специална церемония в Президентствто в Прищина държавният глава на най-младата държава на Балканите Хашим Тачи подписа трите закона за трансформация на Косовските сили за сигурност (КСС) в армия, предава  RTK Live . \r\n„Бих искал да благодаря на международните поддръжници, на САЩ и на останалите съюзници, за този важен ден на формализиране на армията на Косово чрез обнародването на Закона за Министерството на отбраната, одобрен от парламента на Косово на 14 декември 2018 г. и получен от Службата на президента на Република Косово на 26 декември 2018 г. Настоя \r\nщият указ влиза в сила от датата на подписването му. Още веднъж поздравявам армията на Косово\", заяви Тачи на церемонията в Прищина. Тереза Герова", "date": "2018.12.28", "title": "RTK Live (Косово): Хашим Тачи подписа законите за трансформация на КСС в армия"}
{"url": "http://www.focus-news.net/news/2018/12/28/2606424/georgi-ivanov-ot-parlamenta-v-skopie-prespanskoto-sporazumenie-slaga-kraya-na-republika-makedoniya-takava-kakvato-ya-poznavame.html", "text": "В рамките на традиционната си годишна реч пред парламента държавният глава на Македония Георги Иванов подчерта, че Преспанското споразумение слага край на страната „такава, каквато я познаваме“, отбелязва скопското електронно издание   МКД . \r\nИванов обвини правителството, че използва споразумението за свеждане на македонския език до разменна монета. „От началото на независимостта на Македония Гърция възпрепятства правото ни на самоопределение, оспорва правото ни да съществуваме и тази трагедия е благодарение на споразумението от Преспа. То слага край на Република Македония такава, каквато я познаваме“, подчерта македонският президент.  \r\n„Текстът на Преспанския договор бе приет без национален консенсус, без мое знание и без моето съгласие като президент на Република Македония ”, подчерта Иванов. \r\nСпоред него на 30 септември хората са били изправени пред фалшива алтернатива на референдума - избор между просперитет и идентичност. Но, както той каза, имунната система на македонското общество и хората се изказаха срещу прибързани, наложени решения, без постигнат консенсус. \r\n„Мълчаливото мнозинство взе силно решение и отхвърли изнудването. С бойкота хората защитиха правото си да съществуват. Надявам се, че един ден ще дойде поколение политици, които ще запазят това, което сега някой е готов да загуби толкова лесно”, заяви Иванов. \r\nЩо се отнася до твърденията на правителството, че договорът за името зачита македонския език, президентът на югозападната ни съседка подчерта, че Гърция е отрекла изявленията на македонското правителство, позовавайки се на изявленията на гръцкия си колега и лидера на кабинета в Скопие.   Тереза Герова", "date": "2018.12.28", "title": "Георги Иванов от парламента в Скопие: Преспанското споразумение слага края на Република Македония такава, каквато я познаваме"}
{"url": "http://www.focus-news.net/news/2018/12/28/2606428/gd-granichna-politsiya-intenziven-e-trafikat-na-izhod-na-gkpp-stanke-lisichkovo.html", "text": "На българо-македонската граница на ГКПП „Станке Лисичково“ трафикът е интензивен на изход за леки и товарни автомобили. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. На българо-сръбската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове.", "date": "2018.12.28", "title": "ГД „Гранична полиция“: Интензивен е трафикът на изход на ГКПП „Станке Лисичково“"}
{"url": "http://www.focus-news.net/news/2018/12/28/2606425/veliko-tarnovo-zapochna-remontat-na-panoramnite-ploshtadki-na-ul-stefan-stambolov-v-starata-gradska-chast.html", "text": "Започна ремонтът на панорамните площадки на ул. „Стефан Стамболов“ в старата градска част на Велико Търново. От Общината уточниха за  Радио „Фокус“ – Велико Търново , че дейностите са част от мащабния проект „Привлекателна и съхранена автентична градска среда на град Велико Търново“, който се финансира по Оперативна програма „Региони в растеж“. Освен ремонт на изгледните площадки, обектите на интервенция включват реконструкция и рехабилитация на 38 улици с цел подобряване на градската среда в старата част на града, реконструкция на паркинг на ул. „Крайбрежна“, реконструкция на обществена тоалетна на ул. „Г. С. Раковски“, облагородяване на пространството на пл. „Съединение“. С дейностите по проекта, ще бъде подобрена градската среда в жк. „Чолаковци“ чрез извършване на реконструкция и рехабилитация на улици, пешеходни алеи и тротоари, както и алейна връзка с жк. „Бузлуджа“. \r\nОбщата цел на проекта е подобряване привлекателността на град Велико Търново като градски и туристически център, който осигурява адекватно качество на живот, свободен достъп до обновена и благоустроена, ключова за градските системи инфраструктура, както и достъп до безопасна, устойчива и с високо екологично и естетическо качество физическа и жизнена среда. \r\nМария НЕДЕВА", "date": "2018.12.28", "title": "Велико Търново: Започна ремонтът на панорамните площадки на ул. „Стефан Стамболов“ в старата градска част"}
{"url": "http://www.focus-news.net/news/2018/12/28/2606426/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В предаването „Заедно в Пловдив“ на  Радио „Фокус” - Пловдив  днес ще чуем зам.-кмета на Пловдив по „Образование, бизнес развитие и европейски политики” Стефан Стоянов. С него ще говорим отново за нарастващата популярност на Пловдив в света като туристическа дестинация и за позитивите, които носи на града титлата ЕКС-2019. Ще разберем още каква е равносметката от започнатите нови проекти в образованието в Пловдив и какво още може да се очаква в тази сфера. \r\nВъв втората част от предаването днес ще чуем районните кметове на „Южен” Борислав Инчев и на Район „Тракия” Костадин Димитров, с тяхната равносметка за свършеното през отминаващата си 2018 година. \r\nЩе анонсираме и някои важни събития и заповеди за Новогодишната нощ. Предаването „Заедно в Пловдив“ се излъчва всеки петък от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.12.28", "title": "Акценти в предаването „Заедно в Пловдив“ по Радио „Фокус” - Пловдив"}
{"url": "http://www.focus-news.net/news/2018/12/28/2606417/doncho-barbalov-zam-kmet-na-sofiya-imame-polozhitelno-otnoshenie-ot-api-otnosno-razgovorite-za-severnata-tangenta.html", "text": "Имаме положително отношение от АПИ относно разговорите за Северната тангента. Това каза по време на брифинг зам.-кметът на София  Дончо Барбалов във връзка с това дали софиянци ще заплащат пътна такси за ползването на Северната скоростна тангента, предаде репортер на  Агенция „Фокус“ . Барбалов коментира, че не малка част от живеещите на територията на столицата, ползват Северната скоростна тангента като пътна връзка и за това разговорите с Агенция „Пътна инфраструктура“ трябва да продължат. „Имаме положително отношение от тяхна страна.Трябва да се намери начин да мотивираме хората да продължат да ползват новите пътни връзки. Последните години работим много активно по извеждане на движението от централната градска част. Всички пътища, които са нови бързи и удобни трябва да се използват максимално и да даваме стимули на хората да ги използват. Това е една от темите, която дискутираме, един от аргументите, когато говорим с Агенцията“, посочи той.  \r\nПо време на брифинга стана ясно, че на 2-ри януари отново ще бъде проведен разговор между Столична община и Агенция „Пътна инфраструктура“, на който ще продължи обсъждането дали да бъде платено ползването на Северната скоростна тангента.  \r\nОт 1 януари ще се изисква винетен стикер за преминаването през участъка, докато не се стигне до окончателно решение.  \r\nДаяна ДЮЛГЕРОВА", "date": "2018.12.28", "title": "Дончо Барбалов, зам.-кмет на София: Имаме положително отношение от АПИ относно разговорите за Северната тангента"}
{"url": "http://www.focus-news.net/news/2018/12/28/2606430/anton-antonov-api-obsazhda-se-variant-da-ne-se-zaplashta-vinetka-po-severnata-tangenta-do-kraya-na-yanuari-dokato-tekat-pregovorite.html", "text": "Северната скоростна тангента от 1 януари ще бъде с винетки, обсъждаме вариант, да дадем гратисен период до края на януари да не се заплаща и да няма контрол на самата тангента, докато текат преговорите. Това каза пред журналисти Антон Антонов, директор на Националното ТОЛ управление в Агенция „Пътна инфраструктура” във връзка с това дали да се въведе пътна такса за ползването на Северната скоростна тангента, която е свързваща пътна артерия за транзитния трафик от автомагистралите „Хемус“, „Тракия“, „Струма“ и Калотина, предаде репортер на  Агенция „Фокус“ . Антонов уточни, че това все още е само предложение, което предстои да се коментира. „Разбрахме се северната дъга да бъде освободена от винетки. Към момента водим разговори за Северната скоростна тангента, търсим законов начин, по който да видим, как може да се освободи, тъй като вече е приета в Министерски съвет. Повече яснота ще има след Нова година по тази тема“, подчерта той и уточни, че през първия работен ден на 2019 г.  разговорите със Столична община за Северната тангента ще продължат. \r\nНа запитване, защо няма да се изисква винетка за пътя за град Банкя, а за Нови Искър е необходима, той отговори, че има споразумение между Банкя и Столична община, от което не се изисква пътна такса за участъка. \r\nСпоред него няма как да има вариант, при който да бъдат таксувани само превозните средства, които не са със софийска регистрация, защото технически това не е възможно.  \r\n„От 2-ри януари тръгва и тол полицията, която сканира всички регистрационни номера и техническата  възможност да отсява само софийските е невъзможно“, обясни Антонов като посочи, че все още предстои да бъде направен и списъкът на републиканската пътна мрежа, която подлежи на тол таксите.  \r\nДаяна ДЮЛГЕРОВА", "date": "2018.12.28", "title": "Антон Антонов, АПИ: Обсъжда се вариант да не се заплаща винетка по Северната тангента до края на януари, докато текат преговорите"}
{"url": "http://www.focus-news.net/news/2018/12/28/2606413/dha-prodalzhava-voennoto-sasredotochavane-na-turskata-armiya-na-siriyska-teritoriya-v-rayona-na-manbidzh.html", "text": "Военното съсредоточаване на турските въоръжени сили в Сирия продължи и днес, предаде информационната агенция  ДХА , като се позовава на свои кореспонденти в района на Джараблус. Според тях се запазва повишената военна активност и от двете страни на турско-сирийската граница, като целта е очакваната военна операция в района източно от река Ефрат и край град Манбидж. В сутрешните часове натоварени с военни средства от различни турски градове ТИР-ове преминаха на сирийска територия през ГКПП Каркамъш  в провинция Газиантеп. Военният конвой пристигна в съседната гранична сирийска околия Джараблус, непосредствено до град Манбидж. След това при засилени мерки за сигурност той е насочен към разположените в района бази на турските въоръжени сили. Стана известно, че военните средства и личен състав вече са достигнали базите на турската армия в Джараблус, а съсредоточаването на бойни части ще продължи, посочва още ДХА. Георги Димов", "date": "2018.12.28", "title": "ДХА: Продължава военното съсредоточаване на турската армия на сирийска територия – в района на Манбидж"}
{"url": "http://www.focus-news.net/news/2018/12/28/2606431/nad-3000-evro-sa-sabrani-v-18-evropeyski-gradove-za-detsa-v-neravnostoyno-polozhenie-ot-vidin.html", "text": "Над 3000 евро са даренията събрани в 18 европейски градове за видински деца в неравностойно положение. Това каза за  Радио „Фокус“ – Видин  Петър Филипов, бивш собственик на местна телевизия във Видин, сега живеещ и работещ в Германия. Той посочи, че кампанията с даренията се провежда за втора поредна година. „Градовете, в които се събират даренията, са в Германия, Финландия, Италия, Испания, Белгия и Англия. Събраните средства са 3073 евро и с тях ще бъдат закупени топли дрехи на деца от социално слаби семейства, деца без родители и деца с родители инвалиди“, каза Филипов. Той добави, че организаторите изрично са посочили, че това са дарения не само за деца от ромски произход, а за всички деца в неравностойно положение.  \r\n„Изготвят се списъци във Видин и на специална церемония до 15 януари следващата година даренията ще бъдат връчени“, обясни Петър Филипов. Той заяви, че над 500 души от квартал „Нов път“ живеят в Кобленц, но всички те работят, интегрирали са се в обществото, където живеят и децата им ходят редовно на училище. В дарителската кампания участват роми, българи и немци, а кутиите за дарения са поставени в различни магазини. \r\nАнна ЛОЗАНОВА", "date": "2018.12.28", "title": "Над 3000 евро са събрани в 18 европейски градове за деца в неравностойно положение от Видин"}
{"url": "http://www.focus-news.net/news/2018/12/28/2606433/yambol-rayonen-sad-elhovo-ostavi-v-aresta-turski-grazhdanin-koyto-ne-e-deklariral-nad-267-000-lv-pri-preminavane-na-granitsata-prez-gkpp-elhovo.html", "text": "Ямбол: Районен съд - Елхово остави в ареста турски гражданин, който не е декларирал над 267 000 лв. при преминаване на границата през ГКПП „Елхово“. Това съобщиха от пресцентъра на  Апелативна прокуратура - Бургас . По внесено искане на Районна прокуратура - Елхово районният съд в града определи постоянна мярка за неотклонение „Задържане под стража“ на турския гражданин Али К. Той е обвинен за това, че на 23 декември 2018 г. около 18.20 часа на ГКПП „Елхово“ от Република България за Република Турция на трасето за обработка на изходящи леки автомобили и автобуси - посредством лек автомобил марка „Фолксваген“, не е изпълнил задължението за деклариране пред митническите органи на Р България на парични средства – сумата от 136 600 евро, равняваща се на 267 166 лв., с цел пренасяне на паричните средства през границата на страната с Р Турция, която е външна граница за ЕС. С това е нарушил Валутния закон, като стойността на предмета на престъплението е в особено големи размери.  \r\nЗа това умишлено престъпление е предвидено наказание „Лишаване от свобода“ до 5 г. или глоба в размер на една пета от стойността на предмета на престъплението и отнемане на същия в полза на държавата.  \r\nСпоред наблюдаващия прокурор, налице е реална опасност обвиняемият да се укрие. Съдът прие аргументите на прокурора и определи постоянна мярка за неотклонение „Задържане под стража“ за обвиняемия Али К. \r\nОпределението на Районния съд - Елхово може да бъде обжалвано пред Окръжен съд - Ямбол.", "date": "2018.12.28", "title": "Ямбол: Районен съд - Елхово остави в ареста турски гражданин, който не е декларирал над 267 000 лв. при преминаване на границата през ГКПП „Елхово“"}
{"url": "http://www.focus-news.net/news/2018/12/28/2606434/api-70-lv-e-globata-za-shofyorite-na-leki-avtomobili-koito-patuvat-po-platenata-republikanska-patna-mrezha-bez-vinetka.html", "text": "70 лв. е глобата за шофьорите на леки автомобили, които пътуват по платената републиканска пътна мрежа без винетка. Това съобщиха от пресцентъра на  Агенция „Пътна инфраструктура“ . Електронната уикенд винетка ще е 10 лева, а заради въвеждането от 16 август 2019 г. на тол системата, за тежкотоварните автомобили не се продават годишни и тримесечни е-винетки. Това предвиждат промени в Тарифата за пътните такси, събирани от Агенция “Пътна инфраструктура”. Те са обнародвани в днешния брой на „Държавен вестник“ заедно с Наредбата за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища, както и с измененията в Правилника за прилагане на Закона за пътищата. \r\nС трите нормативни акта окончателно е готова законодателната база за въвеждане от 1 януари 2019 г. на смесената система за таксуване при ползване на платената републиканска пътна мрежа - чрез електронни винетки и чрез тол такси за тежкотоварни автомобили от 16 август 2019 г.  \r\nУикенд винетката ще важи от 12 часа в петък до 23.59 часа в неделя. Така за леките автомобили ще може да се купуват уикенд, седмична, месечна, тримесечна и годишна, а за тежкотоварните – дневна, седмична и месечна. Цените на всички видове винетки остават същите. \r\nОт 1 януари 2019 г. се въвежда и компенсаторна такса за шофьорите, които не са платили за придвижване по платената пътна мрежа. За водачите на леки автомобили тя ще е 70 лв. За шофьорите на тежкотоварни автомобили с обща технически допустима максимална маса от 3.5 до 12 тона - 125 лева, а за ТИР-овете с тегло над 12 тона - 175 лева. \r\nКомпесаторната такса ще може да се плаща или на място при тол контрола с карта, или до 14 дни от установяване на нарушението по банков път. С таксата се дава възможност на нарушителите да си спестят издаване на акт за установяване на административно нарушение. Водачите, които напускат страната, трябва първо да платят компенсаторната такса на граничния контролно-пропускателен пункт.", "date": "2018.12.28", "title": "АПИ: 70 лв. е глобата за шофьорите на леки автомобили, които пътуват по платената републиканска пътна мрежа без винетка"}
{"url": "http://www.focus-news.net/news/2018/12/28/2606438/kevr-v-26-naseleni-mesta-tsenata-na-vodata-shte-poskapne-samo-v-kardzhali-shte-ima-poevtinyavane.html", "text": "Комисията на енергийно и водно регулиране проведе закрито заседание в специализиран състав \"ВиК\", на което прие окончателно решение за изменение на цени на ВиК услугите за 2019 г. С решението актуализираните цени влизат в сила от 1 януари 2019 г. Това съобщиха от пресцентъра на  КЕВР . \r\nВ съответствие с действащата законова и подзаконова уредба, в края на всяка календарна година Комисията е нормативно задължена да актуализира утвърдените с 5-годишните бизнес планове на ВиК дружествата цени на услуги за всяка следваща година. Досега Комисията е одобрила с отделни процедури бизнес плановете на общо 27 ВиК дружества в цялата страна. Съгласно нормативните изисквания, актуализацията на цените се извършва на основата на одобрената с бизнес плановете цена на услугите за 2019 г., с отчитане на размера на натрупана инфлация и прилагане на индивидуален коефициент за ефективност за всяко едно дружество. \r\nПреди КЕВР да стартира процедурата по разглеждане на всеки бизнес план, той задължително трябва предварително да бъде одобрен от съответната областна Асоциация по ВиК, в която членуват всички кметове на общини в областта. С приемането на бизнес плановете ВиК дружествата и Асоциациите по ВиК са поели изпълнението на конкретни ангажименти в рамките на петгодишния регулаторен период – подобряване на качеството на услугите чрез нови инвестиции, намаляване на загубите на вода, повишаване на ефективността и управлението. Комисията е създала ценообразуващ механизъм, който да гарантира устойчивото развитие на ВиК дружествата, но регулаторът не е техен собственик и не може да влияе върху начина на тяхното управление. В този смисъл КЕВР няма нормативно основание да преразглежда едностранно вече одобрените бизнес планове. \r\nВъв връзка с решението за актуализиране на цените на ВиК услугите за 2019 г. Комисията спази стриктно предвидената законова процедура. На 17.12.2018 г. беше проведено открито заседание за обсъждане на доклад на работната група, в което участваха ВиК дружества от цялата страна, Омбудсмана на Република България, представители на местни власти и областни управи, синдикати, неправителствени, обществени и граждански организации. По всяко едно направено предложение и изразено становище от участници в откритото заседание, регулаторът дава мотивиран отговор в приетото днес решение за изменение на услугите на ВиК дружествата за 2019 г. \r\nКЕВР стриктно ще следи изпълнението на бизнес плановете на ВиК дружествата и ще предприема мерки при неизпълнението им. След третата година на 5-годишния регулаторен период, съгласно законовите изисквания, Комисията задължително ще проведе цялостен регулаторен преглед на изпълнението на поетите ангажименти от ВиК дружествата – постигнат размер на заявените инвестиции и показателите за качество на услугите, намаляване на загубите по мрежата и др. При доказано неизпълнение на заложените в бизнес плановете инвестиции и показатели, Комисията  ще коригира надолу цените на утвърдените ВиК услуги. \r\nРешението на КЕВР за актуализираните цени на ВиК услугите за 2019 г. е публикувано на интернет страницата на регулатора.", "date": "2018.12.28", "title": "КЕВР: В 26 населени места цената на водата ще поскъпне, само в Кърджали ще има поевтиняване"}
{"url": "http://www.focus-news.net/news/2018/12/28/2606437/dimitar-nikolov-kmet-na-burgas-rabotim-po-proekt-za-podpomagane-na-domakinstvata-v-kv-dolno-ezerovo-i-kvartalite-bez-tsentralno-toplopodavane.html", "text": "В направлението по подобряване качеството на атмосферния въздух в Бургас, Общината продължава да изпълнява и надгражда своята система за чистота на въздуха. Това каза кметът на Бургас Димитър Николов по време на представянето на проект за бюджета на Общината за следващата година, предаде репортер на  Радио „Фокус“ – Бургас . „Стартира проект по ОП „Околна среда“ за създаване механизъм за подпомагане на всички домакинства в кв. „Долно Езерово“, където се отчитат завишени фини прахови частици и други квартали без централно топлоподаване“, каза още Николов. По думите му се придържат се изцяло към изискванията на директива на ЕК за нов еко дизайн на печки, котли на пелети, газ, климатици и термопомпи. Целта на проекта е да се намали качеството на атмосферния въздух и да се намали емисиите във въздуха на фини прахови частици, които според анализа идва от употребата на твърди и нискокачествени горива. „Допълнително сме кандидаствали по програма “Life“, която се финансира от ЕК за прилагане схема за подмяна на алтернативните форми на отопление, от които ще имат възможност да се използват почти 2000 домакинства“, заяви кметът на Бургас. По думите му са заделени са средства и за независим мониториг и оценка на качеството на атмосферния въздух във връзка с решението на Общински съвет. „В тази връзка ще бъде увеличен бюджетът за поддържане чистотата на улиците и обществените пространства“, допълни Николов.  \r\nПри инвестициите в устойчиво развитие и подкрепа на изпълнението на нисковъглеродни стратегии за развитие на градската среда, акцентът е отпадъци. „Стартира изпълнението на нов проект за изграждане на анаеробна инсталация на територията на община Бургас с две съседни общини. Това са Поморие и Несебър“, уточни Николов. Проектът има за основна цел да подобри качеството в йерархията на управление на отпадъците с капацитет 30 000 тона, 8 броя биореактора. Според Николов продължава изграждането на системата за подземни контейнери, както и програмата за изпълнение на мерките на енергийна ефективност по оперативна програма „Региони в растеж“. \r\nДеница ДИМИТРОВА", "date": "2018.12.28", "title": "Димитър Николов, кмет на Бургас: Работим по проект за подпомагане на домакинствата в кв. „Долно Езерово“ и кварталите без централно топлоподаване"}
{"url": "http://www.focus-news.net/news/2018/12/28/2606441/varna-funktsiya-obrazovanie-e-s-nay-golyam-otnositelen-dyal-v-obshtiya-byudzhet-na-obshtinata-za-2019-godina.html", "text": "Функция „Образование“ е с най-голям относителен дял в общия бюджет на Община Варна за 2019 година – 35.4%, предаде репортер на  Радио „Фокус“ – Варна . Проектобюджетът на функция „Образование“ възлиза на 139.476 млн. лв., като е увеличен с 20.897 млн. лв. спрямо първоначалния бюджет на 2018 година. През годината ще се инвестират значителни средства в подобряване на образователната инфраструктура в училища, гимназии и детски градини и създаване на модерна материално техническа база за образование и кариерно развитие чрез текущ ремонт, основен ремонт и ново строителство, се посочва в проектобюджета. Дофинансирането на държавните дейности е в размер на 8 806 139 лева и осигурява разходите за издръжка на маломерни и слети паралелки, изпълнение на ангажименти по общинския колективен трудов договор за средно образование, изплащане на една минимална работна заплата при пенсиониране и раждане на дете на лица, заети в сферата на общинското образование, възстановяване на внесените в общинския бюджет такси от ползване на средношколско общежитие, капиталови разходи – основен ремонт и изграждане, текущи ремонти на материално техническата база, подпомагане центровете за подкрепа на личностно развитие. \r\nМарияна ВАЛЕНТИНОВА", "date": "2018.12.28", "title": "Варна: Функция „Образование“ е с най-голям относителен дял в общия бюджет на Общината за 2019 година"}
{"url": "http://www.focus-news.net/news/2018/12/28/2606440/blagoevgrad-uchilishtata-na-teritoriyata-na-obshtinata-shte-preminat-na-ednosmenen-rezhim.html", "text": "Общинският съвет прие с 28 гласа „За” план-програма за преминаване на едносменен режим на обучение в училищата на територията на община Благоевград. Това стана ясно по време на редовно заседание на местния парламент, предаде репортер на  Радио „Фокус“ - Пирин . Според кмета на Благоевград д-р Атанас Камбитов срокът за промяна на учебния режим е удължен до 2025 г., но навсякъде, където има възможност, ще бъдат възложени по-кратки срокове. Той посочи, че 7 училища в Благоевград отговорят на всичките изисквания. „В града няма празни училища и всички те отговорят на изискванията, но там където има строежи, съществува норматив”, добави д-р Атанас Камбитов. Той заяви, че най-големият проблем за преминаване на режима ще има в ПМГ „Акад. С. П. Корольов” и Езикова гимназия „Акад. Людмил Стоянов”. „Няма как да се премести нито едната, нито другата гимназия, защото не е разумно. Недопустимо е една от гимназиите да се премести в някой квартал, затова е необходимо да бъдат на едно място”, коментира кметът на Благоевград. Д-р Атанас Камбитов съобщи, че строежите, които ще се наложат ще са минимални, а средствата за тях ще бъдат осигурени от Министерство на образованието и няма да има голяма финансова тежест за общината. \r\nДенис НИКИФОРОВ", "date": "2018.12.28", "title": "Благоевград: Училищата на територията на общината ще преминат на едносменен режим"}
{"url": "http://www.focus-news.net/news/2018/12/28/2606436/dzhumhuriet-turtsiya-preduprezhdeniya-i-zaplahi-ot-voennoto-vedomstvo-za-provokativni-izyavleniya-za-obstanovkata-v-manbidzh.html", "text": "Министерство на националната отбрана (МНО) на Турция направи официални изявления за последната обстановка в района на сирийски град Манбидж, информира вестник  „Джумхуриет” .  \r\n„В рамките на събитията, касаещи обстановката в град Манбидж, се правят изявления, чийто достоверност е съмнителна. Терористичната организация YPG/PKK (на сирийските кюрди – бел. на „Фокус”), която контролира района с въоръжена заплаха, няма право и компетенции да прави изявления от името на народа в района; както и да кани други елементи да правят това. Отправяме сериозно предупреждение към всички заинтересовани страни да се въздържат от изявления и действия, които ще провокират по-нататъшна нестабилност в района. Продължаваме да следим отблизо този въпрос.”, предупреждава и заплашва турското МНО, цитирано от „Джумхуриет”.  Георги Димов", "date": "2018.12.28", "title": "„Джумхуриет”: Турция: Предупреждения и заплахи от военното ведомство за „провокативни” изявления за обстановката в Манбидж"}
{"url": "http://www.focus-news.net/news/2018/12/28/2606427/redzhep-tayip-erdogan-siriya-provezhda-psihologicheska-operatsiya-v-manbidzh.html", "text": "Държавният глава на Турция Реджеп Тайип Ердоган коментира информацията за влизането на правителствените войски на президента Башар Асад в северния сирийски град Манбидж, като подчерта, че Дамаск провежда „психологическа“ операция, като изпраща войски в района, предава държавната информационна агенция  Anadolu Agency . \r\n„Целта на Турция е да даде урок на терористичните „Отряди за народна защита“ и „Работническата партия на Кюрдистан (YPG/PKK) и сме решени да я постигнем“, бяха думите на Ердоган на фона на информациите за последните събития в Сирия.  Тереза Герова", "date": "2018.12.28", "title": "Реджеп Тайип Ердоган: Сирия провежда психологическа операция в Манбидж"}
{"url": "http://www.focus-news.net/news/2018/12/28/2606444/shumen-politsiyata-izdirva-80-godishniya-georgi-minev-ot-grad-smyadovo.html", "text": "ОДМВР - Шумен издирва по молба на близките  му Георги Николов Минев на 80 години от град Смядово. Това съобщиха от  ОДМВР - Шумен . Мъжът е напуснал дома си на 25 декември около 19.00 часа и оттогава е в неизвестност. Облечен е с сива вълнена блуза, черен елек с жълти кантове на раменете, черен панталон, обут с  гумени галоши и носи черна шапка тип „ушанка“. По данни на близките му мъжът говори трудно, придвижва се с бастун, характерно за него е, че държи дясната си ръка постоянно свита към тялото. Молим всички, които имат информация и данни за местонахождението, да му позвънят на телефон 112 или да подадат сигнал в близкото полицейско управление.", "date": "2018.12.28", "title": "Шумен: Полицията издирва 80-годишния Георги Минев от град Смядово"}
{"url": "http://www.focus-news.net/news/2018/12/28/2606442/plovdiv-bitov-skandal-e-prichina-za-ubiystvoto-na-63-godishniya-mazh.html", "text": "Битов скандал е причина за убийството на 63-годишния мъж. Това съобщи за  Радио „Фокус“ - Пловдив  говорителят на Апелативна прокуратура. Окръжна прокуратура наблюдава досъдебното производство за умишлено убийство. На 27 декември 2018 г. е подаден сигнал на тел. 112, че в къща в град Пловдив е починал мъж с инициали П.С. на 63 г. След проведени бързи оперативно-издирвателни мероприятия от полицейски служители на ОДМВР - Пловдив, под ръководството на Окръжна прокуратура - Пловдив, е установено, че П.С. бил в къщата заедно с 38-годишната Е.А. и С.С., на 20 г. Между тях възникнал битов скандал, след употреба на алкохол, след което Е.А. и С.С. нанесли множество удари с нож и стъклена чаша спрямо П.С. Той е починал в резултат на наранявания в областта на шията. Е.А. и С.С. са били задържани от полицията при опит да напуснат град Пловдив. \r\nПредстои те да бъдат привлечени като обвиняеми, като в зависимост от резултатите от назначените експертизи ще се преценява и за по-тежка квалификация по повдигнатото обвинение. Двамата ще бъдат задържани за срок от 72 часа с постановление на наблюдаващия прокурор, който ще внесе искане в съда за определяне на мярка за неотклонение „задържане под стража“ спрямо тях.", "date": "2018.12.28", "title": "Пловдив: Битов скандал е причина за убийството на 63-годишния мъж"}
{"url": "http://www.focus-news.net/news/2018/12/28/2606443/veliko-tarnovo-obshtinata-obyavi-obshtestvena-porachka-za-remont-na-pokrivite-na-dve-uchilishta-i-dve-detski-gradini-kakto-i-za-remont-na-tsarkva-v-selo-mindya.html", "text": "Община Велико Търново обяви обществена поръчка за ремонт на покривите на две училища и две детски градини, както и за ремонт на църковния храм „Св. Архангел Михаил“ в село Миндя. Това сочи справка на сайта на  Общината . Стойността на обществената поръчка е за над 450 000 лева без ДДС. \r\nДейностите ще включват възстановяване на покрива на Детска градина „Звездица“ в село Шемшево, Детска градина „Ивайло“, във Велико Търново, покрив (столова) на Основно училище „П. Р. Славейков“ и Основно училище „Димитър Благоев“ в старата столица. Прогнозната стойност за възстановяване на храм „Св. Архангел Михаил“ е 261 824 лева без ДДС. Оферти могат да се подават до 28 януари 2019 година. Ремонт ще бъде извършен на тавана на физкултурен салон на ДГ „Иванка Ботева“. Той е директно възложен съгласно посочените в Закона за обществените поръчки основания. Стойността на тази обособена позиция е 6202 лева без ДДС и за нея не следва да се подават оферти.", "date": "2018.12.28", "title": "Велико Търново: Общината обяви обществена поръчка за ремонт на покривите на две училища и две детски градини, както и за ремонт на църква в село Миндя"}
{"url": "http://www.focus-news.net/news/2018/12/28/2606445/yordanka-fandakova-kmet-na-sofiya-30-novi-avtobusi-na-priroden-gaz-tragvat-po-liniya-111-v-stolitsata.html", "text": "Пускаме първите от поредния брой нови автобуси – това са 30 нови автобуси, които ще тръгнат по линията 111. Това каза пред журналисти кметът на столична община Йорданка Фандъкова по време на представянето на новите автобуси, предаде репортер на  Агенция „Фокус“ . „Това е най-дългата линия в София. Ще подменим изцяло старите автобуси по тази линия. Ще продължим и с подмяната на автобусите в цяла София. Знаете, че това е част от цялостната ни програма за модернизация на столичния транспорт с нови екологични автобуси. Автобусите са Euro 6 и са нископодови, с климатизация, с видеонаблюдение, с възможност за зареждане на телефон и безплатен интернет – с всички възможни удобства за пътниците и с добри условия за шофьорите. Преди малко разговарях с тях – надявам се автобусите да се пазят, да пътуват безаварийно“, допълни кметът. „Автобусите се движат на природен газ. След пускането на електробусите, продължаваме с пускането на автобуси на природен газ. Стойността на поръчката е около 23 милиона лева. Това са средства, които столичният автотранспорт осигурява с подкрепата на Столична община. В момента коментираме транспортната рамка и благодаря на синдикатите, на нашите партньори, защото преговаряме за условията на работа на шофьорите. Не можем да задържим шофьорите, защото работата е много тежка в София. Планираме покачване на заплащането на шофьорите, така че хората да се чувстват добре и да обслужват добре пътниците“, обясни още Фандъкова. „Следващата година ни очакват още 102 нови автобуса, които ще пуснем до края й, даже може и до средата на 2019 г., защото част от последните 60 автобуса вече са тук, в София.  Очакват подготовка за пускане в експлоатация. По този начин 90 % от автобусите в градския транспорт на столицата ще бъдат изцяло променени. Това е важна мярка в борбата за по-чист въздух на София. Надяваме се повече хора да използват обществения транспорт и разбира се подчертавам, че това е цялостно обновяване с екологичен градски транспорт“, обясни още Фандъкова.", "date": "2018.12.28", "title": "Йорданка Фандъкова, кмет на София: 30 нови автобуси на природен газ тръгват по линия 111 в столицата"}
{"url": "http://www.focus-news.net/news/2018/12/28/2606439/tass-erdogan-izrazi-gotovnost-za-provezhdane-na-sreshta-s-putin-za-siriya-v-sochi-ili-v-moskva.html", "text": "Държавният глава на Турция Реджеп Тайип Ердоган изрази готовност да посети Руската федерация, за да обсъди с лидера й Владимир Путин ситуацията в Сирия. Съгласно думите му, срещата между двамата може да се състои след посещението на турската делегация в Русия и може да бъде организирана в Сочи или в Москва, предава  TACC . \r\n„След посещението на (турската) делегация в Русия може да проведа среща с Путин за Сирия в Москва или Сочи. Нашата делегация също ще обсъди ситуацията в Манбидж“, привежда агенцията думите на Ердоган, чието изявление е излъчено от местния телевизионен канал A Haber.  Тереза Герова", "date": "2018.12.28", "title": "ТАСС: Ердоган изрази готовност за провеждане на среща с Путин за Сирия – в Сочи или в Москва"}
{"url": "http://www.focus-news.net/news/2018/12/28/2606429/dha-svobodnata-siriyska-armiya-e-gotova-da-osvobodi-grad-manbidzh-ot-siriyskite-kyurdi.html", "text": "Подкрепяната от Турция Свободна сирийска армия (ССА) е готова да освободи град Манбидж от присъствието на Отрядите за народна самозащита (ОНС) на Партията на демократичното единство (ПДЕ) на сирийските кюрди, предаде информационната агенция  ДХА . Изявлението е на един от командирите на ССА – Зекерия Карслъ (фамилията показва произход от турския град Карс – бел. на „Фокус”) пред кореспонденти на ДХА в граничната с Турция сирийска околия Джараблус. Според него ССА разполага с 10 хиляди бойци в района, а силите на ОНС са около 4 хиляди бойци, над 2 хиляди от които са араби. Командният състав на ОНС е съставен от група от 50-60 души, дошла от лагери на Кюрдската работническа партия (ПКК) в Ирак.  \r\nОсвен това, след решението на САЩ да се изтеглят от Сирия, в района на Манбидж остават 3 американски военни бази. Разположени са в 3 села с общ числен състав около 300 души. Наблюдавани са често да патрулират по поречието на малката река Саджур. Също така, в едно село в района на Манбидж има една френска военна база с личен състав от около 50 души, посочва още ДХА.  Георги Димов", "date": "2018.12.28", "title": "ДХА: Свободната сирийска армия е готова да освободи град Манбидж от сирийските кюрди"}
{"url": "http://www.focus-news.net/news/2018/12/28/2606448/pazardzhik-nad-500-dushi-v-obshtina-belovo-se-vazpolzvat-ot-pridobivkite-po-sotsialni-proekti-na-obshtinata.html", "text": "В резултат на успешно реализиран социален проект топъл обяд получават над 250 човека от цялата община Белово. Това каза за  Радио „Фокус“ – Пазарджик  кметът на Община Белово инж. Костадин Варев. Той обясни, че социалната кухня се поддържа повече от 10 години. „По този начин даваме възможност на много преференциални цени всеки гражданин на общината да ползва услугите на тази социална кухня. В крайна сметка, добавяйки и Програмата за социални асистенти, смея да кажа, че от тях се възползват над 500 човека постоянно на територията на община Белово“, допълни Варев. Той каза също, че и пред тази година работата по тези социални проекти продължава. \r\nВаня НИКОЛОВА", "date": "2018.12.28", "title": "Пазарджик: Над 500 души в община Белово се възползват от придобивките по социални проекти на Общината"}
{"url": "http://www.focus-news.net/news/2018/12/28/2606447/za-parvi-pat-ot-shest-godini-broyat-na-postapvashtite-na-voenna-sluzhba-e-po-golyam-ot-broya-na-napuskashtite.html", "text": "Министерството на отбраната отчита редица положителни тенденции през изминалата 2018 година. Това съобщиха от пресцентъра на  Министерството . Сред тях са: \r\n- От 6 години насам за първи път през 2018 година броят на постъпващите военнослужещи надвишава броя на напускащите. Общият некомплект на личния състав засега се запазва в рамките на 15-20%, но вече се отчита намаляване на некомплекта при сержантския състав след преназначаване на войници, завършили обучителни курсове. През 2012 г., например, 1503 военнослужещи са свалили униформата, като на техните места са постъпили едва 176 младежи. Две години по-късно – през 2014-а броят на напускащите достига 1707 при само 221 постъпващи на военна служба. \r\n- През 2018 г. заплатите на военнослужещите бяха увеличени средно с 10%, като с толкова ще бъдат увеличени и от 1 януари 2019 г. Повишението на доходите ще стане по нов, по-справедлив модел – според натовареността и отговорностите на хората. \r\n- За първи път от 28 години бяха осигурени средства за ремонт на танковете Т-72 – 11 млн. лв., както и 30 млн. лв. за строителство и ремонт на сграден фонд и инфраструктура на военните формирования на Сухопътните войски, Военновъздушните сили, на Стационарната комуникационна и информационна система и Военно-географската служба. 10 млн. лв. бяха осигурени за нуждите на Военномедицинската академия и 2 млн. лв. за военния санаториум в Поморие. \r\n- Правителството гласува и сериозни средства за възстановяване и поддържане на летателната годност на бойните самолети Су-25 и МиГ-29 – съответно 82 милиона лева и 71,6 милиона лева, както и за ремонт на хеликоптерите „Кугар“, „Ми-17“, „Бел“ и на самолетите „Спартан“, „Пилатус“, „Л-39“. \r\n- През 2018 г. състоянието на търговските дружества на Министерството на отбраната бележи тенденция към стабилизиране. Положителен финансов резултат отчитат седем търговски дружества, сред които са: „Интендантско обслужване“ ЕАД, „Снабдяване и търговия – МО“ ЕООД и „МОБА“ ЕООД. Увеличава се размерът на печалбата на ТЕРЕМ Холдинг ЕАД, „Интендантско обслужване“ ЕАД и ДКЦ „Св. Георги“ ЕООД, Хасково. \r\n- В ход е нова жилищна програма на Министерството на отбраната. След ремонт ще бъдат предоставени за ползване ведомствени жилища в различни райони на страната. Само в София ще бъдат обновени близо 110 апартамента, които ще бъдат предоставени на безквартирни военнослужещи.  \r\n- Стартира и проект за осигуряване на съвременна екипировка за българския войник, като отделни компоненти вече се тестват в Сухопътните войски. \r\n- На финалната права е проектът за придобиване на нов многоцелеви изтребител. Министрите на отбраната и на икономиката внесоха в Министерския съвет доклад, с който се предлага парламентът да разреши преговори с правителството на САЩ за доставка на Ф-16 блок 70.  \r\n- През януари ще бъдат изпратени искания за предоставяне на предложения (RFP) по проекта за придобиване на нови бронирани машини за Сухопътните войски.  \r\n- В ход е и процедурата за придобиване на нови бойни кораби за Военноморските сили.  \r\n- В края на 2018 година ръководството на Министерството на отбраната отправя към военнослужещите и цивилните служители най-сърдечни пожелания за здраве, лично щастие и високи резултати при изпълнение на функционалните задължения. Нека с общи усилия изведем подготовката на Българската армия на нови, по-високи нива, съответстващи на промените в средата на сигурност в региона.", "date": "2018.12.28", "title": "За първи път от шест години броят на постъпващите на военна служба е по-голям от броя на напускащите"}
{"url": "http://www.focus-news.net/news/2018/12/28/2606446/afp-donald-tramp-zaplashi-da-zatvori-granitsata-s-meksiko-dokato-ne-bade-finansirana-stenata.html", "text": "Държавният глава на САЩ Доналд Тръмп заплаши да затвори „изцяло“ южната граница на страната с Мексико, ако не бъдат удовлетворени исканията му за финансиране на стената срещу нелегалната миграция, предава  AFP . \r\n\"Ние ще бъдем принудени да затворим южната граница изцяло, ако демократите не ни дадат парите, за да завършим стената, а също и да променим смешните имиграционни закони, с които страната ни е обременена\", написа Тръмп в социалната мрежа „Туитър“. Тереза Герова", "date": "2018.12.28", "title": "AFP: Доналд Тръмп заплаши да затвори границата с Мексико докато не бъде финансирана стената"}
{"url": "http://www.focus-news.net/news/2018/12/28/2606449/yordanka-fandakova-kmet-na-sofiya-pyana-pod-nalyagane-e-izbila-snoshti-na-bul-evlogi-georgiev-pri-stroezha-na-metroto-povredata-v-bila-barzo-otstranena.html", "text": "Пяна под налягане е избила снощи на бул. „Евлоги Георгиев“ при строежа на метрото, повредата в била бързо отстранена. Това каза кметът на София Йорданка Фандъкова във връзка с авария при стоежа на метрото, при която бетонова пяна под налягане изби под асфалта на бул. \"Евлоги и Христо Георгиеви\", предаде репортер на  Агенция „Фокус“ . „Още през нощта беше почистена улицата и възстановено движението. Всъщност не става дума за авария, случвало се е и друг път. Пяната, която се пуска под налягане пред тунелопробивната машина си е намерила, според специалистите, някакъв стар път и е избила на повърхността. Беше важно, че се реагира веднага, изпратих най-напред аварийното звено, след това и колегите от пожарната дойдоха да почистят и да възстановят движението, още през нощта всичко беше възстановено“, обясни Фандъкова.", "date": "2018.12.28", "title": "Йорданка Фандъкова, кмет на София: Пяна под налягане е избила снощи на бул. „Евлоги Георгиев“ при строежа на метрото, повредата в била бързо отстранена"}
{"url": "http://www.focus-news.net/news/2018/12/28/2606450/blagoevgrad-obshtinata-shte-bade-partnyor-s-yugozapaden-obshtestveno-informatsionen-tsentar-po-proekt-za-osiguryavane-na-uslugi-za-sotsialno-vklyuchvane-i-zaetost.html", "text": "Общинският съвет – Благоевград прие с 30 гласа „За” годишните план-програми за развитие на читалищната дейност в Община Благоевград за 2019 година. Това стана ясно по време на редовно заседание на местния парламент, предаде репортер на  Радио „Фокус“ - Пирин . Местният парламент не прие предложение № 60-00-353/13 декември 2018 г., относно отпускане на еднократна финансова помощ на жители на Община Благоевград, съгласно приетите от Общински съвет - Благоевград критерии и целеви групи. Причината е, че бюджетът е изчерпан и помощите са получени от одобрените лица. Въпреки това заявлението на нуждаещото се семейство ще бъде преразгледано и ще бъде обсъдено на следващата сесия както и включено към новия бюджет през януари, ако се стигне до одобрение. 5 гласуваха „За“, 3 „Против“ и 16 се въздържаха. \r\nМестният парламент прие с 29 гласа предложение, относно партньорство на община Благоевград с ЮЛНЦ „Югозападен обществено-информационен център“ по проект „Осигуряване на услуги за социално включване и заетост - Мост за включване” по Процедура чрез подбор на проектни предложения BG05M9OP001-2.032 „Социално включване в общността” на Оперативна програма „Развитие на човешките ресурси 2014 - 2020 г.” \r\nДенис НИКИФОРОВ", "date": "2018.12.28", "title": "Благоевград: Общината ще бъде партньор с „Югозападен обществено-информационен център“ по проект за осигуряване на услуги за социално включване и заетост"}
{"url": "http://www.focus-news.net/news/2018/12/28/2606432/afp-spored-mo-na-turtsiya-siriyskite-kyurdi-nyamat-pravo-da-iskat-pomosht-ot-damask.html", "text": "Министерството на отбраната в Анкара разпространи изявление, в което подчерта, че сирийските кюрди „нямат право“ да се обръщат с молба към Дамаск за оказване на помощ срещу нова турска кампания в северната част на страната, предава  AFP . \r\n„Отряди за народна защита“ (YPG) „контролират района с оръжия и нямат право или власт да правят изявления или да отправят покани към други елементи от името на местното население\", се казва в текста на МО в Анкара. \r\nЗа първи път от шест години насам армията на сирийския президент Башар Асад влезе в северния град Манбидж. В изявление, излъчено по телевизията, армията обеща „сигурност за всички сирийски граждани и други присъстващи в района“. Остава неясно обаче дали силите на Асад са в околностите на Манбидж или са влезли в града, в който по-рано тази година САЩ създадоха база. \r\nИнформацията бе разпространена, след като по-рано през деня бе съобщено, че сирийските кюрди са призовали правителството на Асад да разположи свои сили в северната част на страната, за да им окаже помощ срещу подготвяната турска офанзива. „Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. \r\nТурското правителство ще изпрати екип на високо равнище в Русия на 29 декември, за да обсъди и координира последиците от изтеглянето на САЩ от Сирия, паралелно с контактите на Анкара и Вашингтон. В екипа ще бъдат включени външният министър Мевлут Чавушоглу, министърът на отбраната Хулуси Акар, директорът на разузнаването Хакан Фидан и съветникът на президента Ибрахим Калън. \r\nОчаква се делегации на Турция и САЩ да се срещнат на 8 януари във Вашингтон, за да обсъдят изтеглянето на американските военнослужещи от Сирия. Анкара вече подчерта, че не се е отказала от идеята за нова офанзива в близкоизточната република, но увери, че тя ще се проведе в тясна координация с Вашингтон. Междувременно турските въоръжени сили продължават да извършват военно съсредоточаване по границата със Сирия. Тереза Герова", "date": "2018.12.28", "title": "AFP: Според МО на Турция сирийските кюрди „нямат право“ да искат помощ от Дамаск"}
{"url": "http://www.focus-news.net/news/2018/12/28/2606453/bsp-balgarskata-svobodna-televiziya-veche-e-kachena-na-satelit-i-ima-pokritie-v-tsyalata-strana.html", "text": "Тестовият сигнал на Българска свободна телевизия (БСТВ) вече се разпространява на четири големи платформи NetIX, BIXBG, NETERRA и CORES. От тези платформи сигнал вземат над 200 кабелни телевизии, които осигуряват почти 100% покритие на страната. Това съобщиха от пресцентъра на  БСП . Телевизията ще може да се гледа от българите в чужбина, живеещи в Европа и Америка. БСТВ е качена и на сателита на Виваком, откъдето разпространителите също могат да вземат сигнал, който не е кодиран. Разпространението на БСТВ е безплатно за всички. Клиентите на Виваком ще могат да гледат телевизията във всички пакети. \r\nКъм този момент БСТВ има сключени договори за разпространение с 246 кабелни оператори. Преговорите за разпространение продължават с още над 120. Преди старта на телевизията ще информираме зрителите къде могат да открият БСТВ. \r\nПредвижда се телевизията да стартира през януари 2019 година. Изграден е нюзрум, в момента се оборудват телевизионните студиа, монтажните и ефирни помещения. Днес ръководството на телевизията и председателят на БСП Корнелия Нинова обсъдиха техническата готовност и програмната схема за стартирането на медията през януари.", "date": "2018.12.28", "title": "БСП: Българската свободна телевизия вече е качена на сателит и има покритие в цялата страна"}
{"url": "http://www.focus-news.net/news/2018/12/28/2606452/veliko-tarnovo-obshtinata-osiguryava-bezplaten-gradski-transport-v-parviya-den-ot-novata-2019-godina.html", "text": "Безплатен градски транспорт ще има в града в първия ден от новата 2019 година, предаде репортер  Радио „Фокус“ – Велико Търново . В инициативата, която се организира за поредна година, се включват всички превозвачески фирми от града. На 1 януари свободно ще бъде пътуването в автобусите по всички маршрути от градската транспортна схема – № 1, 2, 4, 5, 9, 13, 20, 30, 40, 50, 70, 110. \r\nБезплатният обществен транспорт е жест към жителите и гостите на града от страна на фирмите и кмета Даниел Панов. Практиката съществува от 1 януари 2010 година и вече се утвърди като традиция. \r\nАвтобусите по всички линии ще се движат по празнични разписания в периода от 30 декември 2018 година до 1 януари 2019 година включително. \r\nЛуиза ТРАНЧЕВА", "date": "2018.12.28", "title": "Велико Търново: Общината осигурява безплатен градски транспорт в първия ден от новата 2019 година"}
{"url": "http://www.focus-news.net/news/2018/12/28/2606455/sport-de-yong-izbra-barselona-ayaks-iska-80-mln-evro.html", "text": "Новата супер звезда на Аякс Франки де Йонг се е съгласил да подпише 5-годишен договор с Барселона. Младият халф направи истински фурор в последните 2 сезона, като се превърна в основна цел на клубове като Манчестър Сити, ПСЖ и Байерн. От Барселона обаче действаха най-бързо при преговорите с играча и в началото на седмицата са го убедили да подпише с тях. Единственият проблем за финализирането на трансфера може да бъде цената на играча. От Аякс държат да получат 80 милиона евро за Де Йонг, докато испанците искат да я свалят и в следващите седмици ще има разговори на ниво клубове. Ако те се разберат, договорът ще влезе в сила от следващия сезон.  \r\nВенцислав ДРАГОМАНОВ", "date": "2018.12.28", "title": "Спорт: Де Йонг избра Барселона, Аякс иска 80 млн. евро"}
{"url": "http://www.focus-news.net/news/2018/12/28/2606456/veliko-tarnovo-mazh-e-osaden-za-pritezhanie-na-narkotitsi-i-nepodchinenie-na-politseyski-sluzhiteli.html", "text": "Осъдиха шофьор, хванат да шофира след употреба на амфетамин, за държане на наркотици и неподчинение на полицейски орган във Велико Търново. От пресцентъра на Апелативна прокуратура уточниха за  Радио „Фокус“ – Велико Търново , че Г.П. е осъден на една година и четири месеца лишаване от свобода и му е наложена глоба в размер на 500 лева. \r\nНа 04 ноември на главен път Велико Търново – Русе в района на село Куцина той управлявал лек автомобил след употреба на метамфетамин и амфетамин, установено с техническо средство. В колата му са намерени метаамфетамин и марихуана. Същият ден на ул. „Никола Габровски“ във Велико Търново противозаконно пречил на служител на сектор на „Пътна полиция“ да изпълни задълженията си за контролиране правилата на движение и изправността на превозните средства. В рамките на провежданата тогава Специализирана полицейска операция , той не спрял на подадения му сигнал със стоп-палка и на подадените  му звукови светлинни сигнали при  предприетото проследяване на управлявания от него автомобил, като продължил движението си. \r\nГ.П. е осъден след одобрено от съда споразумение с Районна прокуратура – Велико Търново. То има последици на влязла в сила присъда. \r\nМария НЕДЕВА", "date": "2018.12.28", "title": "Велико Търново: Мъж е осъден за притежание на наркотици и неподчинение на полицейски служители"}
{"url": "http://www.focus-news.net/news/2018/12/28/2606454/galap-interneshanal-25-ot-protsedurite-s-darzhavno-finansirane-v-in-vitro-tsentrovete-sa-zavarshili-s-razhdaniya.html", "text": "25% от всички процедури за една година, които са финансирани от Центъра за асистирана репродукция (ЦАР), са завършили с раждания. Това показват анализите на „Индекс на болниците“*, предоставени от  \"Галъп интернешънъл\" . Данните са за 2016 г., за да може да се обхванат резултатите на всички бременности и са предоставени от ЦАР. \r\nОбщо 2710 са били процедурите, които е финансирал общественият фонд преди две години. Повечето от тях – 2328, са извършени по метода ICSI, а останалите 219 чрез IVF (ин витро). Общо 679 от всички процедури или 25% са завършили с раждания, а броят на появилите се бебета е 820, тъй като някои от бременностите са били многоплодни.  \r\nЦентровете, които са работили с ЦАР през 2016 г. са били 32. Броят на процедурите, които са извършени в тях обаче варира значително, както и процентът на успеваемост. Най-малко опити за зачеване са били направени в 4 клиники – „Пулс“ (0), „Нова Радост“ (0), „Св. Лазар“ (2) и МЦ-ЦАР (2). Най-много пък са осъществени в „Надежда Репродуктив“ (669), „Д-р Щерев“ (445) и „Селена“ (203). Процентът на успеваемост за отделните клиники варира от 0 до 50%, като достига над средното ниво от 25%, само в 9 или по-малко от една трета от всички 32 болници. Конкретните цифри за всяка клиника може да видите в таблицата тук. *„Индекс на болниците\" е съвместна инициатива между „Галъп интернешънъл\" и специализираният сайт clinica.bg. Консултант на проекта е проф. Петко Салчев, ключов експерт в здравеопазването. Целта на инициативата е да даде повече прозрачност за дейността на лечебните заведения при някои социално значими диагнози. Това увеличава възможностите за извършване на по-добре информиран избор за лечение при пациентите и заостря вниманието на специалистите върху постигането на по-добри резултати при осъществяването на медицинската дейност. \r\nИндексът се състои от две основни части. Първата показва обективните данни за броя лечебни заведения, които оперират в областта на неврологията, онкологията и кардиологията, както и на обема дейност, което всяко едно от тях е извършило през изминалата 2017 г. Освен количествени, в тази част са въведени и качествени показатели за всяка от трите медицински области. Данните за реализирането на тази част от индекса са предоставени от НЗОК. \r\nВтората част на индекса дава субективната нагласа на пациентите, които са претърпели лечение в болница през изминалите пет години. Тя е осъществена чрез извършването на национално представително проучване от социологическата агенция „Галъп интернешънъл\". \r\nТова са първите стъпки в осъществяването на подобен индекс у нас. През следващите месеци предстои той да бъде усъвършенстван с увеличаване, както на броя медицински области, така и на качествените показатели за всяка една от тях. Резултатите ще бъдат представяни ежегодно и ще бъдат постоянно достъпни за обществеността.", "date": "2018.12.28", "title": "\"Галъп интернешънъл\": 25% от процедурите с държавно финансиране в ин витро центровете са завършили с раждания"}
{"url": "http://www.focus-news.net/news/2018/12/28/2606435/pg-na-bsp-za-balgariya-dari-sredstva-na-ana-petrova-ot-bolyarovo-za-da-izsledva-probi-ot-stadoto-si-v-nezavisima-laboratoriya.html", "text": "ПГ на \"БСП за България\" дари средства на Ана Петрова от Болярово, с които да финансира вземането на кръвни проби от своето стадо за изследване от независима лаборатория, тъй като заповедта за унищожаване на животните в стопанството й още не е отменена. Това съобщиха от пресцентъра на  партията . В писмо до депутатите социалисти, Ана Петрова припомня, че заповедта на директора на БАБХ е от 18.07.2018г. Тя добавя, че с нова заповед, този път на директора на ОДБХ-Ямбол, от 10.10.2018г., се иска заличаване на обекта, с мотив - „груби нарушения”, както и умъртвяване на животните, заради болест, без обезщетяване на загубите. И в двете заповеди се твърди, че на основание протокол от 18.07.2018г. в стадото има чума по дребните преживни животни. Въпреки резултатите от пробите, в стадото на Ана Петрова в Болярово няма нито едно почитало от чума животно, а отскоро то се е увеличило с шест нови агънца. В писмото си тя добавя, че към момента има  заведени две дела – към БАБХ и ОДБХ-Ямбол, оспорвайки въпросните заповеди.", "date": "2018.12.28", "title": "ПГ на \"БСП за България\" дари средства на Ана Петрова от Болярово, за да изследва проби от стадото си в независима лаборатория"}
{"url": "http://www.focus-news.net/news/2018/12/28/2606451/georgi-ivanov-ot-parlamenta-v-skopie-lyubovta-kam-rodinata-stana-gryah.html", "text": "В традиционното си обръщение пред парламента в Скопие държавният глава на югозападната ни съседка Георги Иванов отдели внимание най-вече на темата за Преспанското споразумение, но не пропусна и да отбележи други актуални проблеми, включително Закона за официалната употреба на езиците и Закона за амнистията, отбелязва македонската електронна медия  A1 On . \r\nПо отношение на Закона за използването на езиците държавният глава на Македония подчерта, че той ще доведе до пълна блокада на институциите. За него всеки член на закона нарушава Конституцията на Македония. \r\n„Вместо добродетел и чест, любовта към Родината стана грях. Не можеш да обичаш Македония, но да не искаш македонците. Премахването остава основното средство за постигане на целите. Подписах закона за амнистията, за да разкрия целите ви, че тази амнистия не е за помирение, а за изнудване. Прошката трябва да върви заедно с отговорността. Никой не може да ме изнудва“, предупреди Иванов.  \r\nМакедонският президент разкри, че е бил подложен и на заплахи, обиди и унижения, но въпреки това проучванията на общественото мнение показват, че все пак се ползва с най-голямо доверие сред гражданите. По обвинения в участието си в събитията от 27 април миналата година той заяви, че са измислени, като допълни, че той и кабинетът му са били наблюдавани, снимани и подслушвани въз основа на устна заповед.  \r\nЗа Иванов реформите на властта са само формални. Президентът на Македония гледа критично на ситуацията в здравеопазването, отбраната, икономиката, образованието и по въпроса за замърсяването на въздуха. \r\nВ заключение Иванов призова депутатите да се освободят от омразата и реваншизма, и да се обърнат към помирението, но искрено, без задни мисли.  \r\nДокато Иванов изнасяше речта си, депутатите от парламентарното мнозинство разговаряха помежду си, а депутатите от албанския „Демократичен съюз за интеграция“ (ДСИ) не присъстваха в залата. Тереза Герова", "date": "2018.12.28", "title": "Георги Иванов от парламента в Скопие: Любовта към Родината стана грях"}
{"url": "http://www.focus-news.net/news/2018/12/28/2606458/veliko-tarnovo-turistichesko-druzhestvo-trapezitsa-1902-e-zalozhilo-19-proyavi-v-kalendarniya-si-plan-za-2019-godina.html", "text": "Туристическо дружество „Трапезица 1902“ е заложило 19 прояви в календарния си план за 2019 година. Това съобщи за  Радио „Фокус“ – Велико Търново  Георги Димитров, секретар на Дружеството. Той подчерта, че за всеки месец от годината е предвидено да се проведе събитие. Мероприятията започват още през януари с традиционния Ден на производителя, който Дружеството организира всяка година съвместно с ПГТ „Д-р Васил Берон“ и Асоциацията на енолозите в България. Предвидени са кулинарен конкурс и дегустация на домашно произведени напитки. Георги Димитров посочи, че най-наситен със събития е месец март, когато честваме 3-ти март – Освобождението на България и 22 март – Празника на Велико Търново. За националния празник е предвиденo да се проведе традиционният Ски и пешеходен поход в Стара планина, който се организира от Български туристически съюз, Община Велико Търново и Клубовете по ски и пешеходен туризъм. За празника на града ще се състои пролетен концерт на туристическите хорове, състезанието „С карта из Търновград“ и Купа „Трите хълма“. В началото на месец април ще се проведе традиционната пролетна еко-инициатива „Зелена мисия”, която предвижда почистване и частично обновяване на туристическите маршрути в околностите на Велико Търново и засаждане на дръвчета. Тя се организира от Община Велико Търново, Клуба по пешеходен туризъм и Училищните туристически клубове. И през 2019 година ще се организира традиционният пролетен и есенен дял на кампанията „Движи се и победи“. Кампанията ще се проведе за 19-та поредна година. Нейни инициатори са РЗИ – Велико Търново, Община Велико Търново, ТД „Трапезица 1902“ и Младежки дом. Тя преминава под егидата на председателя на Великотърновски общински съвет – Венцислав Спирдонов. \r\nНадежда КРЪСТЕВА", "date": "2018.12.28", "title": "Велико Търново: Туристическо дружество „Трапезица 1902“ е заложило 19 прояви в календарния си план за 2019 година"}
{"url": "http://www.focus-news.net/news/2018/12/28/2606459/liliya-hristova-direktsiya-obrazovanie-i-mladezhki-deynosti-varna-prez-2018-godina-zapochna-stroitelstvoto-na-dve-novi-4-grupni-detski-gradini.html", "text": "През 2018 година започна строителството на две нови 4-групни детски градини. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Това са нова 4-групна детска градина „Иглика“ на стойност 1 296 000 лева и 4-групна ДГ “Карамфилче“ – 1 522 159 лева, преустройство на столова в зала за културни мероприятия в І ЕГ на стойност 1 097 617 лева. „Във връзка с възникналата необходимост от спешни мерки по укрепване сградата на начално училище „В. Левски“, кв. „Аспарухово“ стартира конструктивен ремонт на сградата на НУ „В. Левски“ на стойност 1 232 000 лева“, каза още Лилия Христова. \r\nТя добави, че са изготвени проекти на обща стойност близо 196 000 лева. След тях е проект за основен ремонт на детска площадка и проект за основен ремонт на покрив на ДГ 5 „Слънчо“, изготвяне на технически проект за основен ремонт на детска площадка за ДГ 26 „Изворче“, изготвяне на технически проект за основен ремонт на детска площадка на ДГ 28 „Пролет“, проект за основен ремонт на детски площадки в ДГ 29 „Звънче“.  \r\nВ ход са двата проекта по ОП РР „Модернизация на образователната инфраструктура на територията на гр. Варна“ и „Подобряване и модернизация на образователната инфраструктура на Професионална гимназия по горско стопанство и дървообработване „Николай Хайтов“ и на Професионална гимназия по икономика „Д-р Иван Богоров“ гр. Варна“ на обща стойност над 19 млн. лв. \r\nМарияна ВАЛЕНТИНОВА", "date": "2018.12.28", "title": "Лилия Христова, Дирекция „Образование и младежки дейности“ – Варна: През 2018 година започна строителството на две нови 4-групни детски градини"}
{"url": "http://www.focus-news.net/news/2018/12/28/2606457/yordanka-fandakova-kmet-na-sofiya-nastoyavahme-da-nyama-vinetki-za-tseliya-okolovrasten-pat-prodalzhavat-pregovorite-za-skorostnata-tangenta.html", "text": "Това, за което настоявахме беше целият Околовръстен път на София да остане със свободен начин на движение - без винетки. Това каза Йорданка Фандъкова във връзка с новите правила за винетките от 2019 година, предаде репортер на  Агенция „Фокус“ . „Това споразумение е постигнато. На Околовръстния път няма да важат винетките. Всички населени места да имат достъп до града. Пътищата, които са за достъп от населените места до София остават без винетки. Продължават преговорите за Северната скоростна тангента“, допълни Фандъкова.", "date": "2018.12.28", "title": "Йорданка Фандъкова, кмет на София: Настоявахме да няма винетки за целия Околовръстен път, продължават преговорите за Скоростната тангента"}
{"url": "http://www.focus-news.net/news/2018/12/28/2606464/kyustendil-mihaela-krumova-e-edinstvenoto-predlozhenie-za-predsedatel-na-obshtinskiya-savet.html", "text": "Михаела Крумова е единственото предложение за председател на Общинския съвет в Кюстендил, предаде репортер на  Радио „Фокус“ – Кюстендил . Михаела Крумова е и досегашен председател на Общинския съвет в града. Тя заема този пост от месец юни 2016 година. В рамките на заседанието на съветниците беше определена комисия от петима души, които трябва да проведат утвърдената в Правилника за работата на Общинския съвет процедура. Гласуването е тайно и се провежда на всеки 6 месеца. \r\nВенеслав ИЛЧЕВ", "date": "2018.12.28", "title": "Кюстендил: Михаела Крумова е единственото предложение за председател на Общинския съвет"}
{"url": "http://www.focus-news.net/news/2018/12/28/2606462/shumen-sbivane-e-stanalo-na-parkinga-pred-dkts1-na-myastoto-ima-politsiya.html", "text": "Скандал с размяна на удари е станал на паркинга пред ДКЦ1 в Шумен. Това съобщиха от  ОДМВР - Шумен . Мъж и жена са бутали детска количка, когато до тях е минал мъж с лек автомобил. Мъжът направил забележка, възникнал скандал по време на който се е стигнало до размяна на удари. На мястото на инцидента има полицейски екип. Извършва се оглед. Изяснена е самоличността на участниците в скандала.", "date": "2018.12.28", "title": "Шумен: Сбиване е станало на паркинга пред ДКЦ1, на мястото има полиция"}
{"url": "http://www.focus-news.net/news/2018/12/28/2606463/aktsenti-v-predavaneto-105-godini-svoboda-po-radio-fokus-pirin.html", "text": "В днешното издание на предаването „105 години свобода“ на  Радио „Фокус“ –Пирин  предстои да Ви припомним за едно много тежко събитие в историята, което се случва на 7 януари преди 74 години – „Кървавата Коледа за българите в Македония“. Дори днес е трудно да се говори за това събитие, вследствие на което се извършва обезбългаряване на македонските земи. Повод за избиването на хиляди без съд и присъда, и изпращането на десетки хиляди други в затвори и трудови лагери, а след това подлагането им на инквизиции, преследване и унищожение става обвинението „сътрудник на българския окупатор“. Стотици хиляди човешки съдби биват разбити, също толкова са и семействата, които до ден днешен остават белязани от това събитие, защото в тях е насадено клеймото на недоказаната вина за българската национална принадлежност. Темата ще коментираме с директорът на Регионален исторически музей – Благоевград историкът д-р Кирил Алексиев. \r\nТелефоните в студиото са: 0885 303 373 и 073 88 55 81. Имейлът на предаването е Pirin@focus-news.net. Предаването „105 години свобода“ се излъчва на честотите на Радио „Фокус“ – Пирин всеки петък от 16.00 до 17.00 часа с водещ Ливия Нинова.", "date": "2018.12.28", "title": "Акценти в предаването „105 години свобода“ по Радио „Фокус“ – Пирин"}
{"url": "http://www.focus-news.net/news/2018/12/28/2606465/blagoevgrad-obshtinskiyat-savet-ne-prie-molba-za-prekratyavane-na-sasobstvenost-chrez-prodazhbi-ot-pozemlen-po-plana-na-park-bachinovo.html", "text": "Местният парламент в Благоевград не прие молба за прекратяване на съсобственост чрез продажби от поземлен имот по кадастрална карта по плана на парк „Бачиново“, предаде репортер на  Радио „Фокус“-Пирин . Общинският съветник Злата Ризова коментира, че е проследила цялата история на този имот. „Всичко започва със закупуването на сградата на РПК-а още по времето на Лазар Причкапов. Има издаден акт 2013-та за публична общинска собственост и никъде не става дума за смяна на предназначението на земята като в общия план зоната е за озеленяване“, коментира Ризова. Тя посочи, че всичко е било наред до преди пет седмици, когато е имало предложение на заявление и искане на Давидков за промяна на кадастралната карта. \r\nОт своя страна д-р Атанас Камбитов заяви, че единственият орган, който може да вземе решение по казуса е Общинският съвет.  \r\nПо думите на общинския съветник Албина Анева е необходимо да бъде допълнена преписка с документи. „Няма документи добавени към предложение и затова е хубаво да върнем точката на следваща сесия, тъй като нещата, които колегата Злата Ризова изведе ги няма в точката“, коментира общинският съветник.  \r\nД-р Атанас Камбитов допълни, че е важно да бъде изслушан Рашко Давидков.  \r\n„Предпочетох да дойда, за да мога да кажа какво мисля по-въпроса. Когато внесохме молбата излязоха статии и публикации, че не си плащаме наема, а за един бизнесмен това не е добра квалификация“, посочи Давидков.  По думите му не трябва да се гледа, че във всичко има незаконна сделка. Той посочи, че 648 лева е договорът за наема без ДДС, който плащат за ресторанта в парк „Бачиново“. „Историята на сегашния ресторант е, че го закупихме 1994 г. от РПК – Благоевград, а на 16 февруари 1982 година получихме разрешение за строеж“, каза още Давидков. Решението не беше прието. \r\nДенис НИКИФОРОВ", "date": "2018.12.28", "title": "Благоевград: Общинският съвет не прие молба за прекратяване на съсобственост чрез продажби от поземлен по плана на парк „Бачиново“"}
{"url": "http://www.focus-news.net/news/2018/12/28/2606460/dimitar-nikolov-kmet-na-burgas-za-2019-g-shte-badat-otkriti-14-novi-predpriyatiya-s-priblizitelno-700-rabotni-mesta.html", "text": "За 2019 г. ще бъдат открити 14 нови предприятия с приблизително 700 работни места. Това каза кметът Димитър Николов по време на представянето на проект за бюджета на Община Бургас за следващата година, предаде репортер на  Радио „Фокус“ – Бургас . Според Николов през 2019 г. приоритет отново ще бъде изграждането на довеждаща инфраструктура и на терените, които са общинска собственост и частните терени на територията на общината. „Поради изчерпването на капацитета на първа фаза на логистичен парк в момента текат процедурите по подраняване и уплътняване на нови 600 декара, които се намират в Южната част, Фаза 2. В тази връзка са предвидени средства и за тотална реконструкция на улица „Търговска“, бившата „Комлушка низина“, която обезпечава свързаността“, каза още Николов. Според него тя ще осигури достъп до съществуващи предприятия и до новите, които тепърва Общината ще усвоява. Николов добави, че продължава модернизацията и изграждането на индустриална зона в Българово. „До момента там има подадени 5 терена по 110 дка. Очакваме и през следващата да предоставим възможност за нови компании, които да могат да си изградят своите индустриални мощности“, уточни той. Николов добави, че продължава и финансирането на довеждаща инфраструктура до терените, които са частна собственост, приоритетно направление е посока I-6 Бургас - Ветрен. „През миналата година беше изграден локалният път и осигурен достъп до няколко частни терена с различни инвестиционни намерения, както и водопровод и ел. захранване. Вече някои от фирмите започнаха своята дейност по изгражда индустриалните си терени“, добави кметът. Според него в зона Пети километър, Община Бургас планира средства за подобряване на инфраструктурата. Там се намират складови и търговски бази на фирми за малкия и среден бизнес. „И тази година ще осигурим допълнително средства за модернизиране на пътната връзка до там, която е в доста лошо състояние. Заложени са средства и за изработване на нов подробен устройствен план на индустриална зона Равнец“, заяви Николов. \r\nДеница ДИМИТРОВА", "date": "2018.12.28", "title": "Димитър Николов, кмет на Бургас: За 2019 г. ще бъдат открити 14 нови предприятия с приблизително 700 работни места"}
{"url": "http://www.focus-news.net/news/2018/12/28/2606466/nad-8834-mln-sa-vizitite-na-chuzhdestranni-turisti-v-balgariya-ot-yanuari-do-noemvri-koeto-e-rast-ot-49.html", "text": "Повече от 8,834 млн. са посещенията на чуждестранни туристи в България в периода януари - ноември тази година. Ръстът, който се отчита, е 4,9 на сто в сравнение със същия период на 2017 г. Това показват данните на Националния статистически институт, публикувани днес, съобщиха от пресцентъра на  Министерството на туризма . \r\n\"Резултатите са доказателство за устойчивата тенденция на развитие на туризма и потвърждават прогнозите ни за растеж на сектора през 2018 г.\", коментира министърът на туризма Николина Ангелкова. Тя посочи, че те са и видимият резултат от последователната политика за популяризиране на България и утвърждаването ѝ като целогодишна дестинация, предлагаща висококачествен и разнообразен продукт.   \r\nЗа 11-те месеца на 2018 г. пазар Румъния е водещ за входящ туризъм, като пътуванията от съседната страна надвишават 1,3 млн., достигайки ръст от 23,3 на сто. Визитите от Гърция са над 1,020 млн., от Германия близо 833 хил., а от Турция – 580 хил. Македония заема 5-то място в класацията на топ пазарите с близо 520 хил. туристически посещения и 3,2% нарастване.  \r\nЧуждестранните туристически посещения от Полша са близо 418 хил., нарастването е със 7,5%. Повече от 390 хил. са пътуванията от Сърбия, отчитайки ръст от 8,3 на сто спрямо януари – ноември 2017 г. Пътуванията от Великобритания са 375,6 хил., ръстът е 14,6%, а визитите от Украйна са близо 369 хил., с увеличение от 25,1 на сто. С 18,8 на сто повече са пътуванията от Израел в периода януари - ноември 2018 г. спрямо същите месеци на предходната година.", "date": "2018.12.28", "title": "Над 8,834 млн. са визитите на чуждестранни туристи в България от януари до ноември, което е ръст от 4,9%"}
{"url": "http://www.focus-news.net/news/2018/12/28/2606469/blagoevgrad-380-000-leva-e-bil-byudzhetat-za-2018-godina-na-kamernata-opera-v-grada.html", "text": "380 000 лева е бил бюджета за 2018 година на „Камерна опера“ – Благоевград. Това стана ясно по време на провелата се днес последна сесия на Общински съвет – Благоевград за календарната година, предаде репортер на  Радио „Фокус“ - Пирин . Според кмета на Благоевград д-р Атанас Камбитов Общината е подсигурила тези средства. „До преди месеци приходите от концерти бяха 1600 лева. Със смяната на директора те се удвоиха и вече са 3500 лева, реализирани от продажба на билети“, посочи д-р Атанас Камбитов. Той заяви, че са извършени три проверки на работещите в културната институция и на първата от 36 човека са присъствали на работа 12, на втората проверка 8, а на третата - 4.  \r\nСпоред Теодора Петрова, уволнен солист от операта, ръководството не е поставяло творчески задачи и умишлено не е включвало в оркестрите, предложенията за новите идеи. „Хората са ни спирали и са ни питали кога ще имаме концерти, а ние имахме единствено на Камерната сцена, които бяха със вход свободен“, посочи тя.  \r\nЛина Ангелова, бивш директор на Камерната опера пък допълни, че една голяма опера включва в своя състав както балет, така и хор и понякога екипът достига до 400 души състав. „Преди няколко години състава ни беше 36 човека и не мога да разбера защо точно младите солисти бяха уволнени. Нека се обединим в защита на един прекрасен институт“, заяви Ангелова. Художникът Манол Стоянов коментира, че е вторият или третият човек, който отива след портиера и чистача, както и, че името му за отсъствия, отсъства от всички направени проверки. Заместник-кметът Христина Шопова каза, че никой не закрива Камерната опера и не я променя в Камерен оркестър. Д-р Атанас Камбитов допълни, че са изслушани трима човека от операта, но има още 30 и отправи въпрос към всички в залата дали са доволни от работата на Камерната опера. \r\nДенис НИКИФОРОВ", "date": "2018.12.28", "title": "Благоевград: 380 000 лева е бил бюджетът за 2018 година на Камерната опера в града"}
{"url": "http://www.focus-news.net/news/2018/12/28/2606461/georgi-ivanov-ot-parlamenta-v-skopie-shte-zashtitavam-volyata-na-naroda-izrazena-na-referenduma-ot-30-septemvri.html", "text": "В традиционното си обръщение пред парламента в Скопие държавният глава на югозападната ни съседка Георги Иванов подчерта, че гражданите на Македония са заявили ясно позицията си за Преспанския договор и увери, че ще зачете волята им, изразена на референдума от 30 септември, предава излъчващият на албански език скопски телевизионен канал   „Алсат-М“ . \r\n„Хората не само избраха, но и защитиха името на своята страна и това име е Република Македония. И аз, като президент, оставам да защитавам волята на народа и не мисля да се отказвам от нея”, категоричен бе Иванов. Тереза Герова", "date": "2018.12.28", "title": "Георги Иванов от парламента в Скопие: Ще защитавам волята на народа, изразена на референдума от 30 септември"}
{"url": "http://www.focus-news.net/news/2018/12/28/2606468/varna-1-356-detsa-se-obuchavat-v-uchilishtata-na-teritoriyata-na-obshtina-dalgopol-prez-uchebnata-20182019-godina.html", "text": "1 356 деца се обучават в училищата на територията на община Дългопол през учебната 2018/2019 година, като 50 от тях се обучават в самостоятелна форма. Това съобщиха за  Радио „Фокус“ – Варна  от Община Дългопол. През учебната 2018/2019 година образователната система в община Дългопол обхваща седем училища – СУ ,,Назъм Хикмет‘‘ в село Медовец, СУ ,,Св. Климент Охридски‘‘ в Дългопол, НЧ ,,Иван Вазов‘‘ в Дългопол, ОбУ ,,Хр. Ботев‘‘ в село Цонево, ОУ ,,Хр. Ботев‘‘ в село Партизани, ОУ ,,Митко Палаузов‘‘ в село Лопушна и ОУ ,,Васил Левски‘‘ в село Поляците. Детските градини на територията на общината са четири – ДГ ,,Детелина‘‘ в Дългопол с филиал в село Аспарухово, ДГ ,,Пролет‘‘ в село Цонево, ДГ ,,Щастливо детство‘‘ в село Медовец с филиал в село Поляците, ДГ ,,Първи юни‘‘ в село Партизани с филиал в село Лопушна и едно ЦПЛР – ОДК ,,Андрей Германов‘‘ в Дългопол. В детските градини на територията на общината се възпитават общо 336 деца. Демографската характеристика на община Дългопол следва тенденциите на намаляване броя на населението, характерни както за областта, така и за страната, в резултат на намаляване броя на родените деца и интензивната емиграция на младите хора в активна възраст. \r\nМарияна ВАЛЕНТИНОВА", "date": "2018.12.28", "title": "Варна: 1 356 деца се обучават в училищата на територията на община Дългопол през учебната 2018/2019 година"}
{"url": "http://www.focus-news.net/news/2018/12/28/2606471/nikolay-melemov-kmet-na-smolyan-2018-godina-beshe-uspeshna-za-obshtinata-nadyavam-se-2019-godina-da-prodalzhi-v-sashtiya-duh.html", "text": "Отиващата си 2018 година беше успешна за Община Смолян, тъй като задачите, които си бяхме поставили, ги изпълнихме – някои приключиха, а други вървят по план. Това каза в интервю за  Радио „Фокус“ – Смолян  кметът на Смолян, Николай Мелемов. Той отбеляза, че има нови придобивки за жителите на общината през годината и изрази надежда 2019 г. да работата да продължи в същия дух. \r\nКато най-значими за Община Смолян проекти, Мелемов открои тези по ОП „Региони в растеж“. „Няколко улици реновирахме по програмата. В две училища, спортните площадки са чисто нови. Детска градина „Буратино“ е санирана и реновирана напълно. Работим по спортната зала в математическата гимназия, училището в село Смилян също е реновирано и санирано и още ред други проекти, но това са основните и по-големи обекти, които довършваме. За догодина остава приключването на спортната зала в ППМГ, надлезите в града ще са довършени, като някои от тях вече са факт“, поясни кметът на Смолян. Той допълни, че предстои саниране на 12 жилищни блока през 2019 г., като вече се извършва енергийното обследване и се очаква на пролет да започнат дейностите по тях. Предстои работа и по ред други по-малки проекти. „Всичко, които правим е свързано с важни за града проблеми и се стараем да решаваме приоритетно проблемите за града“, каза още Николай Мелемов. \r\nНели ГЕРГЬОВСКА", "date": "2018.12.28", "title": "Николай Мелемов, кмет на Смолян: 2018 година беше успешна за Общината, надявам се 2019 година да продължи в същия дух"}
{"url": "http://www.focus-news.net/news/2018/12/28/2606472/sliven-puska-se-avtomobilnoto-dvizhenie-po-probiva-na-ulitsa-g-s-rakovski-prez-sledvashtata-sedmitsa.html", "text": "Община Сливен и Сектор „Пътна полиция“ към ОДМВР – Сливен уведомяват гражданите, че от 2 януари 2019 г. ще бъде пуснато автомобилното движение по пробива на ул. „Г. С. Раковски“. Това съобщиха от пресцентъра на  Община Сливен . То ще бъде организирано и сигнализирано като еднопосочно от Търговски център „Двата аслана“ до ул. „Великокняжевска“ по новоизграденото трасе, преминаващо по улиците „Алеко Богориди“, „Антим I“, „Михаил колони“, с включване в кръстовището на ул. „Великокняжевска“ и ул. „Генерал Скобелев“. \r\nДо изготвянето, съгласуването и одобряването на новата организация за еднопосочно движение по ул. „Г. С. Раковски“, се запазва двупосочно движението по същата улица, с изключение на пътната отсечка в района на Търговски комплекс „Двата аслана“, където ще бъде въведена временна организация на движението. Тя ще бъде обозначена и сигнализирана с пътни знаци и хоризонтална маркировка. Пак там на 2, 3, 4, 5 и 6 януари 2019 г. ще бъде организирано дежурство с патрулни коли и униформени служители на Сектор „Пътна полиция“, за съдействие и контрол по въвеждане на новата организация за движение и въведените временни промени. \r\nОт Община Сливен апелират активните участници в движението, да проявяват отговорно поведение при шофиране, да следят и спазват методическите указания от контролните органи в процеса на въвеждане на новата организация на движение. Те ще бъдат уведомявани своевременно за допълнителни уточнения или промени.", "date": "2018.12.28", "title": "Сливен: Пуска се автомобилното движение по пробива на улица „Г. С. Раковски“ през следващата седмица"}
{"url": "http://www.focus-news.net/news/2018/12/28/2606473/npr-nargiz-gurbanova-za-poslednite-15-godini-v-ikonomikata-na-azerbaydzhan-sa-investirani-231-miliarda-dolara.html", "text": "За последните 15 години в икономиката на Азербайджан са инвестирани 231 милиарда долара. Това каза в предаването „Азербайджан – непознат и близък“ на  Радио „Фокус“  Н.Пр. Наргиз Гурбанова, извънреден и пълномощен посланик на Азербайджан в България. Тя обясни, че това е част от реализацията на три ключови държавни програми за социално и икономическо развитие на регионите.  „През последните 14 години в Република Азербайджан са изградени 30 електроцентрали и множество електропроводи както в страната, така и в Русия, Иран и Грузия, което дава много добра възможност за износ на електричество за Турция. В момента имаме газификация, която покрива 95 % от територията на страната. Изградили сме гигантски водопровод  Огуз-Габала-Баку. Също така сме построили 4 нови язовира и 15 000 километра пътища. Нашата икономика нарасна повече от 3 пъти. Непетролният експорт и износ на страната се увеличи 4 пъти за този период“, каза посланик Гурбанова. Тя подчерта, че за последните 15 години заплатите в Азербайджан са се повишили повече от 5 пъти, а пенсиите повече от 8 пъти. Безработицата в страната е паднала до 5 %, а бедността в момента е 5,4 %. Построени са повече от 3 000 училища и 642 лечебни заведения. „Малките и средни предприятия са получили нисколихвени заеми в размер на 2 милиарда долара. Построени или реновирани са седем летища, включително шест международни“, каза още посланик Наргиз Гурбанова. Тя допълни, че за земеделските стопани страната осигурява различни субсидии – за горива, за торове, данъчни облекчения. „През последните 14 години ние сме увеличили производството на земеделски продукти, особено на зърно, памук, коприна, чай, продукти в сферата на пчеларството и  лозарството“, каза Наргиз Гурбанова и обобщи, че програмите имат много силен ефект върху всички сектори на икономиката. Те помагат не само да се разгърне потенциалът на регионите на Азербайджан, но имат ползотворно влияние върху икономиката, бизнеса и търговията.", "date": "2018.12.28", "title": "Н.Пр. Наргиз Гурбанова: За последните 15 години в икономиката на Азербайджан са инвестирани 231 милиарда долара"}
{"url": "http://www.focus-news.net/news/2018/12/28/2606474/varna-publichno-obsazhdane-na-proekta-na-byudzheta-na-obshtina-beloslav-za-2019-godina-shte-se-provede-na-9-yanuari.html", "text": "Публично обсъждане на проекта на бюджета на Община Белослав за 2019 година ще се проведе на 9 януари от 11.00 часа в Конферентната зала на Община Белослав. Това съобщиха за  Радио „Фокус“ – Варна  от Община Белослав. На обсъждането са поканени всички заинтересовани страни – общински съветници, граждани, кметове на кметства, ръководители на бюджетни звена, на граждански сдружения и на юридически лица, които имат регистрация, осъществяват дейности или ползват услугите на територията на общината. Публичното обсъждане на проекта на бюджета на Общината за 2019 година се провежда в изпълнение на Закона за публичните финанси. \r\nМарияна ВАЛЕНТИНОВА", "date": "2018.12.28", "title": "Варна: Публично обсъждане на проекта на бюджета на Община Белослав за 2019 година ще се проведе на 9 януари"}
{"url": "http://www.focus-news.net/news/2018/12/28/2606476/veliko-tarnovo-okolo-430-sa-potrebitelite-na-domashniya-sotsialen-patronazh.html", "text": "Около 430 души от 17 населени места са потребителите на Домашен социален патронаж – Велико Търново. Това каза за  Радио „Фокус“ – Велико Търново  Росица Димитрова, директор на Дирекция „Социални дейности и здравеопазване“ в Общината. Тя уточни, че в това число влизат хора в пенсионна възраст, както и такива с увреждания, които са удостоверени с ТЕЛК решения. „Освен  за тези хора, патронажът приготвя храна и за децата от Дневния център за деца с увреждания във Велико Търново, за възрастните хора от Дома за стари хора в Балван, както и за децата, настанени в Кризисния център за деца жертва на трафик и насилие отново в Балван. Това е най-голямата общинска услуга, с изцяло общинско финансиране. Тя е и най-дълго съществуващата във времето“, обясни Росица Димитрова. Разкриването на нови филиали става след подаване на заявления от съответните населени места, като желаещите трябва да са поне петима. „Пакетът от услуги включва не само разнос на храна, но и почистване на помещението, което обитават хората, други административни услуги, които лицето трябва да свърши няма близки, които да му помогнат. За това помагат социалните работници и санитарите, които носят храна“, допълни социалният експерт. Таксата, която потребителите плащат, е символична. \r\nЛуиза ТРАНЧЕВА", "date": "2018.12.28", "title": "Велико Търново: Около 430 са потребителите на Домашния социален патронаж"}
{"url": "http://www.focus-news.net/news/2018/12/28/2606480/inzh-ivan-ivanov-inspektsiya-po-truda-varna-prez-poslednata-godina-nyama-postapili-signali-za-zabavyane-na-rabotni-zaplati-na-tsyalo-predpriyatie.html", "text": "През последната година в Инспекцията по труда във Варна няма постъпили сигнали за забавяне на работни заплати на цяло предприятие. Това заяви в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна, по повод дейността на институцията през годината. „Сигналите, свързани със забавяне на работни заплати, са характерни от няколко години, но сигнали, свързани със забавяне на работни заплати на цяло предприятие през последната година не са входирани“, посочи инж. Иванов. Той отбеляза, че сигналите, по които е работила институцията, са за единични случаи на забавени трудови възнаграждения или неизплатени обезщетения след прекратено правоотношение. „Обикновено това са случаи, в които работник и работодател са достигнали до някаква конфликтна ситуация и от страна на работодателя следват някакви рестриктивни санкции спрямо този работник, като забавяне на заплата или обезщетение след прекратено правоотношение“, добави инж. Иванов. По думите му незабавната реакция от страна на институцията след постъпване на сигналите е довела до заплащане на дължимите заплати или обезщетения на работници, които в определен етап от време са били ощетени от своите работодатели със забава. „Работниците ни сигнализираха за забавено трудово възнаграждение, тъй като са го получавали ежеседмично. Те потърсиха нашето съдействие при забавяне на заплащането със седмица или две, но реално работодателят не се намираше в нарушение на законодателството, тъй като по трудов договор той е договорил заплащане на възнаграждението до 25- то число на месеца след отработения месец. Предприети се необходимите действия и своевременно са изплатени възнагражденията на работниците“, заяви инж. Иван Иванов. \r\nМарияна ВАЛЕНТИНОВА", "date": "2018.12.28", "title": "Инж. Иван Иванов, Инспекция по труда – Варна: През последната година няма постъпили сигнали за забавяне на работни заплати на цяло предприятие"}
{"url": "http://www.focus-news.net/news/2018/12/28/2606470/zam-kmetat-doncho-barbalov-zhitelite-na-vsichki-naseleni-mesta-na-teritoriyata-na-obshtinata-mogat-da-se-predvizhdat-v-ramkite--bez-neobhodimost-ot-vinetki.html", "text": "За всички населени места на територията на общината е осигурено да могат хората да се предвиждат без необходимостта от винетки. Това каза пред журналисти заместник-кметът по направление „Финанси и стопанска дейност“ към Столична община Дончо Барбалов, предаде репортер на  Агенция „Фокус“ . „Проведохме разговор днес. Ще продължим в началото на следващата година За Северната скоростна тангента ще продължим да говорим, търси се законово решение да може и там да не се искат винетки“, допълни той. На въпрос на журналисти възможно ли е да се промени наредбата, Барбалов отговори, че АПИ планират нова система за Северната скоростна тангента. „Това ще бъде въведено лятото догодина, така че предстои да го видим. Ще важи само за товарните автомобили, за леките автомобили не се предвижда въвеждане на нови системи на този етап. Разговорът, който нас ни касае директно като община, са винетната система и необходимостта хората в рамките на общината да могат пътуват без да имат нужда от винетки“, допълни Барбалов.", "date": "2018.12.28", "title": "Зам.-кметът Дончо Барбалов: Жителите на всички населени места на територията на общината могат да се предвиждат в рамките ѝ без необходимост от винетки"}
{"url": "http://www.focus-news.net/news/2018/12/28/2606467/mkd-makedoniya-i-sasho-miyalkov-poluchi-pozitivno-stanovishte-ot-spetsializiranata-prokuratura-za-otmyana-na-myarkata-za-zadarzhane.html", "text": "Специализираната прокуратура даде положително становище относно премахването на мярката за задържане на бившия директор на Управлението за сигурност и контраразузнаване Сашо Миялков, заподозрян по делото „Империя\", съобщава скопското електронно издание  МКД . \r\nОрганът определи мярка за задържане под домашен арест на Миялков. Становището е изпратено до Наказателния съд в Скопие, който ще реши дали да приеме предложението на Специализираната прокуратура.  \r\nПо-рано органът, воден от Катица Янева, определи мярка задържане под домашен арест за Миле Янакиески, Ненад Йосифович, Кирил Божиновски, Зорица Арсовски и Йордан (Орце) Камчев, припомня изданието. Тереза Герова", "date": "2018.12.28", "title": "МКД (Македония): И Сашо Миялков получи позитивно становище от Специализираната прокуратура за отмяна на мярката за задържане"}
{"url": "http://www.focus-news.net/news/2018/12/28/2606478/shumen-mezhdu-1-i-2-leva-e-tsenata-na-dryanovite-klonki-na-pazara-v-grada.html", "text": "Между 1 и 2 лева се продават дряновите клонки на пазара в града, показа репортерска проверка на  Радио „Фокус“ - Шумен . Цената е според големината на пръчките, както и възможностите за оформяне на повече кръгове при направата на сурвачката. Предлагат се и големи дряновици, с височина около метър, като тяхната цена достига 2.50 - 3.00 лв. Клонките са неукрасени, но почти всички се предлагат с вързан червен конец. Малки клончета дрян за пъпки се търгуват за 0.50 лв. Връзка елхови клончета пък струва 2 лв. Търговци коментираха, че все още търсенето на дрян не е толкова голямо, но се очаква да се да има повече продажби в следващите 2 - 3 дни. Днес на пазара нямаше готови украсени сурвакници. Уличен търговец предлагаше дрянови клонки, украсени в духа на традицията с вълна и сушени плодове, на цена от 5 лв. за брой. \r\nИвелина ИВАНОВА", "date": "2018.12.28", "title": "Шумен: Между 1 и 2 лева е цената на дряновите клонки на пазара в града"}
{"url": "http://www.focus-news.net/news/2018/12/28/2606477/stoyanka-stoykova-regionalen-sayuz-na-prevozvachite-pazardzhik-neobhodimi-sa-poveche-chasove-za-praktichesko-obuchenie-na-shofyorite-v-razlichnite-kategorii.html", "text": "„Войната на пътя“ е резултат от прекалено самочувствие от страна на някои шофьори. Това каза за  Радио „Фокус“ – Пазарджик  Стоянка Стойкова, председател на Регионалния съюз на превозвачите в Пазарджик. По думите ѝ това са млади водачи, които управляват скъпи автомобили, собственост обикновено на родители или близки. „Те нямат никаква дисциплина, чувстват се силни, заради модерните и мощни автомобили, чувстват се недосегаеми. „Наказанията за такива шофьори, които причиняват смърт на пътя, трябва да са сериозни. Освен това трябва да са по-строги наказанията и за управление на автомобил без шофьорска книжка, а също и за употреба на алкохол“, коментира Стойкова. Тя допълни, че добър шофьор не се става за 25 дни. „Той трябва да премине поне 3-месечно обучение и да познава не само правилата на пътя, но и своя автомобил като технически възможности. Освен това са необходими и повече часове за практическо обучение на водачите за различните категории“, уточни Стойкова. \r\nВаня НИКОЛОВА", "date": "2018.12.28", "title": "Стоянка Стойкова, Регионален съюз на превозвачите - Пазарджик: Необходими са повече часове за практическо обучение на шофьорите в различните категории"}
{"url": "http://www.focus-news.net/news/2018/12/28/2606481/npr-nargiz-gurbanova-v-azerbaydzhan-se-otglezhdat-sortove-chay-chiyato-tsena-e-mezhdu-500-i-2000-evro-za-kilogram.html", "text": "В Азербайджан се отглеждат сортове чай, чиято цена е между 500 и 2000 евро за килограм. Това каза в предаването „Азербайджан – непознат и близък“ на  Радио „Фокус“   Н.Пр. Наргиз Гурбанова, извънреден и пълномощен посланик на Република Азербайджан в България. Тя поясни, традицията повелява гостите да не напускат дома, без да пият чаша чай. „Чаят се сервира с различни сладки, както и с различни видове сладка – от къпини, праскови и т.н. На чаената маса в Азербайджан има изобилие от различни видове сладкиши, конфитюри, плодове и зеленчуци, шекербура, пахлава, бадамбура и сладък хляб.  Ние поднасяме чая с канела, кардамон, джинджифил, мащерка, мента, розова вода. Сервира се прясно сварен в специални чаши, които се наричат армуди. Те има крушовидна форма и се свързват с фигурата на жената, тоест на домакинята. Изработват се от стъкло, порцелан или сребро. Армуди обикновено е 100 грама и се пълни не до самия ръб, а един-два сантиметра под ръба. Това го наричаме „подаки ери“, което е място за устни“, каза посланик Гурбанова и допълни, че  в Азербайджан няма конкретно време за пиене на чай. „Пием го по всяко време на денонощието. Навсякъде имаме чайни, които се наричат „чай хенъ“ -  хората там играят нарде, а вие го наричате табла, четат вестници, споделят клюки“, обясни посланикът. Важно за чая е, че той се сервира и по време на сватосването. Когато младоженците се срещат, бъдещата невеста сервира понякога сладък чай, което означава „да“, но ако сервира неподсладен чай, това значи твърдо „не“. Тази традиция се нарича „ширин чай“ -  сладък чай.  Посланик Гурбанова подчерта, че в Азербайджан се отглеждат изключително скъпи сортове чай. „Ние познаваме не само вкуса на чая, но също така знаем как да произвеждаме чай. Отглеждаме го в южните части на Азербайджан, в Ненкеря и Настара. От 2015 г. Баку е домакин на международен чаен фестивал, на който наши съседи и по-далечни държави представят свои видове чай и се надяваме, че тази традиция ще продължи“, каза посланик Гурбанова.", "date": "2018.12.28", "title": "Н.Пр. Наргиз Гурбанова: В Азербайджан се отглеждат сортове чай, чиято цена е между 500 и 2000 евро за килограм"}
{"url": "http://www.focus-news.net/news/2018/12/28/2606479/mvr-stolichniyat-otdel-patna-politsiya-shte-raboti-s-grazhdani-do-1400-chasa-na-31-dekemvri.html", "text": "На 31 декември, отдел „Пътна полиция“ – СДВР ще работи с граждани до 14.00 часа. Това съобщиха от  пресцентъра на МВР . Причината е годишна инвентаризация.", "date": "2018.12.28", "title": "МВР: Столичният отдел „Пътна полиция“ ще работи с граждани до 14.00 часа на 31 декември"}
{"url": "http://www.focus-news.net/news/2018/12/28/2606484/zhivko-todorov-kmet-na-stara-zagora-sledvashtata-godina-shte-zalozhim-na-novi-proekti.html", "text": "Изминалата 2018 година бе трудна, но успешна за Общината. Придвижихме  важни и тежки проекти, те вървят добре. Успяхме да пуснем и перспективата за следващата година. Това каза днес кметът Живко Тодоров на последната си за тази година среща с журналисти, съобщиха от пресцентъра на  Общината . На нея присъстваха още Таньо Брайков, председател на Общинския съвет, зам.-кметовете Красимира Чахова и Янчо Калоянов, както и секретарят на Общината Делян Иванов. \r\nЖивко Тодоров посочи, че най-важните проекти, които ще се реализират догодина, са за инфраструктурата в кв. „Самара 1“ на стойност 5.2 млн. лв., разширението на новия парк „Артилерийски“ за 5 млн. лв., от които 1.5 млн. общински средства и 3.5 млн. лв. държавни. Ще се реализира проектът за обновяване на Руския пазар, за Летния театър, търси се финансиране за Станционната градина. Предстои и обновяването на зоопарка и превръщането му в модерна европейска атракция. Кметът съобщи, че в зоопарка вече живее бял тигър, единствен в България, взет безплатно от друг зоокът, който е голяма атракция за децата.  \r\nПриоритет ще бъде и откриването на Дом „Литературна Стара Загора“. Общината ще започне процедура за обявяване къщата на Веселин Ханчев за паметник на културата от местно значение, ще бъде направен оглед и на всички стари къщи в Стара Загора, които биха могли да бъдат защитени. \r\nПо препоръка на Камарата на архитектите, на мястото на Стария съвет ще има малка обществена сграда за административни нужди, информира още Живко Тодоров. Архитектите не са се съгласили да има гол площад там и от Общината са се съобразили с тяхното мнение. Сградата на Първо основно училище пак ще се използва с образователна цел. \r\nОколо 100 млн. лв. ще е рамката на общинския бюджет за 2019 г., основен акцент в него е инфраструктурата. Няма да се вдигат местните данъци и такси, ще бъде променен само данъкът за автомобил заради новото законодателство, но са предвидени най-ниските стойности. \r\n\"През изминалата година Общинският съвет в Стара Загора е провел 11 заседания, на които са взети 708 важни решения\", съобщи председателят Тоньо Брайков. По думите му работата на местните старейшини е добра, а комуникацията с другите институции перфектна. В Административния съд са заведени 78 дела срещу решения на Общинския съвет, от които 45 са прекратени.", "date": "2018.12.28", "title": "Живко Тодоров, кмет на Стара Загора: Следващата година ще заложим на нови проекти"}
{"url": "http://www.focus-news.net/news/2018/12/28/2606482/sport-dzhokovich-i-serina-uilyams-specheliha-mediyni-nagradi.html", "text": "Новак Джокович и Серина Уилямс спечелиха награди за своите спортни постижения през 2018-а година. Световният №1 при мъжете беше определен за спортна персона № 1 в Европа от полската информационна агенция, която организира анкета сред 23 европейски агенции. Сърбинът е събрал най-много гласове в годината, в която спечели две титли от Големия шлем при завръщането си след контузия. Джокович изпреварва в класацията хърватския футболист Лука Модрич, който спечели Златната топка. Това е трети триумф за Джокович в тези награди след 2011 и 2015-а, а рекордьор е Роджър Федерер с пет отличия.  \r\nНаграда при дамите спечели Серина Уилямс, която беше избрана за жена-атлет на годината в класация на „Асошиейтед Прес“.  \r\nВенцислав ДРАГОМАНОВ", "date": "2018.12.28", "title": "Спорт: Джокович и Серина Уилямс спечелиха медийни награди"}
{"url": "http://www.focus-news.net/news/2018/12/28/2606483/veliko-tarnovo-blizo-64-ot-naselenieto-na-vazrast-ot-16-do-74-godini-v-oblastta-izpolzva-internet-vseki-den-ili-pone-vednazh-sedmichno.html", "text": "63.6% от населението на възраст 16 – 74 навършени години в област Велико Търново използва интернет всеки ден или поне веднъж седмично. Това сочат данни на Териториално статистическо бюро – Север, Отдел „Статистически изследвания – Велико Търнова“ за 2018 година. От институцията съобщиха за  Радио „Фокус“  – Велико Търново , че областта се нарежда на 9-о място по регулярно използване на интернет сред 28-те области в страната. За първи път след 2012 година се нарушава тенденцията на растеж в регулярното използване на интернет от лицата в областта, като на база предходната година се отбелязва спад с 1.9 проценти пункта. Мъжете в област Велико Търново са по-активни при редовното използване на интернет в сравнение с жените – съответно 64.4 и 62.8%. \r\nЗначителни са различията за редовно използващите интернет по образование. Докато 91.5% от лицата с висше образование използват редовно глобалната мрежа, то едва 40.4% от лицата с основно или по-ниско образование се възползват от възможностите, които интернет предоставя. \r\nПрез 2018 година 12.2% от лицата в област Велико Търново са използвали глобалната мрежа за взаимодействие с държавната администрация и местното самоуправление, като спрямо предходната година относителният им дял намалява с 10.4 процентни пункта. \r\nНадежда КРЪСТЕВА", "date": "2018.12.28", "title": "Велико Търново: Близо 64% от населението на възраст от 16 до 74 години в областта използва интернет всеки ден или поне веднъж седмично"}
{"url": "http://www.focus-news.net/news/2018/12/28/2606485/n-pr-nargiz-gurbanova-azerbaydzhanskata-pahlava-e-edin-ot-praznichnite-sladkishi-koyto-se-prigotvya-za-novruz.html", "text": "Азербайджанската пахлава е един от празничните сладкиши, които се приготвят за Новруз - фестивалът, който отбелязва пристигането на пролетта. Това каза в предаването „Азербайджан – непознат и близък“ на  Радио „Фокус“  Н.Пр. Наргиз Гурбанова, извънреден  и пълномощен посланик на Република Азербайджан в България. “Името на този сладкиш идва от начина, по който изглежда - диамант, символ на огъня, който се нарича \"пахла\" в дизайна на азербайджанския килим. Съществува и теория, че думата пахлава идва от думата бакала (баглама), която на тюркски език означава \"да се свърже\" или \"да се наслои\", т.е. слоеве от сладко тесто, които са долепени един до друг“, поясни посланик Гурбанова. За приготвянето на сладкиша са необходими: 1,5 кг белени орехи, 500 гр. масло, 2 яйца, 800 грама брашно, 1,5 кг захар, 100 грама тинктура от розови листа, 2 гр шафран, 600 мл вода или мляко, 10 гр мак, 50 грама шам-фъстък или бадеми и щипка сол. „Започваме със замесването на тестото, като към брашното и млякото или водата добавяме 2 жълтъка, 100 грама меко масло и щипка сол. Разделяме го на 10 равни части. Ред е на орехите, които трябва да обелим – това става бързо и лесно като ги потопим във вряща вода. Изсушаваме ги и ги смиламе, след което ги смесваме със захар. Разделяме тази смес на 7 равни части, за да е еднакво количеството, което ще поставим между корите“, поясни посланик Гурбанова. Тя отбеляза още, че тестото трябва да бъде разточено на тънки кори, а първата кора се  поставя върху тава, която е обилно намазана с масло. „Първата кора се намазва с масло и върху нея се поставя втората. Тя отново се намазва с масло, но вече посипваме плътно с пълнеж от орехи и захар. Поставяме отново кора и повтаряме стъпките. Между последните кори (9 и 10), подобно на 1 и 2, има само масло“. След това трябва да накиснем шафрана (за 2 грама шафран се използват 6 супени лъжици кипяща вода). Нарязваме цялата пахлава в диамантени форми. С четка намазваме горния пласт с тинктурата от шафран. Поставяме бели макови семена в ъглите на диамантите и наполовина шам-фъстък или бадем в средата. Сладкишът се пече в загрята на около 180°С фурна за около час. След като тавата се затопли, пахлавата се полива с останалата част от маслото. Кипва се захарта и водата, като се добавя тинктурата от розови листа. С така приготвения сироп се залива пахлавата. Сладкишът може да се съхранява в продължение на 10-15 дни. Посланик Наргиз Гурбанова допълни, че според технологията на готвене, в Азербайджан съществуват различни видове пахлава – като Гендже пахлава и Куба пахлава. Особеността на Куба пахлава е тестото, което е направено от оризово брашно и е оцветено в червен цвят. Тестото е по течно и корите не се разточват. Гендже пахлава се различава с размера на парчетата под формата на диаманти и подправките, които се използват.", "date": "2018.12.28", "title": "Н. Пр. Наргиз Гурбанова: Азербайджанската пахлава е един от празничните сладкиши, който се приготвя за  Новруз"}
{"url": "http://www.focus-news.net/news/2018/12/28/2606487/sliven-nad-100-sa-zemedeltsite-ot-oblastta-koito-shte-oblagat-dohodite-si-za-2018-godina-po-reda-predviden-za-ednolichnite-targovtsi.html", "text": "Над 100 са земеделците от област Сливен, които ще облагат доходите си за 2018 година по реда, предвиден за едноличните търговци, съобщиха от офиса на  НАП . До края на декември регистрираните земеделски стопани могат да изберат как да се облагат доходите им през 2019 година. Те имат следните възможности: \r\nАко през 2018 г. са се облагали по общия ред, имат право да изберат от 1 януари 2019 г. да се облагат по реда, предвиден за едноличните търговци (с данък върху годишната данъчна основа по чл. 28 от ЗДДФЛ). Правото на избор в този случай следва да се упражни с подаване на декларация по чл. 29а, ал. 4 от ЗДДФЛ в срок до 31 декември 2018 г. Така избраният ред се прилага за срок не по-кратък от 5 последователни данъчни години; \r\nАко през 2018 г. са се облагали с данък върху годишната данъчна основа (по реда, предвиден за едноличните търговци) и вече е изтекъл 5 – годишният период, за който задължително следва да се прилага този ред на облагане, могат: \r\n- да продължат да се облагат по същия ред и след 1 януари 2019 г., като за целта не е необходимо да подават нова декларация по чл. 29а, ал. 4 от ЗДДФЛ; \r\n- да изберат от 1 януари 2019 г. да се облагат по общия ред на ЗДДФЛ (т.е. да формират облагаемия си доход след приспадане на нормативно определения процент разходи за дейността). В този случай правото на избор се упражнява в срок до 31 декември 2018 г. чрез подаване на декларация по чл. 29а, ал. 4 от ЗДДФЛ. \r\nДекларацията по чл. 29а, ал. 4 от ЗДДФЛ за упражняване правото на избор се подава лично от земеделския стопанин или негов упълномощен представител в местния офис на НАП по постоянен адрес на физическото лице. Декларацията може да се подаде и чрез пощенски оператор. \r\nНоворегистрираните земеделски стопани през 2018 г. могат да изберат за същата година да се облагат с данък върху годишната данъчна основа по чл. 28 от ЗДДФЛ, като изборът се декларира в годишната данъчна декларация по чл. 50 от ЗДДФЛ за 2018 г. В случай че желаят да продължат с този ред на облагане през 2019 г. и следващите четири години, е необходимо да подадат декларация по чл. 29а, ал. 4 от ЗДДФЛ в срок до 31 декември 2018 г. \r\nПовече информация за попълване на декларациите и за плащане на дължимите данъци клиентите на НАП могат да получат на телефона за информация 0700 18 700 на цената на един разговор.", "date": "2018.12.28", "title": "Сливен: Над 100 са земеделците от областта, които ще облагат доходите си за 2018 година по реда, предвиден за едноличните търговци"}
{"url": "http://www.focus-news.net/news/2018/12/28/2606488/varna-475-mln-leva-e-proektobyudzhetat-na-grada-za-2019-godina.html", "text": "475 млн. лева е проектобюджетът на Варна за 2019 година, като от тях приходите са в размер на 394 млн. лв., а 80,9 млн. лв. са осигурени от европейски проекти и програми. Това стана ясно по време на обществено обсъждане в зала „Пленарна“, съобщиха от  Община Варна . Средствата са завишени двойно в сравнение с последните пет години, като през 2013 г. Община Варна е работила с близо 211 млн. лв. И през 2019 година не се предвижда увеличение на размера на данъците и общинските такси. Най-много средства ще бъдат заделени за функция „Образование“, която заема 35,4% от общия бюджет – близо 140 млн. лв., които са с 20 млн. лв. повече в сравнение с 2018 г. Те ще се инвестират в подобряване на образователната инфраструктура в училища, гимназии и детски градини и създаване на модерна материално- техническа база за образование и кариерно развитие. \r\nВъв връзка с избирането на Варна за Европейски град на спорта са предвидени средства за изграждане и обновяване на спортната инфраструктура и за провеждането на над 200 спортни събития, от които 50 международни. Заложени са още инвестиции в градската среда, които ще спомагат популяризирането и утвърждаването на морската столица като търсена туристическа дестинация за четири сезона. \r\nПрез 2019 година Община Варна има намерение да използва дългосрочен общински дълг за осигуряване на средства за мостово финансиране и съфинансиране на проекти по Оперативни програми на Европейски съюз и за реализиране на инвестиционни проекти. \r\nКапиталовата програма за 2019 година е в размер на общо на 185.1 млн. лв. Тя предвижда продължаване на строителството на  бул. „Левски“ - най-мащабният проект със стратегическо значение за града. Предвижда се още изграждане на Рибарското пристанище „Карантината“ в район „Аспарухово“, многофункционалните спортни комплекси „Вл. Варненчик“, на ул. „Студентска“  и в кв. „Виница“, както и основен ремонт и реконструкция на стадион „Спартак“.", "date": "2018.12.28", "title": "Варна: 475 млн. лева е проектобюджетът на града за 2019 година"}
{"url": "http://www.focus-news.net/news/2018/12/28/2606486/washington-examiner-donald-tramp-razpali-strahovete-ot-uvelichavane-na-prestapnostta-bez-granichnata-stena.html", "text": "Тъй като се очаква частичното преустановяване на работата на правителството да продължи и след Нова година, държавният глава на САЩ Доналд Тръмп използва проверена стратегия за имиграцията, която през 2016 г. му помогна да влезе в Белия дом, коментират в редакцията на американското издание  Washington Examiner . \r\nЛидерът на Вашингтон разпали страховете от увеличаване на нивата на престъпност с предупреждения, че стената по границата с Мексико е необходима за спиране на потока от наркотици в страната, за борба с трафика на хора и с престъпната дейност. \r\nНо преговорите за сключване на сделка за финансиране на стената пропаднаха, след като лидерите на Демократическата партия отхвърлиха искането на Тръмп за отпускането на пет милиарда долара за изграждане на стената и увериха, че нямат намерение да отстъпват по въпроса.  \r\nСенатът и Камарата на представителите на САЩ не постигнаха компромис на заседанието от четвъртък, което означава, че частичното блокиране на работата на правителството ще продължи и през новата година.  \r\nТръмп обаче обвини демократите за „запушването“ на работата на правителството и финализиране на проекта за „отчаяно“ необходимата стена по границата с Мексико. „Накарайте демократите най-накрая да разберат, че отчаяно се нуждаем от охрана на границите и стена на южната граница. Трябва да спрем наркотиците, трафика на хора, членовете на банди и престъпници да влизат в нашата страна”, написа американският президент в социалната мрежа „Туитър“. \r\nБелият дом подчерта, че президентът няма да подпише мярка, която не включва финансиране за сигурността на границите. В изявление от четвъртък прессекретарят на Белия дом Сара Сандърс обвини демократите, че „открито са избрали да оставят нашето правителство блокирано, за да защитят нелегалните имигранти, а не американския народ“.  \r\n„Президентът даде ясно да се разбере, че всеки законопроект за финансиране на правителството трябва адекватно да осигурява средства за граничната сигурност, за да бъде спрян потокът от незаконни наркотици, престъпници, членове на банди, контрабандисти на деца и трафиканти на хора\" и да бъде осигурена защита на американския народ, подчерта още Сандърс. Тереза Герова", "date": "2018.12.28", "title": "Washington Examiner: Доналд Тръмп разпали страховете от увеличаване на престъпността без граничната стена"}
{"url": "http://www.focus-news.net/news/2018/12/28/2606489/dimitar-popov-bzdp-gotse-delchev-prez-2018-godina-prodalzhi-nablyudenieto-na-shtarkelovo-gnezdo-v-selo-banichan.html", "text": "През 2018 година продължи наблюдението на щъркелово гнездо в село Баничан. Това каза за  Радио „Фокус“ - Пирин  Димитър Попов, председател на Българското дружество за защита на птиците – Гоце Делчев. По думите му това е трети сезон. „През 2016 година участвахме в съвместен проект с Читалище „Изгрев-1930“ в село Баничан по програма „Автентичен фолклор“ на Национален фонд „Култура“ към Министерство на културата. Заглавието на проекта беше: „Най-новата стара приказка – Културните символи на Баничан“, каза още Попов. Той определи, че са имали ползотворно сътрудничество и в рамките на този проект са пуснали единствената в България видеокамера за онлайн наблюдение на щъркелово гнездо в с. Баничан. „Малки и големи за трета поредна година успяха да проследят чрез интернет сайта на читалището интересни моменти от живота на щъркеловото семейство. Въпреки че проектът беше едногодишен, ние продължихме с видеонаблюдението и през сезон 2018. Нашата инициатива е не само с образователен характер, но също и с научна стойност, тъй като ни помага да разберем повече за живота и навиците на тези красиви и полезни птици. Вярваме, че по този начин допринасяме за неговото опазване, понеже акцентираме върху заплахите срещу вида и за трета поредна година информирахме широката общественост за най-големите рискове и заплахи застрашаващи популацията му“, каза още Попов. \r\nЛора КАЛЧЕВА", "date": "2018.12.28", "title": "Димитър Попов, БЗДП - Гоце Делчев: През 2018 година продължи наблюдението на щъркелово гнездо в село Баничан"}
{"url": "http://www.focus-news.net/news/2018/12/28/2606490/varna-obshtina-dalgopol-razpolaga-s-devet-uchilishtni-avtobusa-s-koito-se-izvozvat-blizo-450-detsa.html", "text": "Община Дългопол разполага с девет училищни автобуса, предоставени от МОН за нуждите на общинската транспортна схема. С тях се извозват близо 450 деца. Това съобщиха за  Радио „Фокус“ – Варна  от Община Дългопол. Професионалното обучение в общината е съсредоточено в СУ \"Св. Климент Охридски\" в Дългопол с прием след завършен VII и VIII клас. Паралелките са с професионална насоченост по хотелиерство, ресторантьорство, кетъринг, професионален готвач, производство на културни изделия и напитки, икономика и информационно осигуряване. В СУ \"Назъм Хикмет\" в село Медовец се осъществява обучение по професионално направление за растениевъдство и животновъдство -  професия „Растениевъд“ и „Полевъд“. В Обединено училище \"Христо Ботев\" в село Цонево учениците получават първа степен на професионална подготовка за специалността „Икономика и информационно осигуряване“. В община Дългопол има и Център за подкрепа и развитие на личността. Работата с талантливите и даровити деца в свободното им време в областта на науката, изкуството и спорта се осъществява в клубовете, кръжоците и школите в училищата, спортните клубове и читалищата. Тя е приоритет и на цялостната дейност на извънучилищните занимания, допълниха от администрацията. Ежегодно от общината се класират деца на международни, национални, регионални и областни състезания, конкурси и олимпиади. През годината е оборудван компютърен кабинет в ОбУ „Христо Ботев“ в село Цонево на стойност 20 000 лева. \r\nМарияна ВАЛЕНТИНОВА", "date": "2018.12.28", "title": "Варна: Община Дългопол разполага с девет училищни автобуса, с които се извозват близо 450 деца"}
{"url": "http://www.focus-news.net/news/2018/12/28/2606491/makfaks-makedoniya-prishtina-vavede-100-protsentni-mita-za-vnosa-ot-sarbiya-i-na-chuzhdestranni-stoki.html", "text": "Властите в Прищина взеха решение да въведат 100-процентни мита за вноса от Сърбия на стоки от чуждестранни компании, които имат заводи на територията на страната, предава македонската информационна агенция  „Макфакс“ . \r\nТова на практика означава, че от Сърбия не може да бъдат внасяни продукти в Косово, независимо от страната на техния произход. \r\nРешението е взето по предложение на министъра на търговията и промишлеността Ендрит Шаля. По данни на местни медии министърът е отправил предложение за еднакво третиране на стоките, внасяни в Косово от сръбска територия.  \r\nПреди повече от месец Прищина повиши до 100% митата за вноса на стоки, произведени в Сърбия и Босна и Херцеговина, припомня агенцията. Тереза Герова", "date": "2018.12.28", "title": "„Макфакс“ (Македония): Прищина въведе 100-процентни мита за вноса от Сърбия и на чуждестранни стоки"}
{"url": "http://www.focus-news.net/news/2018/12/28/2606492/plovdiv-zapochva-stroezhat-na-stsenata-za-otkrivaneto-na-initsiativata-plovdiv-evropeyska-stolitsa-na-kulturata-2019.html", "text": "Започва строежът на 30-метровата сцена, която ще бъде издигната на бул. „Цар Борис III Обединител“ за инициативата „Пловдив - Европейска столица на културата 2019“. Това съобщиха за  Радио „Фокус“ - Пловдив  от Фондация „Пловдив – 2019“. Тази сутрин в Пловдив пристигнаха първите 6 от 30 ТИР-а с частите за кулата, на която на 12 януари ще се състои откриването със спектакъла „Ние сме всички цветове“. На пътното платно вече са разтоварени материалите, с които тя ще бъде построена. Предстои да бъдат положени основите, които разпределят тежестта, така че да не навреди на пътната настилка. След това ще бъдат издигнати поетапно шестте нива на сцената. На място минават почистващи машини, а работата се координира между немската компания организатор “Phase7” и представители на местните институции. Лично артистичният директор на германската компания Свен Сьорен Байер наблюдава работата на екипите, заедно с техническия ръководител Щефън Фукс. В началото на януари ще пристигнат останалите части и съоръжения, от които ще бъдат изградени два подиума с дължина 100 метра, височина 3 метра и широчина 4 метра. Материалите са на швейцарска компания, но пристигат от Германия. \r\nЗашеметяващата 30-метрова кула, осигуряваща видимост от 360 градуса, тежи 200 тона заедно с участниците. Параметрите ѝ са съобразени с всички изисквания за безопасност и съгласувани със съответните органи. 360 градусови екрани ще бъдат разположени на сцената и допълнени от мултимедийни елементи по подиумите. Кулата има капацитет да побере едновременно 1500 участника и да предостави на зрителите добра видимост към зрелищния спектакъл. Тази сложна конструкция е единствена по рода си и е подготвена специално за откриването на инициативата „Пловдив - Европейска столица на културата 2019“. Техническото обезпечаване е поверено на българската компания Joker Media Rental. С помощта на 350 осветителни тела, кулата ще бъде превърната в своеобразен светлинен символ. За строежа ѝ са ангажирани 200 човека.", "date": "2018.12.28", "title": "Пловдив: Започва строежът на сцената за откриването на инициативата „Пловдив - Европейска столица на културата 2019“"}
{"url": "http://www.focus-news.net/news/2018/12/28/2606494/kyustendil-mihaela-krumova-beshe-preizbrana-za-predsedatel-na-obshtinskiya-savet.html", "text": "Михаела Крумова беше преизбрана за председател на Общинския съвет в Кюстендил, предаде репортер на  Радио „Фокус” – Кюстендил . След провелото се тайно гласуване стана ясно, че 30 от общинските съветници са подкрепили издигнатата кандидатура на Михаела Крумова за нов мандат като председател на Общинския съвет. Три от откритите в пуснатите пликове бюлетини са недействителни. Михаела Крумова ще бъде начело на Общинския съвет в следващите шест месеца. Тя е на този пост от месец юни 2016 година. „Благодаря за оказаното доверие. Надявам се, че до края на мандата ще запазим добрия тон. Да работим все така в диалог и в разбирателство, независимо от разногласията по определени въпроси, критиката да бъде градивна”, каза Михаела Крумова. \r\nВенцеслав ИЛЧЕВ", "date": "2018.12.28", "title": "Кюстендил: Михаела Крумова беше преизбрана за председател на Общинския съвет"}
{"url": "http://www.focus-news.net/news/2018/12/28/2606493/gd-granichna-politsiya-intenziven-e-trafikat-na-izhod-na-gkpp-stanke-lisichkovo.html", "text": "Интензивен е трафикът за леки и товарни автомобили на изход на ГКПП „Станке Лисичково“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На границата със Сърбия, Гърция, Турция и Румъния трафикът е нормален на всички гранични контролно-пропускателни пунктове.", "date": "2018.12.28", "title": "ГД „Гранична полиция“: Интензивен е трафикът на изход на ГКПП „Станке Лисичково“"}
{"url": "http://www.focus-news.net/news/2018/12/28/2606495/informer-sarbiya-aleksandar-vulin-za-novite-mita-na-prishtina-ot-terorist-ne-se-stava-darzhavnik-ot-kosovo-ne-se-pravi-darzhava.html", "text": "Министърът на отбраната на Сърбия Александър Вулин реагира остро на решението на властите в Прищина да въведат 100-процентови мита за вноса от Сърбия и на стоки от чуждестранни компании, което на практика означава цялостно блокиране на вноса от сръбска земя в най-младата държава на Балканите, съобщава електронното издание на белградския проправителствен вестник  Informer . \r\n„От терорист не се става държавник, от Косово не се прави държава!“, бе коментарът на военния министър на Белград по повод решението на кабинета в Прищина.  \r\nСпоред изявление на Министерството на отбраната Вулин е подчертал: „Сърбите имаме поговорка, която може да послужи на държавите, признали Косово, да разберат политиката на (премиера Рамуш) Харадинай – „Храни куче да те лае“.  \r\nВластите в Прищина въведоха 100-процентни мита за вноса от Сърбия на стоки от чуждестранни компании, които имат заводи на територията на страната. Решението е взето по предложение на министъра на търговията и промишлеността Ендрит Шаля. По данни на местни медии министърът е отправил предложение за еднакво третиране на стоките, внасяни в Косово от сръбска територия.  \r\nПреди повече от месец Прищина повиши до 100% митата за вноса на стоки, произведени в Сърбия и Босна и Херцеговина. Тереза Герова", "date": "2018.12.28", "title": "Informer (Сърбия): Александър Вулин за новите мита на Прищина: От терорист не се става държавник, от Косово не се прави държава!"}
{"url": "http://www.focus-news.net/news/2018/12/28/2606496/todorka-nedeva-rim-veliko-tarnovo-vasil-levski-ne-e-podlagan-na-macheniya-pri-prestoya-mu-v-tarnovskiya-zatvor.html", "text": "На никакви мъчения не е подлаган Апостола на свободата Васил Левски при престоя си в търновския затвор, преди окончателното му осъждане в София, сочат историческите данни. Тодорка Недева, уредник в Регионалния исторически музей във Велико Търново поясни за  Радио „Фокус“ – Велико Търново , че вероятната причина е това, че той е трябвало да бъде запазен жив за предстоящия процес в София. В сградата на турския конак Левски е разпитван три пъти – от 28 до 31 декември 1872 година. „На третия път той признава своята самоличност, сочи направената историческа справка. В сградата на бившия турски конак днес се помещава Музей „Възраждане и Учредително събрание“ и в него се пазят лични вещи на Левски“, допълни още Тодорка Недева. Тя припомни, че са правени два опита за спасяването, инициирани от търновски революционни дейци, но и двата са неуспешни. „Левски е отведен в София, където е предаден на съд. Улицата, по която за последен път през живота си той преминава през Велико Търново, днес носи името „Васил Левски“. Там се намира и неговия паметник“, разказа още уредникът от РИМ. \r\nВ София Апостола на свободата изгражда защитата си на основата на правата на християните, според Хатихумаюна, за да не издадени никого от организацията. След процеса има 60 осъдени на затвор и заточение и двама на смърт чрез обесване – Димитър Общи, който умира първи, и Васил Левски. На 18 февруари, 6-ти по стар стил, 1873 година присъдата на Левски е изпълнена в околностите на София. \r\nЛуиза ТРАНЧЕВА", "date": "2018.12.28", "title": "Тодорка Недева, РИМ – Велико Търново: Васил Левски не  е подлаган на мъчения при престоя му в търновския затвор"}
{"url": "http://www.focus-news.net/news/2018/12/28/2606497/petar-paunov-kmet-na-kyustendil-obshtinata-e-predpriela-saotvetnite-stapki-otnosno-dadenoto-pravo-na-druzhestvo-da-tarsi-i-prouchva-ploshti-za-podzemni-bogatstva.html", "text": "Общината е предприела съответните стъпки относно даденото право на дружество да търси и проучва площи за подземни богатства. Това каза пред Общинския съвет кметът на Кюстендил Петър Паунов, предаде репортер на  Радио „Фокус” – Кюстендил . Изказването му беше във връзка с предложена за гласуване декларация, с която Общинският съвет да се обяви против приетото решение от страна на Министерски съвет на Република България, с което решение се дава право на дружество да търси и проучва метални полезни изкопаеми – подземни богатства в площта „Злогош“, разположена в землищата на над 20 населени места, сред които и села от община Кюстендил. Декларацията не беше приета от страна на Общинския съвет. „В момента, в който прочетохме за това решение на Министерски съвет, а ние и доста преди това имахме информация, незабавно сме изпратили необходимите запитвания до Министерство на енергетиката”, каза Петър Паунов. По думите му тази сутрин той е разговарял с министър-председателя Бойко Борисов по отношение на мина „Караманица” край Босилеград, както и проучването за подземни богатства в площта „Злогош“. По втората тема е говорено за необходимите изисквания за придвижване на евентуални проучвателни или добивни дейности. „Пълен контрол ще има, при спазване на всякакви екологични критерии”, каза Петър Паунов. По думите му взетото решение е първото от процедурата, която евентуално може да завърши с издаване на разрешение за започване на проучвателни дейности, но дори и тази процедура не е факт, а и такава процедура подлежи на обжалване. „Нищо не може да се извършва на място без съгласието на собствениците на земите. Беше уведомена и Българската православна църква, която също не е съгласна с подобно нещо”, каза Петър Паунов. По думите му към момента нищо не е застрашено. \r\nВенцеслав ИЛЧЕВ", "date": "2018.12.28", "title": "Петър Паунов, кмет на Кюстендил: Общината е предприела съответните стъпки относно даденото право на дружество да търси и проучва площи за подземни богатства"}
{"url": "http://www.focus-news.net/news/2018/12/28/2606475/yeni-safak-turtsiya-otpravi-preduprezhdeniya-kam-vsichki-strani-da-se-vazdarzhat-ot-provokatsiya-v-severna-siriya.html", "text": "Министерството на отбраната на Турция предупреди всички страни да се въздържат от дестабилизиране в района на Манбидж в Сирия, след като правителствените войски на Башар Асад влязоха в северния град, съобщава електронното издание на вестник  Yeni Safak . \r\n„Предупреждаваме всички страни да стоят настрана от провокативни действия и реторика, които ще направят региона по-нестабилен\", се казва в изявление на Министерството на отбраната в Анкара. \r\n„Отряди за народна защита“ (YPG) „контролират района с оръжия и нямат право или власт да правят изявления или да отправят покани към други елементи от името на местното население\", се казва още в текста, разпространен от ведомството, след като сирийските кюрди отправиха молба към Дамаск да им окаже помощ срещу турска офанзива в района. Анкара увери, че следи внимателно ситуацията в района на Манбидж.  \r\nНаскоро президентът на Турция Реджеп Тайип Ердоган съобщи, Анкара ще проведе трета трансгранична операция срещу сирийските кюрди от YPG, които третира като терористична организация. Същевременно той подчерта, че Турция „няма работа“ в Манбидж, ако членовете на групировката напуснат пределите му.  \r\nСъгласно думите му, силите на Асад се опитват да проведат психологическа операция в Манбидж и призна, че целите на Анкара са да даде „урок на терористите“. \r\n„Ние сме против разделянето на Сирия. Нашата цел е терористичните групировки да напуснат страната. Ако направят това, тогава за нас не остават задачи“, подчерта Ердоган пред журналисти в Анкара. Той припомни, че в събота турска делегация ще посети Русия, за да бъде обсъдена ситуацията в Сирия.  \r\nМиналата седмица президентът на САЩ Доналд Тръмп направи изненадващо изявление за изтегляне на американските войски от Сирия. Решението последва телефонен разговор на Тръмп с Ердоган, в който двамата лидери се споразумяха за необходимостта от по-ефективна координация в разрушената от гражданите война.  Тереза Герова", "date": "2018.12.28", "title": "Yeni Safak: Турция отправи предупреждения към всички страни да се въздържат от провокация в Северна Сирия"}
{"url": "http://www.focus-news.net/news/2018/12/28/2606499/kyustendil-obshtinskiyat-savet-prie-izmeneniya-v-taksite-za-polzvane-na-uslugite-na-domashen-sotsialen-patronazh.html", "text": "Общинският съвет прие изменения в таксите за ползване на услугите на „Домашен социален патронаж”, предаде репортер на  Радио „Фокус” – Кюстендил . Лицата, ползващи услугата „Доставяне на храна по домовете”, ще заплащат месечна такса за доставяне на храна в размер на 60% от личния доход на лицето, но не повече от реалната издръжка на едно лице. Лица, ползващи услугата „Санитарно обслужване” – почистване на дома, лична хигиена, пазаруване, съдействие за консултация с лекар, съдействие за плащане на данъци и такси и други, ще заплащат такса, изчислена на база минималната часова ставка за страната. Социалните услуги, ползващи услугата „Приготвяне и доставяне на храна до социални услуги на територията на община Кюстендил”, ще заплащат на Комплекс за социални услуги – Кюстендил действително извършените месечни разходи за приготвяне и доставяне на храната, на основание документ за вътрешен оборот. Военноинвалидите и военнопострадалите се ползват с предимство от услугите на социалния патронаж, като заплащат 30% от размера на определената такса, съгласно Закона за военноинвалидите и военнопострадалите. Останалата част от разходите е за сметка на Общината. \r\nВенцеслав ИЛЧЕВ", "date": "2018.12.28", "title": "Кюстендил: Общинският съвет прие изменения в таксите за ползване на услугите на „Домашен социален патронаж”"}
{"url": "http://www.focus-news.net/news/2018/12/28/2606498/varna-inspektsiyata-po-truda-e-osashtestvila-kontrol-po-otnoshenie-na-naemaneto-na-poveche-personal-za-praznitsite.html", "text": "Инспекцията по труда във Варна е осъществила контрол по отношение на наемането на повече персонал за празниците. Това заяви в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна, анализирайки дейността на институцията през годината. Инж. Иванов подчерта, че след края на летния туристически сезон институцията е насочила своите действия за успешно приключване на плана си за 2018 година. Приоритети в контролната дейност през последните няколко месеца са били отратялото земеделие и строителство. „След приключване на активната селскостопанска дейност отрасъл земеделие губи характеристиката на приоритетен. Остава строителството като високорисков отрасъл с доста обекти на територията на града и областта. Той е приоритет в нашата работа. Приоритетен отрасъл е и търговията и услугите“, каза инж. Иванов. Той допълни, че Инспекцията по труда във Варна осъществява и международна кампания за проверка на определени предприятия от различни сектори на икономиката, която е свързана с използването на опасни химични вещества. „Тези предприятия, които са 40 за Варненска област, не са само химически предприятия, имаме също ветеринарно здравеопазване, растителна защита, които бяха проверени в изминалите месеци. Извърши се последващ контрол, за да се проследи как са изпълнени предписанията от страна на работодателите“, допълни инж. Иван Иванов. \r\nМарияна ВАЛЕНТИНОВА", "date": "2018.12.28", "title": "Варна: Инспекцията по труда е осъществила контрол по отношение на наемането на повече персонал за празниците"}
{"url": "http://www.focus-news.net/news/2018/12/28/2606500/veliko-tarnovo-novogodishno-praznenstvo-shte-se-provede-na-ploshtada-v-zlataritsa.html", "text": "Новогодишно празненство ще се проведе на площада в Златарица. На празника ще има червено вино и голяма баница с късмети, предаде репортер на  Радио „Фокус“ – Велико Търново . Общинското ръководство и читалище „Развитие 1885” канят всички жители и гости на балканския град да се присъединят към новогодишното празненство. Началният час е 00.30 часа на площад „Първи май“. Там кметът на населеното място Пенчо Чанев ще отправи поздрав по случай настъпването на 2019 година, а завършекът на вечерта ще включва празнични илюминации. \r\nМария НЕДЕВА", "date": "2018.12.28", "title": "Велико Търново: Новогодишно празненство ще се проведе на площада в Златарица"}
{"url": "http://www.focus-news.net/news/2018/12/28/2606503/dimitar-popov-bzdp-gotse-delchev-prez-2018-godina-vzehme-uchastie-vav-vtoroto-izdanie-na-kampaniyata-nie-broim-vrabchetataya.html", "text": "През изминаващата година взехме участие във второто издание на кампанията „Ние броим врабчетата“. Това каза за  Радио „Фокус“ - Пирин  Димитър Попов, председател на Българското дружество за защита на птиците – Гоце Делчев. Инициативата беше извършена съвместно с с читалище „Изгрев 1930“ в село Баничан. „Участваха деца от група „Буболечки“ при ДГ „Джани Родари“ и ученици от Първо ОУ „Св. св. Кирил и Методий“ - град Гоце Делчев“, каза още Попов. По думите му мисията на тази изцяло доброволческа кампания е била да се оцени състоянието на трите най-често срещани вида врабчета – домашно, полско и испанско. За последните 10 години числеността на вида е с тревожни тенденции и е намалял с повече от 30%. „Броенето ни помага да установим численостите, в които се срещат тези градски птици, местата за живот, които предпочитат и кой вид врабчета преобладава у нас. Ще провеждаме кампанията ежегодно, така че да установим каква е трайната тенденция в популациите им и да установим причините за тези тенденции“, каза още Попов. \r\nЛора КАЛЧЕВА", "date": "2018.12.28", "title": "Димитър Попов, БЗДП - Гоце Делчев: През 2018 година взехме участие във второто издание на кампанията „Ние броим врабчетата“я"}
{"url": "http://www.focus-news.net/news/2018/12/28/2606504/kyustendil-obshtinskite-savetnitsi-prieha-predlozhenite-promeni-v-naredbata-za-opredelyane-na-danaka-varhu-motornite-prevozni-sredstva.html", "text": "Общинските съветници в Кюстендил приеха предложените промени в Наредбата за определяне на данъка върху моторните превозни средства, предаде репортер на  Радио „Фокус” – Кюстендил . В наредбата, в съответствие със законовите промени, са посочени шест диапазона на мощности на автомобили и се запазват досега действащите стойности на размера на данъка за всеки диапазон на мощност, като за двата нови диапазона, а именно над 150 kw до 245 kw и над 245 kw, са предложени минималните размери. Коефициентът за годината на производство на автомобила е диференциран по години, той не може да се променя от страна на Общинския съвет. Налице е известна промяна спрямо действащите преди измененията коефициенти. Екологичният компонент е свързан с екологичните характеристики на автомобила и представлява коригиращ коефициент, който отразява екологичната категория на автомобила, която е свързана с европейските стандарти за изгорели. Екологичният компонент осигурява облекчение за собствениците на автомобили, съответстващи на екологични стандарти „Евро 4” и по-високи и утежнение за собствениците на автомобили, които не съответстват на екологична категория или съответстват на екологична категория, по-ниска от „Евро 4”. Като положителен ефект за собствениците на моторни превозни средства е предвидено да не се прилага лимитиращата граница от 74 kw за ползване на данъчни облекчения за леки и товарни автомобили с технически допустима максимална маса не повече от 3,5 тона, като с коефициента за екологична категория се дава възможност за ползване на данъчно облекчение за всички автомобили с категория равна на или по-висока от „Евро 4”, независимо от мощността им. По този начин всички собственици на моторни превозни средства ще имат възможност да ползват данъчни преференции, в случай че притежават моторни превозни средства отговарящи на по-високи екологични стандарти. \r\nВенцеслав ИЛЧЕВ", "date": "2018.12.28", "title": "Кюстендил: Общинските съветници приеха предложените промени в Наредбата за определяне на данъка върху моторните превозни средства"}
{"url": "http://www.focus-news.net/news/2018/12/28/2606501/kyustendil-obshtinskiyat-savet-zapazi-razmerat-na-taksata-za-bitovi-otpadatsi-i-za-2019-godina.html", "text": "Общинският съвет запази размерът на таксата за битови отпадъци и за 2019 година, предаде репортер на  Радио „Фокус” – Кюстендил . На територията на град Кюстендил ще се заплаща такса от 1.4 промила върху данъчната оценка на жилищни и вилни имоти. 0.7 промила са за сметосъбиране и сметоизвозване, 0.4 промила са за обезвреждане на битовите отпадъци в депа и други съоръжения, а 0.3 промила са за поддържане на чистотата на териториите за обществено ползване. Извън територията на град Кюстендил ще се заплаща такса от 2 промила върху данъчната оценка. Съветниците гласуваха еднократна такса за извозване на битови отпадъци, както и такса за битови отпадъци, която трябва да бъде заплащана от страна на предприятията. Беше определена и такса за битови отпадъци на незастроени дворни места и парцели. В решението са включени и таксите, които трябва да заплащат наемателите на общински терени и жилищни имоти. \r\nВенцеслав ИЛЧЕВ", "date": "2018.12.28", "title": "Кюстендил: Общинският съвет запази размерът на таксата за битови отпадъци и за 2019 година"}
{"url": "http://www.focus-news.net/news/2018/12/28/2606505/veliko-tarnovo-uspeshna-2018-godina-izprashta-td-trapezitsa-1902.html", "text": "Успешна 2018 година изпраща ТД „Трапезица 1902“ – Велико Търново. Това съобщи за  Радио „Фокус“ – Велико Търново  Георги Димитров, секретар на Дружеството. През годината бяха реализирани общо 19 прояви, които бяха заложени в календарния план на организацията. Проявите започнаха с традиционния Ден на производителя, който Дружеството организира всяка година съвместно с ПГТ „Д-р Васил Берон“ и Асоциацията на енолозите в България. Проведоха се кулинарен конкурс и дегустация на домашно произведени напитки. Георги Димитров посочи, че най-наситен със събития е бил месец март, когато ТД „Трапезица 1902“ отбеляза 116 години от основаването си. На 24 юни Дружеството отново бе сред организаторите на инициативата „Ден на билките“ в парк Ксилифор за Еньовден. Традиционно проявата се организира заедно с ПГТ „Д-р Васил Берон“. В края на месец юни Спортният клуб по ориентиране “Трапезица-1954“ бе домакин на европейското първенство за юноши и девойки до 18-годишна възраст. В него участие взеха над 500 състезатели от 35 държави. И през 2018 се проведе традиционният пролетен и есенен дял на кампанията „Движи се и победи“. 463 човека преминаха през трите маршрута от есенния дял, а във пролетния дял се включиха 348 души. Кампанията се организира за 18-а поредна година от РЗИ – Велико Търново, Община Велико Търново, ТД „Трапезица 1902“ и Младежки дом. Тя преминава под егидата на председателя на Великотърновски общински съвет – Венцислав Спирдонов. \r\nНадежда КРЪСТЕВА", "date": "2018.12.28", "title": "Велико Търново: Успешна 2018 година изпраща ТД „Трапезица 1902“"}
{"url": "http://www.focus-news.net/news/2018/12/28/2606507/rts-sarbiya-marko-dzhurich-za-novite-mita-na-prishtina-mezhdunarodnata-obshtnost-ne-reagira-navreme-na-glupavite-hodove-na-kosovo-i-sazdade-politicheski-predpostavki-za-voynata-sas-svetovnite-kompanii.html", "text": "Ръководителят на Службата за Косово и Метохия Марко Джурич заяви, че с решението си да въведе 100-процентни мита за вноса в страната на стоки от чуждестранните компании, опериращи в Сърбия, Прищина обявява война на големи световни марки и в същото време „наругава“ петте най-влиятелни страни, чиито посланици се срещнаха с с представители на институциите Прищина в четвъртък, предава  „Радио-телевизија Србије“ (РТС) . \r\nСпоред Джурич действията на Прищина показват, че албанците не са честни, когато казват, че искат нормализиране на отношенията и постигане на споразумение със Сърбия, а се стремят точно към това това, което предупреди сръбският президент Александър Вучич - по-нататъшната ескалация на напрежението между двете страни. \r\n„Прищина потъва все по-дълбоко в калта на собствените си луди решения и това дори не е тъжно, смешно е“,  заяви Джурич пред репортери в отговор на решението на косовските институции. \r\nТой посочи, че международната общност не е реагирала навреме на „глупавите ходове на Прищина\" и че е наложила огън на петрол и е създала политически предпоставки за войната със световните компании.  \r\nДжурич подчерта, че Сърбия ще продължи да се противопоставя и противопоставя на подобна политика. „Ние сме за свободна търговия, нормални отношения и равни възможности за всички. Това, което те правят, е чиста лудост\", подчерта Джурич. \r\nЗапитан за твърденията на медиите в Прищина, че представители на косовските институции на среща с посланиците на САЩ, Франция, Германия, Великобритания и Италия са изразили мнение че Сърбия трябва да спре кампанията за лобиране пред отделни страни за оттегляне на признаването им на независимостта на Косово, Джурич заяви, че от подписването на Брюкселското споразумение насам с подкупи и различни нечестни методи 19 държави са признали едностранно обявената независимост на Косово. \r\n„Те направиха това, въпреки че беше ясно, че всички открити въпроси ще бъдат решавани за масата на преговорите. Това са шампиони на света по лъжите, с които не може да се водят съществени преговори поради поведението им\", заключи Джурич. Тереза Герова", "date": "2018.12.28", "title": "РТС (Сърбия): Марко Джурич за новите мита на Прищина: Международната общност не  реагира навреме на глупавите ходове на Косово и създаде политически предпоставки за войната със световните компании"}
{"url": "http://www.focus-news.net/news/2018/12/28/2606506/shumen-malchaliv-protest-za-spasyavane-na-turisticheskata-spalnya-se-provede-vav-veliki-preslav.html", "text": "Мълчалив протест за спасяване на туристическата спалня се проведе във Велики Преслав. Това каза пред  Радио „Фокус“ - Шумен  Тодор Серафимов, председател на ТД „Патлейна“, организатор на протеста. По думите му пред сградата на Общината са се събрали над 80 души. Недоволството е заради отказа на Общинския съвет да поднови договора си с дружеството за безвъзмездно стопанисване на туристическата спалня. Тодор Серафимов посочи, че на декемврийската сесия съответната докладна е получила 8 гласа „за“, 7 „въздържал се“ и 1 „против“, като отказът не е бил мотивиран. Часове пред обявения днес протест представители на дружеството са провели последователно срещи с кмета на Общината Александър Горчев и с председателя на Общинския съвет и общински съветници. „Нашето желание е да продължим да стопанисваме и развиваме туристическата спалня, чухме позицията на кмета, на общинските съветници, влязохме в диалог, беше цитирана законовата рамка, разговорите вероятно ще продължат до новото заседание на Общински съвет“, заяви Тодор Серафимов. По думите му те ще внесат отново докладна записка с искане за продължаване на договора на дружеството за стопанисване на туристическата спалня. Нагласата на кмета е да предложи това да бъде безвъзмездно, както и в предходния договор, докато общински съветници са на мнение, че докладната трябва да включва повече от едно решения - освен за безвъзмездно стопанисване, и за възмездно такова.  \r\nТодор Серафимов обясни, че продължава и подписката, организира във връзка с отказа за подновяване на договора, като вече има събрани над 300 подписа. Той посочи, че с договор за безвъзмездно стопанисване преди 10 години Община Велики Преслав е предоставила етаж от общинска сграда за обособяване на туристическа спалня  „Сградата беше от осем апартамента, като само един бе в добро състояние и беше ползван като компютърна зала за децата. В рамките на договора ние превърнахме тази сграда в приятно място за гостите на нашия град. То се случи с безвъзмездната помощ на БТС в размер на 20 хил. лв. и реинвестирана печалба от наша страна в размер на около 17 хил. лв.,както и много доброволен труд“, обясни Тодор Серафимов. Добави, че туристическата спалня е лицензирана, категоризирана е с два еделвайса.  \r\n„Поискал съм да се поднови договорът за безвъзмездно стопанисване за нов десетгодишен срок, именно на Туристическо дружество, поставяйки го на равни начала с всички спортни клубове, които ползват безвъзмездно общинската спортна база, без да плащат наем“, заяви кметът Александър Гърчев. Той посочи, че  туристическата спалня е в много добро състояние, условията продължават да се подобряват, като заслугата е на ТД „Патлейна“, извън общинските средства, които се отпускат в размер на 3000 лв. „Има ръст на туристите за годината по линия на  туристическото дружество, Общината също използва базата - при общински мероприятия, при посещения на деца и т.н. Спалнята функционира много добре. Там можем да подслоним закъсали хора през зимата или при някакво бедствие. Леглата са заложени в Плана за действие при бедствия, аварии или извънредни ситуации“, каза още кметът на Велики Преслав. \r\nИвелина ИВАНОВА", "date": "2018.12.28", "title": "Шумен: Мълчалив протест за спасяване на туристическата спалня се проведе във Велики Преслав"}
{"url": "http://www.focus-news.net/news/2018/12/28/2606508/varna-initsiativata-dni-bez-globi-na-regionalna-biblioteka-pencho-slaveykov-shte-prodalzhi-do-10-yanuari-2019-g.html", "text": "Инициативата „Дни без глоби“ на Регионална библиотека „Пенчо Славейков“ във Варна продължава до 10 януари 2019 година. Това съобщиха за  Радио „Фокус“ – Варна  от библиотеката. Варненската библиотека провежда инициативата „Дни без глоби“ два пъти годишно – по време на Коледните и Новогодишни празници и по време на Великденските празници. Целта е да бъдат събрани изгубените книги на библиотеката. Всеки читател, който е заел материали от библиотеката и е забавил връщането им в срок, може да донесе ползваните книги и некнижни носители до 10 януари 2019 година без да бъде санкциониран. \r\nМарияна ВАЛЕНТИНОВА", "date": "2018.12.28", "title": "Варна: Инициативата „Дни без глоби“ на Регионална библиотека „Пенчо Славейков“ ще продължи до 10 януари 2019 г."}
{"url": "http://www.focus-news.net/news/2018/12/28/2606509/sport-rubin-i-dinamo-moskva-se-vklyuchiha-za-podpisa-na-popov.html", "text": "Още два отбора се включиха в наддаването за капитана на националния тим Ивелин Попов. Става дума за Рубин Казан и Динамо Москва. Българинът игра за Рубин през втората част на миналия сезон, като преотстъпен. Тимът от Казан е изявил желание отново да го вземе в редиците си.  \r\nСпоред изданието „Спортс Инсайд“ интерес към Попов вече има и от страна на градския съперник на Спартак - Динамо Москва. Ростов и Трабзонспор също следят отблизо ситуацията около българския национал, който през този сезон има 13 мача за Спартак в първенството на Русия, 5 в Лига Европа и 2 за Купата на Русия.  \r\nВенцислав ДРАГОМАНОВ", "date": "2018.12.28", "title": "Спорт: Рубин и Динамо Москва се включиха за подписа на Попов"}
{"url": "http://www.focus-news.net/news/2018/12/28/2606511/kyustendil-intenziven-e-trafikat-po-avtomagistrala-struma-patishtata-sa-prohodimi-pri-zimni-usloviya.html", "text": "Интензивен е трафикът по автомагистрала „Струма”, пътищата са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Пътните настилки навсякъде са сухи. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. \r\nВенцеслав ИЛЧЕВ", "date": "2018.12.28", "title": "Кюстендил: Интензивен е трафикът по автомагистрала „Струма”, пътищата са проходими при зимни условия"}
{"url": "http://www.focus-news.net/news/2018/12/28/2606502/dimitar-nikolov-kmet-na-burgas-za-ulesnyavane-na-potentsialnite-investitori-prez-2019-g-shte-se-razraboti-investitsionen-portal.html", "text": "За улесняване на потенциалните инвеститори през 2019 г. ще се разработи инвестиционен портал. Това каза кметът на Бургас Димитър Николов по време на представянето на проект за бюджета на община Бургас за 2019 г., съобщиха от пресцентъра на  Община Бургас . Той ще дава информация за свободните индустриални и офис площи, редът и условията за сертифициране на инвестиционни проекти, облекченията, които са предвидени за сертифицирани инвеститори. Освен държавни и общински площи и имоти, ще се даде възможност да се публикува и информация за частни бизнес имоти. Порталът ще съдържа информация за всички гимназии в града, специалностите в бургаските университети и инициативите, свързани с преквалифициране и идентифициране на кадри. За да се осигури бърз и лесен достъп до потенциални партньори, ще се доразработи бизнес карта с информация за бургаските фирми по сфера на дейност. Тя ще бъде отворена за всички, които работят на територията на общината и желаят да се включат и идентифицират. Чрез портала ще се отговаря на запитвания, свързани със стартиране на бизнес, разрешителни режими, икономическа и статистическа информация. \r\nЩе се проведе и програма за стимулиране на малки и средни предприятия чрез осигуряване на средства за обучителни програми по предприемачество, данъчни промени, възможности за финансиране по европрограми и други важни за бизнеса теми. \r\nЩе се проведе и програма за привличане и подкрепа на ИТ и аутсорсинг компании. И през 2019 г. ще се организират летни офиси, ИТ академии и чуждоезикови обучения в Бизнес инкубатор Бургас, събития и състезания по ИТ, насочени към позициониране на Бургас като град с потенциал за развитие на ИТ и аутсорсинг индустрията. За осигуряване на висококвалифицирани кадри, съвместно с фирмите от бранша ще се разработят мерки за привличане на специалисти от страната и чужбина.", "date": "2018.12.28", "title": "Димитър Николов, кмет на Бургас: За улесняване на потенциалните инвеститори през 2019 г. ще се разработи инвестиционен портал"}
{"url": "http://www.focus-news.net/news/2018/12/28/2606516/agentsiya-patna-infrastruktura-startira-obshtestvena-porachka-za-tehnicheski-proekti-pri-remonta-na-107-km-patishta.html", "text": "Агенция „Пътна инфраструктура“ стартира тръжна процедура за изработването на технически проекти при основния ремонт на 107 км републикански пътища. Това съобщиха от  Агенция „Пътна инфраструктура“ . Въз основа на проектите, които ще бъдат направени, след това ще се рехабилитират близо 78 км от пътя Севлиево - Омуртаг, над 11 км от пътя Генерал Тошево – с. Лозница и близо 18 км от пътя с. Захари Стояново - с. Дуранкулак. Общата индикативна стойност на поръчката за изработването на техническите проекти е над 1,3 млн. лв. без ДДС и средствата са от бюджета на АПИ. \r\nОбществената поръчка е в 5 обособени позиции: \r\n• Обособена позиция № 1: път I-4 Севлиево - Велико Търново-Омуртаг от км 101+550 до км 126+667, обща дължина 25,117 км. Индикативната стойност е 350 хил. лв. без ДДС; \r\n• Обособена позиция № 2: път Път I-4 Севлиево-Велико Търново-Омуртаг от км 129+667 до км 134+000 и от км 137+967 до км 157+697, обща дължина 24,063 км. Индикативната стойност е 320 хил. лв. без ДДС; \r\n• Обособена позиция № 3: път I-4 Севлиево-Велико Търново-Омуртаг от км 157+697 до км 186+100, обща дължина 28,403 км. Индикативната стойност е 375 хил. лв. без ДДС; \r\n• Обособена позиция № 4: път III-2903 „гр. Генерал Тошево - с. Къпиново – с. Изворово – с. Красен – с. Росица – с. Лозница“ от км 0 +000 до км 11 +770, обща дължина 11,7 км. Индикативната стойност е 105 хил. лв. без ДДС; \r\n• Обособена позиция № 5: път III-2904 „с. Захари Стояново- с. Дуранкулак“ от 0+000 до км 17+772, обща дължина 17,772 км. Индикативната стойност е 160 хил. лв. без ДДС. \r\nБъдещите изпълнители ще извършат инженерно-геоложки проучвания и геодезически замервания, конструктивно обследване на съоръженията и ще изготвят технически проекти за основен ремонт на пътните отсечки. С изработените проекти ще бъдат уточнени необходимите ремонтни дейности и тяхната индикативна стойност.", "date": "2018.12.28", "title": "Агенция „Пътна инфраструктура“ стартира обществена поръчка за технически проекти при ремонта на 107 км пътища"}
{"url": "http://www.focus-news.net/news/2018/12/28/2606513/api-podpisan-e-dogovorat-za-izgrazhdaneto-na-17-km-ot-pat-8-mezhdu-dragoman-i-slivnitsa.html", "text": "Председателят на Управителния съвет на Агенция „Пътна инфраструктура“ инж. Светослав Глосов подписа договора за проектиране и строителство на 16,98 км от път I-8 Калотина – Софийски околовръстен път в участъка между Драгоман и Сливница от км 15+500 до км 32+447,20 и етапни връзки. Предвижда се строителството да започне през следващата година и да завърши в края на 2021 г. Това съобщиха от пресцентъра на  Агенция \"Пътна инфраструктура\" . \r\nИзпълнител на отсечката ще е ГБС „Инфраструктурно строителство“ АД. Стойността на договора е 97 800 298,60 лв. без ДДС. Участъкът ще бъде изграден изцяло със средства от републиканския бюджет.  \r\nОтсечката ще бъде с по две ленти за движение в посока и лента за аварийно спиране. Срокът на договора е 910 календарни дни, от които 180 дни са за изработването на техническия проект, а 730 дни са за строителство.  \r\nНа 15 ноември 2018 г. беше подписан и договорът за проектиране и строителство на 14,5 км от път І-8 в участъка от ГКПП „Калотина“ до пътния възел при Драгоман (от км 1+000 до км 15+500). Тази отсечка ще се изгражда от „СТРАБАГ БПА“ ДЗЗД, с участници: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД. Стойността на договора е 137 491 883.28 лв. без ДДС. Част от средствата за финансиране са осигурени по Механизма за свързване на Европа на ЕС, а останалите са от републиканския бюджет. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“.   \r\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута и е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”. \r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.12.28", "title": "АПИ: Подписан е договорът за изграждането на 17 км от път I-8 между Драгоман и Сливница"}
{"url": "http://www.focus-news.net/news/2018/12/28/2606514/blagoevgrad-shte-posreshtne-2019-godina-s-bogata-programa-na-ploshtad-georgi-izmirliev.html", "text": "Жители и гости на Благоевград ще посрещнат Новата 2019 година на площад „Георги Измирлиев“ с богата музикално-танцова програма. Това съобщиха от пресцентъра на Община Благоевград. По традиция ще бъде построена специална сцена пред зала „22 септември“, а на нея ще се качат едни от най-известните изпълнители на народна музика от Пиринския край.  \r\nПредварителната програма започва в 23.00 часа с фолклор. Точно в 00.00 часа ще прозвучи речта на президента на Р България Румен Радев и българския химн.  \r\nСлед това за доброто настроение на площад „Георги Измирлиев” ще пеят Стоян Джельов, Надя Андонова, Милена Пищолска, Елена Валеова, Павлина Теова, Иван Гоцев, Захари Костов, Иван Радев, Димана, Стойка Германова, Малин Домозетски и др. Танцовата програма ще бъде изпълнена от фолклорен състав „Накит“.", "date": "2018.12.28", "title": "Благоевград ще посрещне 2019 година с богата програма на площад „Георги Измирлиев“"}
{"url": "http://www.focus-news.net/news/2018/12/28/2606517/veliko-tarnovo-inforabotilnitsa-koyato-e-chast-ot-kampaniyata-tozi-pat-shte-glasuvam-se-provede-v-grad-elena.html", "text": "Специална среща по повод възможностите, които предоставя Европа на младите хора, и важността на активните граждани се проведе в град Елена. От местната администрация уточниха за  Радио „Фокус“ – Велико Търново , че студентката по политология във Виенския университет Виктория Русева е споделила своя опит от международни проекти, обмени и състезания. Събитието се организира с подкрепата на Община Елена, Европейския парламент в България и Европейския парламент в Австрия и е част от кампанията „Този път ще гласувам“ по повод предстоящите през 2019 г. избори за Европейски парламент. \r\nВиктория Русева е доброволец в кампанията и в двете страни, а за България това е първото подобно събитие. Кампанията има за цел да насърчи по-високата избирателна активност на младите хора на европейските избори и да подкрепи самото гласуване като акт на участие в демократичния процес по осъзнат и напълно информиран начин. На събитието в Елена участниците обсъждаха и ролята на Европейския съюз в ежедневието ни, както и значението на гласа на младите граждани за развитието на Европа. \r\nМария НЕДЕВА", "date": "2018.12.28", "title": "Велико Търново: Инфоработилница, която е част от кампанията „Този път ще гласувам“, се проведе в град Елена"}
{"url": "http://www.focus-news.net/news/2018/12/28/2606512/dimitar-nikolov-kmet-na-burgas-zapochva-rekonstruktsiyata-na-sgradata-na-bivsheto-nemsko-uchilishte-i-prevrashtaneto-mu-v-moderen-i-atraktiven-kompleks.html", "text": "Започва реконструкцията на сградата на бившето немско училище и превръщането му в модерен и атрактивен комплекс – библиотека и музей на съвременното изкуство. Това каза кметът на Бургас Димитър Николов по време на представянето на проект за бюджета на Общината за 2019 г., съобщиха от пресцентъра на  Община Бургас . Музеят за Съвременно изкуство, освен експозиционни площи, музейна библиотека, зала за образователни курсове и лекционна зала, ще включва зона с ателиета и работилници за млади автори, зона със симултанна зала, лаборатория и кабинети. В библиотеката ще има детски отдел, читалня, хранилище, каталожна зала и малка зала за игри, информационен център, звукозаписно студио, дигитално студио и копирен център, отдел за заемане на книги за дома за възрастни, каталожна зала, методичен отдел, кинозала, отдел за комплектоване и обработка на фондовете, справочно-библиографски отдел и краезнание. В сградата ще бъде обособена още многофункционалната зала за изложби, концерти и срещи, с прилежаща лятна градина. В проекта се предвижда подземен паркинг. \r\nПрез 2019 г. ще стартира изпълнението на проект „Реконструкция, ремонт и обновяване, внедряване на мерки за енергийна ефективност в Културен дом на Лукойл Нефтохим – гр. Бургас“, финансиран по ОП „Региони в растеж“ 2014-2020 г. Предвижда се създаване на нова, индивидуална визия на сградата и изграждане на частична надстройка в зоната около главния вход, където ще се обособят две нови многофункционални зали и обслужващи помещения към тях. Пред фасадата ще бъде поставена нова ажурна конструкция, която да обвързва геометрията на старата сграда и надстройката. Проектното решение осигурява разнообразни по големина, височина и разположение зали за ползване както от Културния дом, така и за външни събития. \r\nИнвестиционните намерения на Община Бургас са свързани с изпълнение на дейности за реконструкция, обновяване и социализация на  културни обекти от национално значение : \r\n– Остров „Света Анастасия“ – Утвърждаването на остров Св. Анастасия като привлекателна туристическа атракция изисква осигуряване на възможност за посещения на повече туристи в по-дълъг период през годината, включително и в преходните сезони. Това  налага необходимостта да се предприемат допълнителни мерки по разширяване и защита на съоръжението. Същевременно брегът на острова е подложен на силна морска абразия  и за съхраняването на тази културна, природна и историческа недвижима ценност изисква да бъдат предприети и необходимите мерки за брегозащита. Община Бургас има инвестиционна инициатива да изгради брегозащитни и пристанищни съоръжения  като реализира дейности  за реконструкция и разширяване на съществуващ пристан за малки плавателни съдове на остров Света Анастасия с цел защита на акваторията от опасни метеорологични условия; \r\n– Катедрален храм „Св. св. Кирил и Методий“ – с фасадната реставрация ще бъде изцяло завършено екстериорното решение на сградата и прилежащото пространство. Целта е визията на храма, максимално да се доближи до оригиналното обемно-пространственото и художествено въздействие на една от най-значимите в градската територия сгради, архитектурно строителна и художествена недвижима културна ценност. Едновременно с фасадната реставрация се предвижда да се изпълни фасадно художествено осветление, както и озвучаване; \r\n– Изграждане на етно рибарско селище Ченгене скеле; \r\n– Благоустрояване и изграждане на туристическа инфраструктура на Акве Калиде Термополис; \r\n–  В процес на подготовка е проектно предложение, с което Община Бургас ще кандидатства за финансиране по ОП „Региони в растеж“ 2014-2020 г., Приоритетна ос 6 „Регионален туризъм“ за създаване и маркетиране на туристически продукт обединяващ значимите културно – исторически обекти на територията на града и общината. Инвестиции в рибарство и аквакултури \r\n- Продължава изграждането на лодкостоянка в кв. „Крайморие\" с финансиране по Програма за морско дело и рибарство 2014-2020 г. и собствени средства на Община Бургас. Проектният капацитет на лодкостоянката е за общо 54 лодки с дължина от 9 до 12 м, от 6 до 9 м и 6 м. Изпълнението на проекта ще доведе до изграждане на инфраструктура, с която ще се подобрят  условията на труд за местните рибари, ще се създадат условия за развитие на непромишления риболов в региона и съхранение на местните традиции; \r\n- Изграждане на временно укритие на риболовни кораби – покрита лодкостоянка в Ченгене скеле за 40 плавателни съда; \r\n- Изпълнение на Стратегия за водено от общностите местно развитие МИРГ „Бургас – Камено“. \r\nПродължава изпълнението Стратегията, като през 2019 г. ще бъдат обявени следните мерки за подкрепа и  финансиране на проекти на местните рибарски общности: \r\n– Продуктивни инвестиции в аквакултурите; \r\n– Насърчаване на нови производители на аквакултури, развиващи устойчиви аквакултури; \r\n– Развитие и популяризиране идентичността на територията на МИРГ.", "date": "2018.12.28", "title": "Димитър Николов, кмет на Бургас: Започва реконструкцията на сградата на бившето немско училище и превръщането му в модерен и атрактивен комплекс"}
{"url": "http://www.focus-news.net/news/2018/12/28/2606515/vidin-v-grada-shte-bade-otkrit-diagnostichen-tsentar-za-ortostatichni-i-oporno-dvigatelni-narusheniya-pri-detsa.html", "text": "В града ще бъде открит Диагностичен център за ортостатични и опорно-двигателни нарушения при деца в училищна и предучилищна възраст, предаде репортер на  Радио „Фокус“ – Видин .  Решението е взето на днешното заседание на Общинския съвет като центъра ще бъде дейност на Община Видин към Направление „Социални услуги и здравни дейности”. Прието бе предложението за финансово осигуряване на ученически отдих на изявени ученици от община Видин през месец юли 2019 година в Международен детски център „Албатрос” край град Варна и др.  \r\nСлед заседанието кметът на Община Видин коментира коментира, че е трябвало да изтегли една точка от дневния ред във връзка с безвъзмездното предоставяне за срок от 3 години на футболен клуб “Дуло“, на физкултурния салон в бившата сграда на ОУ „Христо Ботев“ – Видин, който е публична общинска собственост.  \r\n„Поради това, че общинските съветници от групата на Гражданско обединение „Единни за промяна“ напуснаха заседанието на Общинския съвет с оправданието, че не се изпълняват техни искания и отново демонстрираха колективна безотговорност, нямаше необходимия кворум. Предложението ще бъде внесено отново на заседанието през месец януари 2019 г. Надявам се то да бъде прието. Нашата позиция в подкрепа на спорта е категорична – не само с финансови средства, но и с предоставяне на спортните съоръжения, с поемане на консумативите и други“, заяви Огнян Ценков. \r\nАнна ЛОЗАНОВА", "date": "2018.12.28", "title": "Видин: В града ще бъде открит Диагностичен център за ортостатични и опорно-двигателни нарушения при деца"}
{"url": "http://www.focus-news.net/news/2018/12/28/2606510/kmetat-dimitar-nikolov-prez-2019-g-obshtina-burgas-e-predvidila-sredstva-za-remont-na-ulitsi-vav-vsichki-rayoni-koito-shte-badat-izpalnyavani-poetapno.html", "text": "Община Бургас е предвидила средства за ремонт на улици във всички райони, които ще бъдат изпълнявани поетапно, съобразно необходимостта от подмяна и на подземната инфраструктура. Това каза кметът Димитър Николов по време на представянето на проект за бюджета на Община Бургас за следващата година, съобщиха от пресцентъра на  Община Бургас . \r\nПрез 2019 г. ще започне реконструкцията на ул. „Демокрация“, на ул. „Захари Стоянов“, на бул. „Проф. Яким Якимов“ от кръгово кръстовище на входа на Бургас до кръгово кръстовище на КАТ, на ул. „Димитър Димов“ в участъка от кръгово кръстовище за кв. Сарафово до хотел „Фаворит“, на ул. „Г.Кирков“ в участъка между ул. „Възраждане и ул. „Лермонтов“.  \r\nЩе продължи ремонтът на улици в ж.к. „Братя Миладинови“ с цел осигуряване на по-голям брой паркоместа за крайулично паркиране и обособяване на нови паркинги. \r\nПродължава ремонтът на по-малките улици в централната градска част, между които улиците „Фотинов“, „Възраждане“, „Успенска“, „Гео Милев“, „Граф Игнатиев“. Община Бургас ще кандидатства по две програми за цялостен ремонт на ул. „Алеко Константинов“; \r\nПрез 2019 г. ще продължи изпълнението на проектите за реконструкция на улици и междублокови пространства финансирани по ОП „Региони в растеж“. През 2019 година ще отвори врати първият в Бургас Конгресен център.  Той ще отговори на необходимостта на града от нови и с различна квадратура зали за форуми, изложения, пресконференции, експозиции, културни събития. През следващата година ще продължи програмата за превръщане на старите училищни дворове в съвременни спортни площадки и ще бъдат изградени пътни връзки към нея спортна зала Арена Бургас, която предстои да бъде завършена. През следващата година ще бъде закупен нов механизъм за Часовника  и ще бъде обновено прилежащото пространство около него. Догодина Община Бургас ще кандидатства по проект за изграждането на Младежки център в к-с „Меден рудник“ със зрителна зала за кино, концерти и театър. През 2019 г. ще стартира изграждането на парк на миниатюрите в парк „Света Троица“ /к-с „Славейков“/ с облагородяването на парка и изграждане на храмов комплекс със средства от дарители. Община Бургас ще подпомогне ремонта на бургаската филхармония. Предвижда се да се изгради система за видеонаблюдение в кварталите „Акациите“, „Победа“ и „Крайморие“. \r\nДогодина ще бъде реализиран проект за изграждане на буферен резервоар в квартал „Сарафово“, с цел предотвратяване на рискове от наводнения. Предстои да бъдат завършени строителните дейности по първия етап на  укрепването на свлачището южно от квартал „Сарафово“ , представляващ брегоукрепителна дамба. Съоръжението освен защитна функция  играе и роля на свързващо звено между Бургас и кв. „Сарафово“. По брегоукрепителното съоръжение ще бъде осигурена възможност за пешеходно и велосипедно движение, а сигурността на гражданите ще бъде гарантирана с осветление и видеонаблюдение. Местността „Ъгъла“ е предвидена за урбанизиране , но към момента не са изградени мрежи и съоръжения на техническата инфраструктура като първи етап ще бъде реализирано  осветление по трасето на временен път край брега от паркинга до брегоукрепителната дамба. По този начин ще бъде осигурен достъпът на гражданите до морския бряг и ще се създаде възможност за ползване на цялото трасе за разходки. През 2019 г. община Бургас ще проектира и реализира нови 1000 паркоместа. \r\nДогодина ще стартира изпълнението на дейности по  ремонт на фасади на сгради по ул. „Богориди“ с цел съхраняване на автентичния дух и културния силует на улицата . Предвижда се поетапно да бъдат изпълнени дейности по възстановяване на естетическите характеристики на уличните фасади на сгради. Ще се изпълнят мерки за опазване на съществуващата мазилкова декорация, облицовки, покривни покрития, обшивки и др. При изпълнение на ремонтните работи цветовото решение на фасадите, растерът и детайлите  на дограмата ще бъдат максимално съобразени с оригиналните характеристики на сградите. Община Бургас вече е възложила изготвянето на проекти за сградите по ул. „Богориди“ между ул. „Възраждане“ и ул. „Лермонтов“. Процесът по проектиране продължава поетапно. Проектите ще бъдат предоставени на техните собственици за изпълнение  с указан срок за реализация. При неизпълнение на ремонтните дейности от собствениците същите ще се изпълнят от общината, като след това същата ще претендира собствениците на сгради да възстановят вложените средства.", "date": "2018.12.28", "title": "Кметът Димитър Николов: През 2019 г. Община Бургас е предвидила средства за ремонт на улици във всички райони, които ще бъдат изпълнявани поетапно"}
{"url": "http://www.focus-news.net/news/2018/12/28/2606520/dimitar-popov-balgarsko-druzhestvo-za-zashtita-na-ptitsite-gotse-delchev-uchastva-v-dobrovolcheskata-initsiativa-monitoring-na-obiknovenite-vidove-ptitsi.html", "text": "БЗДП - Гоце Делчев участва в доброволческата инициатива „Мониторинг на обикновените видове птици“. Това каза за  Радио „Фокус“ - Пирин  Димитър Попов, председател на „Българско дружество за защита на птиците“ – Гоце Делчев. По думите му тя се провежда ежегодно и цели да събере информация за състоянието на птиците около нас. „По този начин можем да разберем какво се случва със средата, в която те живеят, и да подпомогнем опазването на природата. Наблюденията на птици в нашата страна се използват за оценяване състоянието на птиците не само в България, но и в цяла Европа“, каза Попов. Участниците в Схемата за мониторинг на обикновените видове птици  избират удобен за тях район, който имат възможност да посещават. „Той представлява квадрат с площ километър на километър. Районът, в който ние изследваме птиците, е в близост до с. Копривлен. Посещаваме го всяка година по два пъти и записваме броя и видовете на птиците, които се срещат в него“, каза още Попов. \r\nЛора КАЛЧЕВА", "date": "2018.12.28", "title": "Димитър Попов: \"Българско дружество за защита на птиците\" - Гоце Делчев участва в доброволческата инициатива „Мониторинг на обикновените видове птици“"}
{"url": "http://www.focus-news.net/news/2018/12/28/2606518/vidin-obshtinskite-savetnitsi-othvarliha-predlozhenieto-za-izmenenie-na-danaka-za-prevozni-sredstva.html", "text": "Общински съветници не приеха предложението за изменение на данъка за превозни средства на днешното си заседание, предаде репортер на  Радио „Фокус“ – Видин . Предложението бе внесено от председателя на Общинския съвет Генади Велков. Той внесе две предложения – за изменение и допълнение на Наредбата за определянето и администрирането на местните такси и цени на услуги на територията на община Видин и изменение и допълнение на Наредбата за определяне размера на местните данъци в общината, което се налага заради промяна в Закона за местните данъци и такси и определяне на друг механизъм за данък превозни средства във връзка с отчитането на екологичен компонент, който дава предимство на по-новите модели. След заседанието на Общинския съвет кметът на Видин Огнян Ценков заяви, че това решение на съветниците ще доведе до известни затруднения в изчисляването на данъците. Според него прокуратурата ще се самосезира и предложението ще влезе за ново гласуване в Общинския съвет. \r\nАнна ЛОЗАНОВА", "date": "2018.12.28", "title": "Видин: Общинските съветници отхвърлиха предложението за изменение на данъка за превозни средства"}
{"url": "http://www.focus-news.net/news/2018/12/28/2606524/varna-patnite-nastilki-v-oblastta-sa-predimno-suhi-mokri-patni-uchastatsi-sa-vazmozhni-po-visokite-i-usoyni-mesta.html", "text": "Не се отчита натоварване на трафика по основните направления за София, Добрич и Бургас към този час на деня. Това съобщиха за  Радио „Фокус“ – Варна  от „Пътна полиция“. Движението по републиканската пътна мрежа на територията на областта се осъществява при зимни условия, без въведени допълнителни ограничения. Пътните настилки са предимно сухи, мокри пътни участъци са възможни по високите и усойни места. Водачите трябва да шофират с повишено внимание и съобразена скорост. Временна организация на движение е въведена по част от пътя Златни пясъци – Варна заради ремонтни дейности. От км 94+000 до км 90+800 трафикът се осъществява двупосочно в лявото платно съобразно създадената организация за движение.  \r\nВ град Варна трафикът е по-натоварен около големите търговски обекти. Има осигурено полицейско присъствие по основните направления в града и областта. Следи се за управление на моторни превозни средства след употреба на алкохол или наркотични вещества, управление без свидетелство за правоспособност и с превишена скорост. \r\nМарияна ВАЛЕНТИНОВА", "date": "2018.12.28", "title": "Варна: Пътните настилки в областта са предимно сухи, мокри пътни участъци са възможни по високите и усойни места"}
{"url": "http://www.focus-news.net/news/2018/12/28/2606519/blic-sarbiya-srabskiyat-ministar-na-targoviyata-prizova-mezhdunarodnata-obshtnost-za-nezabavna-reaktsiya-za-novite-kosovski-mita.html", "text": "Сръбският вицепремиер и министър на търговията, туризма и телекомуникациите Расим Ляич призова международната общност и по-специално Европейския съюз и САЩ за незабавна реакция за решението на Прищина да въведе 100-процентни мита за вноса в страната на стоки от чуждестранните компании, опериращи в Сърбия, съобщава белградското електронно издание  Blic . \r\nЛяич припомни вчерашното изявление на представител Прищина, че митата може да бъдат временно отменени и отбеляза, че ден по-късно е взето напълно противоположно решение. \r\n„Така че това е най-новият сигнал за всички международни организации и институции, най-вече за Брюксел и Вашингтон, да реагират спешно, защото сега техните компании са подложени на санкции“, подчерта Ляич.  Тереза Герова", "date": "2018.12.28", "title": "Blic (Сърбия): Сръбският министър на търговията призова международната общност за незабавна реакция за новите косовски мита"}
{"url": "http://www.focus-news.net/news/2018/12/28/2606523/vidin-sdruzhenieto-dobrina-humannost-i-sastradanie-organizira-blagotvoritelen-bazar-v-pomosht-na-bezdomni-zhivotni-v-grada.html", "text": "Сдружение организира благотворителен базар в помощ на бездомни животни във Видин, предаде репортер на  Радио „Фокус“ – Видин . Доброволците на сдружението „Добрина, хуманност и състрадание“ предлагат изработени от тях новогодишни картички и различни предмети, а със събраните от продажбата им средства ще се закупят храна и медикаменти за бездомните животни във Видин. Базарът продължава до 29 декември. Видинчани купуват различни предмети и даряват средства на доброволците, за да купят храна на бездомните животни. От сдружението призовават хората и да осиновят бездомно животно. \r\nАнна ЛОЗАНОВА", "date": "2018.12.28", "title": "Видин: Сдружението „Добрина, хуманност и състрадание“ организира благотворителен базар в помощ на бездомни животни в града"}
{"url": "http://www.focus-news.net/news/2018/12/28/2606521/srabska-lista-mezhdunarodnata-obshtnost-da-vrazumi-prishtina.html", "text": "След решението на Прищина да въведе нови мита върху стоки, произведени от международни компания в заводите им в Сърбия, партията на етническите сърби в Косово – „Сръбска листа“, призова международната общност да реагира и да „вразуми“ косовските власти възможно най-скоро, подчертавайки, че това е безпрецедентен акт, насочен срещу сърбите, предава  „Радио-телевизија Србије“ (РТС) . \r\n„Докога ЕС си затваря очите си за нарушаването на всички международни споразумения и институционални уреждания над сърбите, което е най-прякото подкопаване на мира в този регион? Това ли е съветът, който големите пет (САЩ, Великобритания, Франция, Германия и Италия) са дали на „отрочето“ си? Това е въпрос, на който – за съжаление, няма да получим отговор“, се казва в изявление на партията.  \r\nВ текста се подчертава, че заплахата за оцеляването на една нация в Европа през XXI век трябва да бъде осъдена и санкционирана най-бързо.  \r\n„Решението на Прищина да въведе нови мита, което означава пълна блокада на вноса на сръбски продукти, а сега и на стоки на международни компании, показва уязвимостта на албанските политици и неспособността на международните представители да накажат антисръбското и антицивилизационно поведение, което застрашава оцеляването на сръбското население в Косово и Метохия“, алармират от „Сръбска листа“.  Тереза Герова", "date": "2018.12.28", "title": "„Сръбска листа“: Международната общност да вразуми Прищина"}
{"url": "http://www.focus-news.net/news/2018/12/28/2606525/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Пътните настилки са предимно сухи, на места по усойните части са заледени, но обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.28", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/12/28/2606522/burgas-obshtinata-prodalzhava-izpalnenieto-na-programata-za-tsyalostno-modernizirane-na-kompleksniya-onkologichen-tsentar.html", "text": "Общината продължава изпълнението на програмата за цялостно модернизиране на Комплексния онкологичен център. Това каза кметът на Бургас Димитър Николов по време на представянето на проект за бюджета на Общината за 2019 г., съобщиха от пресцентъра на  Община Бургас . Програмата включва: \r\n– строителство на нова сградата за разкриване на Отделение по нуклеарна медицина и брахитерапия; \r\n– закупуване на Протонно емисионен томограф (ПЕТ- скенер) и SPECT-CT (гама камера ). ПЕТ- скенерът открива тумори и метастази в меките тъкани, а SPECT-CT  тумори и метастази в костите. С тази апаратура, ще може да се диагностицира на практика всеки туморен процес в човешкото тяло; \r\n– изграждане и оборудване на нова Болница към „Комплексен онкологичен център - Бургас“ ЕООД. Там ще се преместят всички отделения на КОЦ, които сега се помещават в УМБАЛ – Бургас. Това са отделенията по химиотерапия, хирургия, гинекология, урология и гастроентерология. \r\nПрез 2019 г. продължава строителство и оборудването на сградата на Медицински факултет към Университет „Проф. д-р Асен Златаров“ – Бургас. Очаква се приключване на процедурата по акредитация. \r\nОбщината ще продължи да работи и за създаването на условия за обучение на студенти и специализанти към УМБАЛ - Бургас АД и развиване на академичността в Бургас. \r\nОбщина Бургас бе първата в страната, която финансира програмата Инвитро и ще продължи и през 2019 година да я подпомага финансово и логистично. \r\nОбщината продължава да подпомага Звено „Спортна медицина“, към „Медицински център 3- Бургас“ ЕООД за подобряване условията за диагностика, лечение и рехабилитация. \r\nПровеждане на кампания за превенции на социално значими заболявания в ясли, детски градини и училища и мероприятия свързани с подобряване здравето на младите хора също ще продължат през 2019 г. В социалната сфера  Общината е предвидила: \r\n- Разкриване на пет нови социални услуги по Оперативна програма „Развитие на човешките ресурси“. В рамките на проекта ще започнат да функционират два дневни центъра за деца и младежи с увреждания, преходно и наблюдавано жилище за деца и младежи, център за обществена подкрепа за деца и семейства, с което ще се разшири кръга от социални услуги, предоставяни на територията на общината; \r\n- Изграждане на Център за подкрепа на лица с увреждания и техните семейства, включително с тежки множествени в к-с „Братя Миладинови“, бл.42, по Оперативна програма „Развитие на човешките ресурси“; \r\n- Устойчивост на услуги в домашна среда „лична асистенция“, рехабилитация, социални дейности и услуги за социално включване в общността или в домашна среда на деца и лица с увреждания; \r\n- Подпомагане финансово и логистично цялостната дейност на „Център за подкрепа на жертви на сексуално насилие“; \r\n- Подпомагане дейността на юридически лица с нестопанска цел извършващи дейност в обществена полза, както и на физически лица със социални и здравни проблеми; \r\n- Дофинансиране дейности в социални услуги в общността, от резидентен тип и институции за деца, лица, хора с увреждания и стари хора. В сферата на спорта :  \r\nОсвен проявите и инициативите на национално ниво, община Бургас ще организира и престижни международни първенства и турнири по различните видове спорт. Най значимите от които са: \r\n- Международен турнир по плуване „COMEN CUP“ за момичета 13/14 г. и момчета 14/15 г.; \r\n- Европейско първенство по водна топка за юноши; \r\n- Общински Международен турнир по плуване „За голямата награда на град Бургас – Гран При“; \r\n- Световна купа по художествена гимнастика група „Б“; \r\n- Европейска отборна купа по тенис на корт за момичета до 16 г.; \r\n- Международен турнир по плуване „Burgas Swimmin open“; \r\n- Квалификация за Европейски и Рали шампионат; \r\n- Международен турнир по акробатика „Купа Бургас“; \r\n- Детски футболен турнир „Зелен Бургас“; \r\n- Фестивал на здравето и спорта; \r\n- Проектиране на нов общински футболен стадион в к/с „Меден рудник“. Проектът на „Програма за култура на Община Бургас за 2019“  включва финансиране за организиране на официалните празници, събития свързани с честването на исторически дати, годишнини, християнски празници и други. В проектобюджет 2019 са заложени средства за съфинансиране на игрален филм за поетесата Петя Дубарова, който ще се снима изцяло в Бургас и вече има подкрепата на Националния филмов център. \r\n- През 2019 година ще продължи подпомагането на събития на независими културни организации и свободни артисти по Програмата за съфинансиране на културни проекти, както и подпомагането на събитията на бургаските писатели и поети (Есенни литературни празници, издаването на сп. \"Море\") и съфинансирането на книги, издавани от бургаски автори; \r\n- Със средства в \"Програма за култура - 2019\" Община Бургас ще подкрепи провеждането на Международен фестивал на куклите, организиран от ДКТ - Бургас, Фестивал \"Сребро в косите, песен в душите\", организиран от бургаските пенсионери  и Фестивал на рибата и виното. Ще продължи съфинансиране на: изложби на бургаски художници, Ретропарад на класически автомобили, класически концерти, творчески вечери, Фестивал на документалното историческо кино, Международния конофестивал София филм фест и др.; \r\n- Традиционно средства са заложени за знаменна украса, за коледно-новогодишна украса и за организацията на Никулден - празника на града; \r\n- Община Бургас ще стартира отново процедурите за изграждане на паметник на Александър Георгиев Коджакафалията; \r\n- В проекто-бюджета за култура за 2019 година са включени и нови събития за финансиране и съфинансиране - фестивали, симпозиум, изложби, които допълнително ще обогатят културния живот на Бургас; \r\n- Община Бургас има идея през 2019 година да реализира Скулптурен симпозиум за градска среда, който ще допринесе за обогатяване и естетизиране на главните улици в града ни.  Програмата на симпозиума ще бъде обогатена с допълнителни събития: лекции, майсторски класове, прожекции на филми и др. Всичко това ще се случи  благодарение на отличното ни партньорство с новооткрития филиал на Националната художествена академия в Бургас. Други нови събития: \r\n- Мултикултурен фестивал \"Заедно в Бургас\"; \r\n- Уличен Арт фестивал \"Летни улици\". Първият ще представи културните традиции на етносите в Бургас - фолклорни, кулинарни, музикални, литературни, а вторият ще създаде лятно музикално и театрално настроение; \r\n- Лятна изложба -  Културен център \"Морско Казино\"; \r\n- Чешката изложба \"Mini Wonders\". Тя показва както съвременния дизайн на детски играчки, така и дизайни, датиращи отпреди сто години; \r\n- Лятна творческа резиденция на о-в \"Св. Анастасия\" съвместно с Чешки културен институт - София; \r\n- Лятна китарджийница - Известни български китаристи в различни музикални стилове ще свирят заедно с желаещи да се обучат, за да обменят техники и опит. \r\nИ през 2019 г. Община Бургас ще продължава да организира и подкрепя събитията: Бургас танцува, Дни на Австрийската култура и изкуство,  July Morning, Фестивал на пясъчните скулптури, Бургаски музикални празници \"Емил Чакъров\", \"Джаз в Бургас, Burgas Jam, \"Бургас и морето\", Метъл фест, Международен фолклорен фестивал, С книга на плажа, Национална изложба на цветя с международно участие \"Флора Бургас\" и много други.", "date": "2018.12.28", "title": "Бургас: Общината продължава изпълнението на програмата за цялостно модернизиране на Комплексния онкологичен център"}
{"url": "http://www.focus-news.net/news/2018/12/28/2606528/babh-konstatira-nov-sluchay-na-afrikanska-chuma-pri-diva-svinya-v-oblast-silistra.html", "text": "Българската агенция по безопасност на храните (БАБХ) констатира нов случай на Африканска чума при дива свиня в община Алфатар, област Силистра. Референтната лаборатория в София потвърди наличието на вируса във взетите проби. Това съобщиха от пресцентъра на  БАБХ . Животното е отстреляно в ловно поле, част от Държавно горско стопанство – Силистра, дивечовъден участък – Алеково, отдаден на концесия. Изпитването на взетите проби потвърди наличие на вируса на Африканска чума по свинете (АЧС). \r\nПоредният случай на Африканска чума при дива свиня е установен в инфектираната зона, обявена през месец октомври тази година на територията на област Силистра. \r\nБАБХ ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България. Мерките при домашни свине са насочени към стриктна биосигурност с цел прекъсването на възможността за прехвърляне на заразата между дивата и питомната популация  свине в страната. Те са базирани на Стратегията на Европейския съюз (ЕС) за Африканска чума по свинете (SANTE 7113/2015) и са насочени най-вече към дивата популация. \r\nС цел контрол и ликвидиране на заболяването БАБХ започна прилагането на всички мерки още при констатирания първи случай в област Силистра, в съответствие с действащото законодателство. \r\nБългарската агенция по безопасност на храните апелира гражданите да сигнализират за мъртви животни или животни с нетипично поведение в съответните ветеринарномедицински служби и областните структури на БАБХ по места.", "date": "2018.12.28", "title": "БАБХ констатира нов случай на Африканска чума при дива свиня в област Силистра"}
{"url": "http://www.focus-news.net/news/2018/12/28/2606526/burgas-dvizhenieto-po-pat-provadiya-aytos-pri-km-51-tryabva-da-se-osashtestvyava-s-povisheno-vnimanie-poradi-stesnen-uchastak.html", "text": "Нормално се осъществява трафикът в област Бургас. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. Движението по път ІІІ-208 Провадия – Айтос при км 51+713 трябва да се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срокът е до 15 януари 2019 г. Движението по път III-795 Малина – АМ ,,Тракия” от км 45+000 до км 47+000 трябва да се осъществява в една лента поради частични ремонтни дейности на асфалтовата настилка. Срокът е до 04 януари 2019 г. Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срокът е до 31 декември 2018 г. \r\nНатоварено е движението по централните булеварди в Бургас: „Стефан Стамболов“, „Демокрация“ и „Тодор Александров“. Интензивно в движението и по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.12.28", "title": "Бургас: Движението по път Провадия – Айтос при км 51 трябва да се осъществява с повишено внимание поради стеснен участък"}
{"url": "http://www.focus-news.net/news/2018/12/28/2606527/stefan-radev-kmet-na-sliven-vse-poveche-se-zatvarzhdavat-polozhitelnite-tendentsii-pri-izpalnenieto-na-byudzheta-na-obshtinata.html", "text": "Тази година сме се постарали за по-голяма съпоставимост да представим бюджета за 2019 година, сравнен с този от предходната година”. Това заяви днес кметът на община Сливен Стефан Радев по време на публичното обсъждане на Бюджет 2019 г., съобщиха от пресцентъра на  общината . Той подчерта, че през последните години, се затвърждават положителните тенденции, бюджетът да се изпълнява във все по-голяма степен. \"Очакваме и тази година изпълнението да е по-добро от миналата, и да стигнем до 100 % изпълнение на това, което сме запланували. Това е правилната посока в бюджетната политика”, посочи кметът Радев. Той припомни, че преди три години изпълнението на бюджета на Общината се е движело в рамките на 55-60%. Планираните приходи в проектобюджета на Община Сливен за 2019 г. са общо 92 030 824 лв. При съставяне на проекта за бюджет са отчетени следните по-важни показатели и характеристики – актуализирана бюджетна прогноза на Община Сливен за периода 2019 – 2021 г., отчет на бюджета на Общината за 2017 и към 30 ноември 2018 г., уточнен общински бюджет към 30 ноември 2018 г., План за финансово оздравяване на Община Сливен, приет с решение на Общинския съвет. За държавните дейности разходите са определени: Закон за държавния бюджет на Република България за 2019 г., утвърдени натурални показатели за 2019 г., стандарти за финансиране за 2019 г., приети с решение на Министерски съвет, без преходни остатъци от предходни години, при минимална работна заплата от 560 лв. Разходната част на бюджета е в размер на 92 030 824 лв. Тя включва създаване условия и предпоставки за изпълнение на основните приоритети и задачи за 2019 г., в това число планът за финансово оздравяване, финансовото осигуряване на предложенията, направени от кметствата и бюджетните заведения, настъпилите структурни промени в натуралните показатели на бюджетните заведения, ръст на разходите за възнаграждения, свързан с размера на минималната работна заплата – от 510 лв. през 2018 г., на 560 лв. за 2019 г., осигуряването на необходимите средства за изпълнение на поетите договорни задължения към доставчиците на стоки и услуги. \"Ще успеем да осъществим намеренията си в повече аспекти, да реализираме повече инвестиции, същевременно с това, няма да има увеличение на местните данъци и такси”, заяви още кметът Стефан Радев. Той допълни, че Общината планира да увеличи средствата за подпомагане на спорта, да ремонтира някои от спортните бази, така че да може да се създаде по-добра инфраструктура и подобряване на качеството на живот за гражданите като цяло. ,,Много по-голяма част от средствата ще се превърнат в реални политики за хората и няма да се изразходват за натрупани стари задължения”, заяви в заключение кметът. Публичното обсъждане на проекта за бюджет на Община Сливен се проведе в зала „Май“. На него присъстваха ръководители на бюджетни звена, кметове на кметства и граждани.", "date": "2018.12.28", "title": "Стефан Радев, кмет на Сливен: Все повече се затвърждават положителните тенденции при изпълнението на бюджета на Общината"}
{"url": "http://www.focus-news.net/news/2018/12/28/2606531/veliko-tarnovo-dvizhenieto-po-patya-mezhdu-pavlikeni-i-selo-gorna-studena-se-osashtestvyava-v-edna-lenta-poradi-remontni-deynosti.html", "text": "Движението в участък от пътя между Павликени и село Горна Студена се осъществява в една лента поради ремонтни дейности. Това съобщиха за  Радио „Фокус“-Велико Търново  от Областно пътно управление. Шофьорите следва да се движат с повишено внимание в отсечката от 26+089 до км 46+089. Движението там ще се регулира от сигналисти до края на януари 2019 г. Интензивен е трафикът във Велико Търново в края на работния ден. По-натоварено е движението в района на пътен възел „Качица“ и Южен пътен възел, както и по ул. „Магистрална“ – част от главен път София – Варна. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 11 януари 2019 г. Движението по пътя между Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срокът е до 11 януари 2019 г. \r\nМария НЕДЕВА", "date": "2018.12.28", "title": "Велико Търново: Движението по пътя между Павликени и село Горна Студена се осъществява в една лента поради ремонтни дейности"}
{"url": "http://www.focus-news.net/news/2018/12/28/2606530/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са предимно сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.28", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването през пункта"}
{"url": "http://www.focus-news.net/news/2018/12/28/2606532/dimitar-popov-bzdp-gotse-delchev-za-treta-poredna-godina-uchastvahme-v-kampaniyata-dari-sebe-si.html", "text": "За трета поредна година участвахме в кампанията „Дари себе си“. Това каза за  Радио „Фокус“ - Пирин  Димитър Попов, председател на Българското дружество за защита на птиците – Гоце Делчев. „Кампанията включва доброволци за охрана на гнездата на египетските лешояди (N. percnopterus) в град Маджарово в Източни Родопи – сезон 2018. Охраната на гнезда минимизира риска от безпокойство и бракониерство, които са рискови фактори в периода на мътене. След излюпването на малките наблюдаваме гнездата, за да предотвратим случайно падане от гнездото или неуспешен първи полет“, каза още Попов. По думите му опазването на живота на всяко едно малко египетско лешоядче е от ключово значение за подсигуряване бъдещето на вида у нас. България в момента приютява около 35% от популацията на египетския лешояд на Балканите. Установената тенденция в страната е повече от тревожна – за последните 30 години видът е намалял с 80%. \r\nЛора КАЛЧЕВА", "date": "2018.12.28", "title": "Димитър Попов, БЗДП - Гоце Делчев: За трета поредна година участвахме в кампанията „Дари себе си“"}
{"url": "http://www.focus-news.net/news/2018/12/28/2606533/the-jerusalem-post-izrael-ne-se-nuzhdae-ot-pomoshtta-na-rusiya-v-siriya-uveri-populyaren-ekspert-po-sigurnostta.html", "text": "Израелският министър на регионалното сътрудничество Цахи Ханегби, един от най-известните местни експерти по сигурност и отбрана, увери, че страната не се нуждае от помощта на Русия в Сирия, отбелязва вестник  The Jerusalem Post . \r\n„Не молим руснаците да ни пазят, помощта на американците е от съществено значение, но нашите войници знаят как да работят и сами“, подчерта Ханегби в интервю за местна медия, цитирано от изданието.  \r\nТой обаче отказа да коментира медиен доклад, съгласно който представител на властите е потвърдил нанасянето на въздушни удари в Сирия в нощта срещу вторник. \r\nСпоред доклада, израелските ВВС са поразили съоръжения за съхранение и логистика, които са били свързани с доставките на ирански оръжия за „Хизбула“. \r\nХанегби  коментира също и възможното повдигане на обвинение срещу премиера Бенямин Нетаняху. „Той ще може да работи и с обвинителен акт, не трябва да стои в съда - затова има адвокати\", подчерта израелският политик.  Тереза Герова", "date": "2018.12.28", "title": "The Jerusalem Post: Израел не се нуждае от помощта на Русия в Сирия, увери популярен експерт по сигурността"}
{"url": "http://www.focus-news.net/news/2018/12/28/2606536/sport-vinas-pobedi-sestra-si-serina-v-demonstrativen-mach-proveden-v-abu-dabi.html", "text": "Винъс Уилямс победи сестра си Серина Уилямс в демонстративен мач, проведен в Абу Даби (ОАЕ). По-голямата от сестрите спечели след обрат с 4:6, 6:3, 10:8. Сестрите използваха двубоя като подготовка за новия сезон и турнирите в Австралия. \r\nВенцислав ДРАГОМАНОВ", "date": "2018.12.28", "title": "Спорт: Винъс победи сестра си Серина в демонстративен мач, проведен в Абу Даби"}
{"url": "http://www.focus-news.net/news/2018/12/28/2606534/blagoevgrad-trafikat-na-granichnite-punktove-kulata-i-ilinden-se-izvarshva-bez-zabavyaniya.html", "text": "Трафикът на граничните пунктове „Кулата“ и „Илинден“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът е нормално натоварен. \r\nДенис НИКИФОРОВ", "date": "2018.12.28", "title": "Благоевград: Трафикът на граничните пунктове „Кулата“ и „Илинден“ се извършва без забавяния"}
{"url": "http://www.focus-news.net/news/2018/12/28/2606538/gabrovo-dvizhenieto-v-uchastak-ot-patya-mezhdu-selata-selishte-i-stokite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. На на места има мокри участъци. По усойните и планински райони настилките са частично заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление - Габрово.  Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари 2019 година. Поставена е необходимата сигнализация. \r\nНадежда КРЪСТЕВА", "date": "2018.12.28", "title": "Габрово: Движението в участък от пътя между селата Селище и Стоките трябва да се осъществява с повишено внимание поради пропаднал участък"}
{"url": "http://www.focus-news.net/news/2018/12/28/2606537/blagoevgrad-povishena-e-opasnostta-ot-padashti-kamani-v-kresnenskoto-defile-i-v-prohoda-predel.html", "text": "Повишена е опасността от падащи камъни в Кресненското дефиле и в района на Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са частично мокри, на по-високите и усойни места хлъзгави и е възможно видимостта може да бъде намалена. В областта няма ремонтни дейности. Нормално се осъществява трафикът по главен път Е-79 и автомагистрала „Струма“. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.12.28", "title": "Благоевград: Повишена е опасността от падащи камъни в Кресненското дефиле и в прохода Предел"}
{"url": "http://www.focus-news.net/news/2018/12/28/2606540/predstoyashti-mezhdunarodni-sabitiya-za-29-dekemvri-agentsiya-fokus.html", "text": "Турска делегация начело с министъра на националната отбрана Хулуси Акар пристигат в Москва за обсъждане на ситуацията в Сирия след решението на САЩ да изтеглят военнослужещите си от страната. \r\n***  Влиза в сила новото примирие между силите на украинското правителство и сепаратистите в източната част на страната. \r\n***  Проследяване на ситуацията в Косово и Сърбия след решението на Прищина за въвеждане на 100-процентни мита за вноса в страната на чуждестранни стоки от Сърбия. \r\n***", "date": "2018.12.28", "title": "Предстоящи международни събития за 29 декември (Агенция „Фокус“)"}
{"url": "http://www.focus-news.net/news/2018/12/28/2606541/predstoyashti-sabitiya-v-stranata-za-29-dekemvri-agentsiya-fokus.html", "text": "*** \r\nОт 11.00 часа в кино „Люмиер Лидл“ ще се състои „Новогодишен концерт-матине за деца и възрастни“.  \r\n*** \r\nОт 10.00 часа във фоайето на ІІІ етаж на Община Велико Търново ще се проведе детска работилничка за изработване на сурвакници и подаръци.  \r\n*** \r\nОт 10.30 часа на ул. „Водопад“ ще бъде открит проектът „Карлово на длан“, по инициатива на Ротари клуб – Карлово.  \r\n*** \r\nОт 11.00 часа на площад „20-ти юли\" ще бъде възпроизведен обичаят коледуване.", "date": "2018.12.28", "title": "Предстоящи събития в страната за 29 декември (Агенция „Фокус“)"}
{"url": "http://www.focus-news.net/news/2018/12/28/2606542/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от -2° до +12°. Времето над страната е предимно ясно. Слаб до умерен вятър духа в областите Търговище, Разград, Плевен, Варна, Силистра, Добрич, Шумен, Пазарджик, Смолян, Монтана и Сливен. Пътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопастност на движението поради неравности на пътната настилка. Срок до 31.03.2019 г.  \r\nДвижение в една лента по АМ Тракия от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 30.12.2018 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\nОбласт Ямбол: \r\nДвижението по Път І-7 „Могила - Елхово” от км 254+900 до км 282+000 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци. Срок на 30. 12. 2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІI-864: Движението по път IІI-864 Проглед - Пампорово, от км 2+375 до км 2+485 се осъществява в дясната лента, поради направа на подпорна стена на обект: „Възстановяване на аварирал участък от републикански път III-864 (Чепеларе - Соколовци) - Пампорово - Стойките от км 2+375 до км  2+485“, на територията на ОПУ - Смолян. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 28.02.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53 Движението по Път II-53 Сливен-Калчево от км 136+000 до км161+500 се осъществява двупосочно в една лента, поради ремонтни дейности по асфалтовата  \r\nнастилка. Участъка е сигнализиран с пътни знаци  Срок на 30. 12. 2018 г. \r\nПът III-5308. Движението по пътIII-5308 Калчево-Каменец от км 0+000 до км 16+600 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци Срок от 30. 12 до31. 12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.28", "title": "Актуална пътна обстановка"}
{"url": "http://www.focus-news.net/news/2018/12/28/2606539/pregled-na-mezhdunarodnite-novini-do-18-chasa-agentsiya-fokus.html", "text": "Министерството на отбраната в Анкара разпространи изявление, в което подчерта, че сирийските кюрди „нямат право“ да се обръщат с молба към Дамаск за оказване на помощ срещу нова турска кампания в северната част на страната, предава  AFP . \r\n„Отряди за народна защита“ (YPG) „контролират района с оръжия и нямат право или власт да правят изявления или да отправят покани към други елементи от името на местното население\", се казва в текста на МО в Анкара. \r\nЗа първи път от шест години насам армията на сирийския президент Башар Асад влезе в северния град Манбидж. В изявление, излъчено по телевизията, армията обеща „сигурност за всички сирийски граждани и други присъстващи в района“. Остава неясно обаче дали силите на Асад са в околностите на Манбидж или са влезли в града, в който по-рано тази година САЩ създадоха база. \r\nИнформацията бе разпространена, след като по-рано през деня бе съобщено, че сирийските кюрди са призовали правителството на Асад да разположи свои сили в северната част на страната, за да им окаже помощ срещу подготвяната турска офанзива. „Народни отряди за защита“ (YPG), основната кюрдска милиция в Сирия, отправи молбата си след изненадващото решение на САЩ да изтеглят американските военнослужещи от страната. \r\nТурското правителство ще изпрати екип на високо равнище в Русия на 29 декември, за да обсъди и координира последиците от изтеглянето на САЩ от Сирия, паралелно с контактите на Анкара и Вашингтон. В екипа ще бъдат включени външният министър Мевлут Чавушоглу, министърът на отбраната Хулуси Акар, директорът на разузнаването Хакан Фидан и съветникът на президента Ибрахим Калън. \r\nОчаква се делегации на Турция и САЩ да се срещнат на 8 януари във Вашингтон, за да обсъдят изтеглянето на американските военнослужещи от Сирия. Анкара вече подчерта, че не се е отказала от идеята за нова офанзива в близкоизточната република, но увери, че тя ще се проведе в тясна координация с Вашингтон. Междувременно турските въоръжени сили продължават да извършват военно съсредоточаване по границата със Сирия. \r\n***  Държавният глава на Турция Реджеп Тайип Ердоган изрази готовност да посети Руската федерация, за да обсъди с лидера й Владимир Путин ситуацията в Сирия. Съгласно думите му, срещата между двамата може да се състои след посещението на турската делегация в Русия и може да бъде организирана в Сочи или в Москва, предава  TACC . \r\n„След посещението на (турската) делегация в Русия може да проведа среща с Путин за Сирия в Москва или Сочи. Нашата делегация също ще обсъди ситуацията в Манбидж“, привежда агенцията думите на Ердоган, чието изявление е излъчено от местния телевизионен канал A Haber. \r\n***  Властите в Прищина взеха решение да въведат 100-процентни мита за вноса от Сърбия на стоки от чуждестранни компании, които имат заводи на територията на страната, предава македонската информационна агенция  „Макфакс“ . \r\nТова на практика означава, че от Сърбия не може да бъдат внасяни продукти в Косово, независимо от страната на техния произход. \r\nРешението е взето по предложение на министъра на търговията и промишлеността Ендрит Шаля. По данни на местни медии министърът е отправил предложение за еднакво третиране на стоките, внасяни в Косово от сръбска територия.  \r\nПреди повече от месец Прищина повиши до 100% митата за вноса на стоки, произведени в Сърбия и Босна и Херцеговина, припомня агенцията. \r\n***  Сръбският вицепремиер и министър на търговията, туризма и телекомуникациите Расим Ляич призова международната общност и по-специално Европейския съюз и САЩ за незабавна реакция за решението на Прищина да въведе 100-процентни мита за вноса в страната на стоки от чуждестранните компании, опериращи в Сърбия, съобщава белградското електронно издание  Blic . \r\nЛяич припомни вчерашното изявление на представител Прищина, че митата може да бъдат временно отменени и отбеляза, че ден по-късно е взето напълно противоположно решение. \r\n„Така че това е най-новият сигнал за всички международни организации и институции, най-вече за Брюксел и Вашингтон, да реагират спешно, защото сега техните компании са подложени на санкции“, подчерта Ляич. \r\n***  Ръководителят на Службата за Косово и Метохия Марко Джурич заяви, че с решението си да въведе 100-процентни мита за вноса в страната на стоки от чуждестранните компании, опериращи в Сърбия, Прищина обявява война на големи световни марки и в същото време „наругава“ петте най-влиятелни страни, чиито посланици се срещнаха с с представители на институциите Прищина в четвъртък, предава  „Радио-телевизија Србије“ (РТС) . \r\nСпоред Джурич действията на Прищина показват, че албанците не са честни, когато казват, че искат нормализиране на отношенията и постигане на споразумение със Сърбия, а се стремят точно към това това, което предупреди сръбският президент Александър Вучич - по-нататъшната ескалация на напрежението между двете страни. \r\n„Прищина потъва все по-дълбоко в калта на собствените си луди решения и това дори не е тъжно, смешно е“,  заяви Джурич пред репортери в отговор на решението на косовските институции. \r\nТой посочи, че международната общност не е реагирала навреме на „глупавите ходове на Прищина\" и че е наложила огън на петрол и е създала политически предпоставки за войната със световните компании.  \r\nДжурич подчерта, че Сърбия ще продължи да се противопоставя и противопоставя на подобна политика. „Ние сме за свободна търговия, нормални отношения и равни възможности за всички. Това, което те правят, е чиста лудост\", подчерта Джурич. \r\nЗапитан за твърденията на медиите в Прищина, че представители на косовските институции на среща с посланиците на САЩ, Франция, Германия, Великобритания и Италия са изразили мнение че Сърбия трябва да спре кампанията за лобиране пред отделни страни за оттегляне на признаването им на независимостта на Косово, Джурич заяви, че от подписването на Брюкселското споразумение насам с подкупи и различни нечестни методи 19 държави са признали едностранно обявената независимост на Косово. \r\n„Те направиха това, въпреки че беше ясно, че всички открити въпроси ще бъдат решавани за масата на преговорите. Това са шампиони на света по лъжите, с които не може да се водят съществени преговори поради поведението им\", заключи Джурич. \r\n***  Тъй като се очаква частичното преустановяване на работата на правителството да продължи и след Нова година, държавният глава на САЩ Доналд Тръмп използва проверена стратегия за имиграцията, която през 2016 г. му помогна да влезе в Белия дом, коментират в редакцията на американското издание  Washington Examiner . \r\nЛидерът на Вашингтон разпали страховете от увеличаване на нивата на престъпност с предупреждения, че стената по границата с Мексико е необходима за спиране на потока от наркотици в страната, за борба с трафика на хора и с престъпната дейност. \r\nНо преговорите за сключване на сделка за финансиране на стената пропаднаха, след като лидерите на Демократическата партия отхвърлиха искането на Тръмп за отпускането на пет милиарда долара за изграждане на стената и увериха, че нямат намерение да отстъпват по въпроса.  \r\nСенатът и Камарата на представителите на САЩ не постигнаха компромис на заседанието от четвъртък, което означава, че частичното блокиране на работата на правителството ще продължи и през новата година.  \r\nТръмп обаче обвини демократите за „запушването“ на работата на правителството и финализиране на проекта за „отчаяно“ необходимата стена по границата с Мексико. „Накарайте демократите най-накрая да разберат, че отчаяно се нуждаем от охрана на границите и стена на южната граница. Трябва да спрем наркотиците, трафика на хора, членовете на банди и престъпници да влизат в нашата страна”, написа американският президент в социалната мрежа „Туитър“. \r\nБелият дом подчерта, че президентът няма да подпише мярка, която не включва финансиране за сигурността на границите. В изявление от четвъртък прессекретарят на Белия дом Сара Сандърс обвини демократите, че „открито са избрали да оставят нашето правителство блокирано, за да защитят нелегалните имигранти, а не американския народ“.  \r\n„Президентът даде ясно да се разбере, че всеки законопроект за финансиране на правителството трябва адекватно да осигурява средства за граничната сигурност, за да бъде спрян потокът от незаконни наркотици, престъпници, членове на банди, контрабандисти на деца и трафиканти на хора\" и да бъде осигурена защита на американския народ, подчерта още Сандърс. \r\n***", "date": "2018.12.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/12/28/2606535/api-boltovete-na-mantinelite-na-patya-svoge-sofiya-ne-mogat-da-se-razviyat-na-raka.html", "text": "Болтовете на мантинелите на пътя Своге - София не могат да се развият на ръка. Това съобщиха от пресцентъра на  Агенция „Пътна инфраструктура“  по повод разпространена от Института за пътна безопасност информация, в която се твърди, че мантинелата край Своге е с развиващи се на ръка болтове. Агенция „Пътна инфраструктура“ заявява, че изложените твърдения са категорична лъжа и разпространените от неправителствената организация снимки с отвити болтове са провокация. Демонтирането на елементи и нарушаването на целостта на ограничителната система, в търсенето на медийни сензации, е забранено и подлежи на наказателна отговорност, тъй като застрашава безопасността на движение на всички шофьори.", "date": "2018.12.28", "title": "АПИ: Болтовете на мантинелите на пътя Своге - София не могат да се развият на ръка"}
{"url": "http://www.focus-news.net/news/2018/12/28/2606543/gd-granichna-politsiya-intenziven-e-trafikat-na-izhod-na-gkpp-stanke-lisichkovo.html", "text": "Интензивен е трафикът за леки и товарни автомобили на изход на ГКПП „Станке Лисичково“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Гърция, Турция и Румъния трафикът е нормален на всички контролно-пропускателни пунктове.", "date": "2018.12.28", "title": "ГД „Гранична полиция“: Интензивен е трафикът на изход на ГКПП „Станке Лисичково“"}
{"url": "http://www.focus-news.net/news/2018/12/28/2606566/ria-novosti-diplomati-ot-rusiya-i-velikobritaniya-poluchiha-vizi-za-parvi-pat-ot-mesets-mart.html", "text": "Дипломати от Руската федерация и Обединеното кралство получиха визи, които частично компенсират броя на дипломатическите мисии на двете страни след експулсирането на служители заради инцидента в Солсбъри, съобщиха от руското посолство във Великобритания, коментирайки опровержението на британското външно министерство за споразумението за възстановяване на състава на посолствата на двете страни, предава  РИА Новости . \r\n„Видяхме отричане от британска страна. Даваме фактите. През декември за първи път от март Русия и Обединеното кралство на реципрочна основа издадоха определен брой визи на бъдещи служители на дипломатическите мисии на двете страни. Така ще има частично попълване на числеността след щетите, причинени от инициираното от Лондон изгонване на 23 руски и след това 23 британски дипломати“, посочват от посолството. \r\n„Смятаме, че подновяването на издаването на визи за дипломати е стъпка в правилната посока. Но все още е твърде рано да се говори за възстановяване на броя на служителите, както отбеляза посланикът“, добавиха от ведомството. \r\nПрез март Русия реагира реципрочно на неприятелските действия на Запада, които обявиха редица руски дипломати за „персони нон грата“. Причината е инцидентът в британския град Солсбъри, където бившият полковник Сергей Скрипал и дъщеря му Юлия са били отровени. Превод и редакция : Калоян Пенков", "date": "2018.12.28", "title": "РИА Новости: Дипломати от Русия и Великобритания получиха визи за първи път от месец март"}
{"url": "http://www.focus-news.net/news/2018/12/28/2606545/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен. Пътните настилки  са сухи и нормално проходими, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.12.28", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/12/28/2606546/alsat-m-makedoniya-edi-rama-osvobodi-ot-dlazhnost-sedem-minstri-ot-kabineta-v-tirana-vklyuchitelno-na-vanshnite-raboti-i-na-otbranata.html", "text": "Премиерът на Албания Еди Рама освободи от длъжност седем министри от правителството в Тирана, предава излъчващият на албански език скопски телевизионен канал  „Алсат-М“ . \r\n„Всички онези, които имат прекарани пет години в правителството, ще отстъпят място на другите”, подчерта Рама в рамките на заседание на управляващата Социалистическата партия. \r\nМинистърът на образованието Линдита Николасбе заменена от Беса Шахини, която до този момент бе заместник-министър. Отстраняването й от длъжност е на фона на студентските протести, които разтърсват страната вече няколко седмици.  \r\nСред другите уволнени са финансовият и външният министър - Арбен Ахметай и Дитмир Бушати, които са заменени съответно от Анила Дена и Гент Чакай. Промени има също в Министерството на инфраструктурата, Министерството на земеделието; Министерството на културата и в Министерството на отбраната. \r\nНазначен е и нов вицепремиер – Ерион Браче, депутат от управляващата партия.  Тереза Герова", "date": "2018.12.28", "title": "„Алсат-М“ (Македония): Еди Рама освободи от длъжност седем министри от кабинета в Тирана, включително на външните работи и на отбраната"}
{"url": "http://www.focus-news.net/news/2018/12/28/2606565/blagoevgrad-kmetat-d-r-atanas-kambitov-otkri-sedmi-koleden-futbolen-turnir-hlapetata.html", "text": "Кметът на Община Благоевград д-р Атанас Камбитов официално откри седмия  Kоледен футболен турнир „Хлапетата“ в зала „Скаптопара“. Това съобщиха от  пресцентъра на Общината . Зрителите аплодираха уменията на над 250 малки футболисти от Благоевград и региона, на възраст от 3 до 10 години.„Изключително ми е приятно да бъда с Вас на седмия пореден турнир. Създавате една сериозна традиция. Радостното е, че всяка следваща година все повече хора има в залата, родители, треньори, утвърдени имена на спорта и най-вече бъдещи футболисти.Искам да ви поздравя за това, което правите. Винаги можете да разчитате на подкрепата на Община Благоевград. Тъй като финансираме детско юношеската школа на „Пирин“ , а това са децата преди школата,  може би е редно да помислим за 2019 година в бюджета на Общината да заделим   средства и за „Хлапетата“. По този начин ще постигнем една приемственост.Сигурен съм, че сред тези малчугани ще има бъдещи футболисти, с които Благоевград ще се гордее.“, каза в приветствието си д-р Камбитов. За  всички участници имаше осигурени медали, грамоти, тениски и календари за 2019 година. \r\nТрадиционният вече коледен турнир на „Хлапетата“ се провежда за седма  поредна година. Децата се надпреварваха в няколко колективни игри и минифутбол, като бяха разделени в различни възрастови групи. Клубът „Хлапетата“ е основан през 2011 година от футболния съдия Георги Иванов", "date": "2018.12.28", "title": "Благоевград: Кметът д-р Атанас Камбитов откри седми Коледен футболен турнир „Хлапетата“"}
{"url": "http://www.focus-news.net/news/2018/12/28/2606547/nachalnikat-na-otbranata-gen-andrey-botsev-godinata-beshe-uspeshna-za-armiyata-ni.html", "text": "Тази година беше успешна за българската армия. Въпреки финансовия недостиг, армията постигна всички задачи и цели, които бяхме поставили. Това каза началникът на отбраната ген. Андрей Боцев в предаването  „Още от деня“  по  БНТ . \r\nУвеличението на парите за армията не са достатъчни, но са нещо все пак, допълни той. „Разходите за въоръжените сили са малко, но до 2024 г. ще трябва да достигнат до 2% от БВП. От доста години не бяха вдигани заплатите и сега бюджетът го позволи и отпуснатите средства за 2019 г. ще доведе до още едно повишение на заплатите“, заяви ген. Боцев. \r\nТой обясни, че има липсата е във всички звена на Личния състав. „Имаме липса на офицери - около 700 офицера, около 20% от Личния състав на армията“, каза ген. Боцев. \r\nМакар и със стара техника, винаги се дава висока оценка за войниците ни, участвали в международни учения, добави той. \r\nТехниката ни е морално остаряла, тя е 30-40-годишна, на етапи искаме да обновим тази техника и да я модернизираме, отбеляза ген. Боцев.", "date": "2018.12.28", "title": "Началникът на отбраната ген. Андрей Боцев: Годината беше успешна за армията ни"}
{"url": "http://www.focus-news.net/news/2018/12/28/2606544/nov-udar-ot-prishtina-kosovskite-vlasti-blokiraha-iztsyalo-vnosa-ot-sarbiya-obzor.html", "text": "Правителството на Косово прие въвеждането на 100-процентни мита за вноса на стоки на чуждестранни компании, които имат собствени производствени предприятия в Сърбия. Така на практика властите в Прищина блокираха целия внос в страната от сръбска територия, независимо от страната на произхода на стоките.  \r\nМиналия месец правителството на Рамуш Харадинай наложи 100-процентни мита върху вноса на стоки, произведени в Сърбия и Босна и Херцеговина. Мярката обаче не обхвана продукцията на чуждестранните компании, опериращи в страната. С последното решение на Прищина под ударите на новите мита попаднаха девет чуждестранни компании, които имат заводи в западната ни съседка.  \r\nРешението на правителството в Прищина е взето по предложение на  Министерството на търговията и промишлеността  (МТИ) на Косово . Ресорният министър Енрихт Шаля поясни, че на правителството на Косово е предложено от „приятели партньори\" всички компании от Сърбия да бъдат третирани по еднакъв начин.  \r\n„МТИ иска да третира равноправно всички фирми и затова премахва списъка на компаниите, които не плащат митата. Решението ще влезе в сила на 1 януари 2019 г.“, поясни Шаля. Министър-председателят на Косово Рамуш Харадинай  подчерта, че последното, както и предходното решение за увеличаване на митата за вноса от Сърбия и Босна и Херцеговина е отговор на агресивната и враждебна политика на Белград към страната. Като последно доказателство за подобно поведение той посочи писмата, които сръбският му колега Ана Бърнабич изпрати до различни страни, включително до Албания, с призив за оттегляне на признаването на независимостта на Косово. \r\nХарадинай подчерта, че подобно поведение на официален Белград е неприемливо за Прищина и че митата ще останат в сила до признаването на Република Косово от Сърбия. \r\nСамо ден по-рано  посланиците на САЩ, Великобритания, Италия, Германия и Франция   призоваха Косово да даде шанс на споразумението със Сърбия, като премахне митата. Решението на косовското правителство от миналия месец доминираше срещата между лидерите на Прищина и дипломатическите представители в Прищина на т.нар. петте големи страни. Последните настояха за постигането на „примирие“, за да се даде възможност за окончателно уреждане на спора между Белград и Прищина през първата половина на следващата година.  \r\nДипломатите призоваха косовските власти да отменят 100-процентните мита за сръбския внос поне до април следващата година. В замяна те изразиха готовност да положат усилия за убеждаване на Сърбия да преустанови кампанията си за насърчаване на страните да оттеглят признаването си на Косово.  \r\nНовината за разширяването на списъка на компаниите, които ще бъдат облагани със 100-процентови мита, буквално взриви официален Белград.  Сръбският вицепремиер и министър на търговията, туризма и телекомуникациите Расим Ляич  призова международната общност и по-специално Европейския съюз и САЩ за незабавна реакция на решението на Прищина да въведе 100-процентни мита за вноса в страната на стоки от чуждестранните компании, опериращи в Сърбия. \r\nЛяич припомни вчерашното изявление на представител Прищина, че митата може да бъдат временно отменени и отбеляза, че ден по-късно е взето напълно противоположно решение. \r\n„Така че това е най-новият сигнал за всички международни организации и институции, най-вече за Брюксел и Вашингтон, да реагират спешно, защото сега техните компании са подложени на санкции“, подчерта Ляич.  \r\nНа свой ред  ръководителят на Службата за Косово и Метохия Марко Джурич  заяви, че с решението си да въведе 100-процентни мита за вноса в страната на стоки от чуждестранните компании, опериращи в Сърбия, Прищина обявява война на големи световни марки и в същото време „наругава“ петте най-влиятелни страни, чиито посланици се срещнаха с с представители на институциите Прищина в четвъртък.  \r\nСпоред Джурич действията на Прищина показват, че албанците не са честни, когато казват, че искат нормализиране на отношенията и постигане на споразумение със Сърбия, а се стремят точно към това това, което предупреди сръбският президент Александър Вучич - по-нататъшната ескалация на напрежението между двете страни. \r\n„Прищина потъва все по-дълбоко в калта на собствените си луди решения и това дори не е тъжно, смешно е“, заяви Джурич пред репортери в отговор на решението на косовските институции. \r\nТой посочи, че международната общност не е реагирала навреме на „глупавите ходове на Прищина\" и че е наложила огън на петрол и е създала политически предпоставки за войната със световните компании.  \r\nДжурич подчерта, че Сърбия ще продължи да се противопоставя и противопоставя на подобна политика. „Ние сме за свободна търговия, нормални отношения и равни възможности за всички. Това, което те правят, е чиста лудост\", подчерта Джурич. \r\nНе по-малко емоционална бе и реакцията на  министъра на отбраната на Сърбия Александър Вулин . „От терорист не се става държавник, от Косово не се прави държава!“, бе коментарът на военния министър на Белград по повод решението на кабинета в Прищина.  \r\nСпоред изявление на Министерството на отбраната Вулин е подчертал: „Сърбите имаме поговорка, която може да послужи на държавите, признали Косово, да разберат политиката на (премиера Рамуш) Харадинай – „Храни куче да те лае“.  \r\nСлед решението на Прищина да въведе нови мита върху стоки, произведени от международни компании в заводите им в Сърбия, най-голямата партия на етническите сърби в Косово –  „Сръбска листа“  призова международната общност да реагира и да „вразуми“ косовските власти възможно най-скоро, подчертавайки, че това е безпрецедентен акт, насочен срещу сърбите. \r\n„Докога ЕС си затваря очите си за нарушаването на всички международни споразумения и институционални уреждания над сърбите, което е най-прякото подкопаване на мира в този регион? Това ли е съветът, който големите пет (САЩ, Великобритания, Франция, Германия и Италия) са дали на „отрочето“ си? Това е въпрос, на който – за съжаление, няма да получим отговор“, се казва в изявление на партията.  \r\nВ текста се подчертава, че заплахата за оцеляването на една нация в Европа през XXI век трябва да бъде осъдена и санкционирана най-бързо.  \r\n„Решението на Прищина да въведе нови мита, което означава пълна блокада на вноса на сръбски продукти, а сега и на стоки на международни компании, показва уязвимостта на албанските политици и неспособността на международните представители да накажат антисръбското и антицивилизационно поведение, което застрашава оцеляването на сръбското население в Косово и Метохия“, алармираха от „Сръбска листа“.  Тереза Герова", "date": "2018.12.28", "title": "Нов удар от Прищина: Косовските власти блокираха изцяло вноса от Сърбия (ОБЗОР)"}
{"url": "http://www.focus-news.net/news/2018/12/28/2606571/tass-poslanikat-na-rusiya-v-sasht-zayavi-che-redovnite-kontakti-mezhdu-lavrov-i-pompeo-ne-rabotyat.html", "text": "ТАСС: Посланикът на Русия в САЩ заяви, че редовните контакти между Лавров и Помпео не работят \r\nРедовните контакти между министъра на външните работи на Русия Сергей Лавров и държавния секретар Майк Помпео не работят. Това заяви посланикът на страната в САЩ Анатолий Антонов, съобщава  TACC . \r\n„Редовните контакти между руския външен министър Сергей Лавров и държавния секретар на САЩ Майк Помпео не работят“, призна дипломатът. – „Нашето предложение за възобновяване на практиката на съвместни срещи на министрите на външните работи и отбраната на Русия и САЩ в формат „два плюс два“ остава нереализирано. „Въпреки това, нашите военни продължават контактите си в Сирия. Високо професионален диалог става на ниво началници на генералните щабове на въоръжените сили на двете страни“, отбеляза Антонов. Превод и редакция : Калоян Пенков", "date": "2018.12.28", "title": "ТАСС: Посланикът на Русия в САЩ заяви, че редовните контакти между Лавров и Помпео не работят"}
{"url": "http://www.focus-news.net/news/2018/12/28/2606570/sliven-mazh-poluchi-2-godini-lishavane-ot-svoboda-za-razprostranenie-na-narkotitsi.html", "text": "Мъж прие да изтърпи 2 години лишаване от свобода в затвора Бургас за разпространение на високорискови наркотични вещества – марихуана и метамфетамин – престъпление, извършено в условията на опасен рецидив. Това съобщиха от пресцентъра на  Прокуратурата . \r\nОкръжна прокуратура Сливен внесе в съда споразумение, с което Венцислав Н. от Нова Загора се признава за виновен в извършване на тежко умишлено престъпление и приема да изтърпи 2 г. лишаване от свобода в затвора в Бургас за това, че на 26 септември 2018г. в Нова Загора  при условията на опасен рецидив е държал с цел разпространение високорискови наркотични вещества – марихуана (около 100гр.) и метамфетамин (около 6 гр.). \r\nОдобреното от съда споразумение има силата на влязла в законна сила осъдителна присъда и не подлежи на обжалване.", "date": "2018.12.28", "title": "Сливен: Мъж получи 2 години лишаване от свобода за разпространение на наркотици"}
{"url": "http://www.focus-news.net/news/2018/12/28/2606572/politsiyata-zadarzha-mazh-i-zhena-za-ubiystvo-na-63-godishen-mazh-pri-bitov-skandal-v-plovdiv-obzor.html", "text": "Полицията е задържала мъж и жена за убийство на 63-годишен мъж при битов скандал в Пловдив. На 27 декември 2018 г. около 23.00 часа е подаден сигнал на тел. 112, че в къща в града е починал 63-годишен мъж с инициали П.С. След проведени бързи оперативно-издирвателни действия от полицейски служители на ОДМВР - Пловдив, под ръководството на Окръжна прокуратура - Пловдив, е установено, че починалият мъж е бил в къщата заедно с 38-годишната Е.А. и С.С., на 20 г. Между тримата е  възникнал битов скандал, вследствие на употреба на алкохол.  38-годишната Е.А. и 20-годишният С.С. нанесли множество удари с нож и стъклена чаша върху 63-годишния мъж. Той е починал в резултат на наранявания в областта на шията. 20-годишният мъж и 38-годишната жена са били задържани от полицията при опит да напуснат град Пловдив. Предстои да бъдат привлечени като обвиняеми, като в зависимост от резултатите от назначените експертизи ще се преценява и за по-тежка квалификация по повдигнатото обвинение. Двамата ще бъдат задържани за срок от 72 часа с постановление на наблюдаващия прокурор, който ще внесе искане в съда за определяне на мярка за неотклонение „задържане под стража“ спрямо тях. Окръжна прокуратура наблюдава досъдебното производство за умишлено убийство.  \r\nТеодора ПАТРОНОВА", "date": "2018.12.28", "title": "Полицията задържа мъж и жена за убийство на 63-годишен мъж при битов скандал в Пловдив (ОБЗОР)"}
{"url": "http://www.focus-news.net/news/2018/12/28/2606574/tass-putin-i-merkel-obsadiha-po-telefona-reshavaneto-na-siriyskiya-konflikt.html", "text": "Президентът на Русия Владимир Путин проведе телефонен разговор с канцлерът на Германия Ангела Меркел. Това съобщи пресслужбата в Кремъл, предава агенция  TACC . \r\n„Темата за сирийският конфликт беше фокусирана при изпълнението на решенията от срещата на върха на четирите (Русия, Турция, Германия, Франция), проведена на 27 октомври в Истанбул. Владимир Путин подчерта, че работата, извършена от страните, които гарантират процеса от Астана за съставяне на списък от членове на конституционната комисия, създава условия за постигане на дългосрочно и надеждно споразумение в Сирия“, отбелязва пресслужбата. \r\nПо нейна информация, обсъден е и плана на САЩ за изтегляне на войската от Сирия. \r\nСъщо така, продължава размяната на мнения за ситуацията в Керченския пролив.  Превод и редакция : Калоян Пенков", "date": "2018.12.28", "title": "ТАСС: Путин и Меркел обсъдиха по телефона решаването на сирийския конфликт"}
{"url": "http://www.focus-news.net/news/2018/12/28/2606575/patyat-mezhdu-montana-i-berkovitsa-shte-bade-remontiran-prez-2019-g.html", "text": "Пътят между Монтана и Берковица ще бъде ремонтиран през 2019 г. Това съобщиха за  Радио „Фокус“ – Видин  от областната управа в Монтана. Приключва ремонтът на пътя през прохода „Петрохан“, който е най-пряката връзка на населените места от двата региона – Видин и Монтана със София. Обновяват се 43 км от този път в софийската част на прохода. Със средство от програмата „Интеррег: България-Румъния“ ще бъде реновиран пътният участък между селата Благово и Боровци. Ремонтните дейности включват подмяна на пътната настилка, хоризонталната маркировка, ограничителните системи и пътните знаци. Предстои да се ремонтира и мостът над река Бързия с дължина 102 метра. От Областната управа в Монтана посочиха, че средствата за този ремонт са в размер на  4 432 904 лева.", "date": "2018.12.28", "title": "Пътят между Монтана и Берковица ще бъде ремонтиран през 2019 г."}
{"url": "http://www.focus-news.net/news/2018/12/28/2606573/sofiya-otkriha-otkradnata-bronzovata-statuyata-na-apolon-obzor.html", "text": "Откриха бронзовата статуята на Аполон Медикус, която бе открадната от Централната баня в София, където се помещава Регионалния исторически музей. Статуята е открита в добро състояние на 26 декември в изоставено дворно място през две пресечки от мястото на кражбата от служители на Пето районно управление на СДВР с помощта на бдителни граждани. \r\nСпоред информация на разследващите статуята е изчезнала на 16 срещу 17 декември от пл. „Бански“ пред  Регионален исторически музей – София, а сигналът за кражбата ѝ е подаден до органите на реда на същия ден. \r\nПосегателство е заснето от намиращите с района видеокамери. От тях се вижда как мъж откъртва статуята, отнася я на около 5 метра и я хвърля. Вероятно по-късно същия ден той се е върнал и я е взел. По случая все още задържан няма, но има заподозрян. Статуята не е сериозно повредена. От МВР смятат, че целта е била кражба, а не просто вандалска проява.  \r\nБронзовата статуята е дело на известния наш скулптор Георги Чапкънов. Тя бе поставена през 2003 г. в центъра на минералния извор след реконструкцията на площада. Кметът на София Йорданка Фандъкова обяви, че откраднатата ще бъде върната на мястото си при чешмите с минерална вода в центъра на София. Дни преди изчезването на статуята на Аполон, бяха откраднати няколко месингови чучура до сградата на Регионалния исторически музей. \r\nТеодора ПАТРОНОВА", "date": "2018.12.28", "title": "София: Откриха открадната бронзовата статуята на Аполон (ОБЗОР)"}
{"url": "http://www.focus-news.net/news/2018/12/28/2606568/mosv-nyama-previshenie-na-normite-na-metal-vav-vodite-ot-balgarskiya-uchastak-na-reka-dragovishtitsa-obzor.html", "text": "Няма превишение на нормите на метал във водите от българския участък на река Драговищица . Това заяви министърът на околната среда и водите Нено Димов на брифинг, посветен на състоянието на трансграничната река Драговищица на територията на Сърбия и предприетите от българската страна мерки, на който присъстваше и кметът на Община Кюстендил Петър Паунов. „Резултатите от замерванията за състоянието на трансграничната река Драговищица, приток на река Струма, са от 15 декември. Проследени са показателите олово, кадмий, никел, цинк, живак, цианид. Правени са и две извънредни замервания – на нивата на арсен, цинк, мед, желязо и манган, които нива също са под нормите. На практика от 2016 г. всеки месец се правят замервания на над 59 показателя за замърсявания на водите в реката и до момента в българския участък няма превишения“, коментира още министър Димов. Той подчерта, че българската страна следи ситуацията и това което става с нашите сънародници в Западните покрайнини.  \r\nПо време на срещата в сградата на МОСВ министър  Нено Димов  заяви, че страната ни е била уведомена за проекта за изграждане на пилотна инсталация за извличане на мед и цинк от полиметални руди на 22 август 2016 г. По думите му, през месец октомври същата година страната ни официално е поискала да бъдем включени в процедурата по ОВОС в трансграничен контекст, но към днешна дата не сме получили отговор от сръбска страна. Нено Димов добави, че Конвенцията за ОВОС в трансграничен контекст дава възможност при изграждане на пилотни инсталации, до 2 години да не се прави подобна процедура. „След като през октомври 2018 г. този срок изтече, изпратихме две писма. Първото е до колегата в Министерството на околната среда на Сърбия с искане за информация за напредъка на проекта и документация за него – това е инициираща стъпка за участието ни в по-нататъшните процедури. Второто писмо е официалната нота чрез МВнР с искане за информация за качеството на водите на сръбска територия и за разрешението за осъществяваните дейности“, каза още министър Димов. Той добави, че и двете писма са получени и се очаква отговор в началото на следващата година. „Успоредно с тези мерки сме в непрекъснат контакт с европейския народен представител Ангел Джамбазски, който постави въпроса на европейско ниво и беше сезиран комисарят по околна среда Кармену Вела“, съобщи министърът. От своя страна Кармену Вела е поел ангажимент да постави въпроса пред сръбската страна от името на ЕС през март 2019 г., когато ще се проведе политически дебат ЕС – Сърбия. Министър Димов заяви категорично, че са предприети всички възможни мерки и от гледна точка на българския участъки  няма основание за притеснения. Въпреки това МОСВ продължава да следи ситуацията чрез Басейнова дирекция в комуникация с местната власт. \r\nКметът на Община Кюстендил  Петър Паунов  обясни, че до този момент няма основание за притеснение. „Всички компетентни органи са запознати, всички представители на местната власт в региона работят, информиран е и консулът на България в Ниш Едвин Сугарев, работим съвместно с неправителствения сектор. Отговорите от сръбска страна очакваме да доведат до спазване на всички екологични норми, включително необходимостта от пречиствателно съоръжение“, каза кметът Петър Паунов.  \r\nПо-рано през деня министър Димов и кметът Паунов са информирали министър-председателя Бойко Борисов за ситуацията в района на река Драговищица.  Агенция „Фокус“ припомня:  През месец октомври в интервю за „Фокус“ директорът на Културно-информационния център в Босилеград Иван Николов съобщи, че в града има проблем със замърсяването на околната среда, който застрашава живота и здравето на хората. Той обясни, че причина затова са двете мини за олово-цинкова руда и мед в селата Караманица и Мусул, от които се изливат отпадъчните води в река Драговищица. Николов тогава коментира, че това е бомба със закъснител, която много скоро може да застраши и околната среда в България. Реката навлиза и на българска територия, след което се влива в Струма в района на село Шишковци, Кюстендил. На 26 декември жителите на Босилеград излязоха на протест под наслов „Загубим ли природата, губим всичко\". Река Драговищица е включена в Програмата за регулярен мониторинг в Западнобеломорския район и ежемесечно от Изпълнителна агенция по околна среда (ИАОС) се пробонабират и анализират водите за съдържанието на кадмий, олово, никел, калций, магнезий и свободен цианид, а на три месеца – основни физико-химични показатели. Процедурата по извършването на оценка на въздействието върху околната среда (ОВОС) за изпълнение на проекти с трансгранично въздействие, е регламентирана в Конвенцията за оценка на въздействието върху околната среда в трансграничен контекст (Конвенцията за ОВОС). В изпълнение на чл. 3 от Конвенцията страната на произход има задължение да уведоми всяка страна, която според нея може да бъде засегната, за дадено инвестиционно предложение, от реализацията на което се очаква възникването на трансгранично въздействие. Засегнатата страна може да заяви желание да участва или да не участва в трансграничната процедура по ОВОС. Тогава страната на произход следва да й предостави информацията и документацията, както е посочено в чл.3, ал.5 от Конвенцията за ОВОС. Пилотните/експерименталните проекти, които се осъществяват с цел развитие и изпитване на нови методи или продукти се ползват с изключение по Конвенцията за ОВОС за не повече от две години. След изтичане на двугодишния период, възложителят следва да уведоми компетентния орган по околна среда за намерението си да продължи да експлоатира съоръженията, за провеждане на процедура по ОВОС. В случая за мината при с. Караманица няма данни дали е извършвана оценка за въздействието на околната среда и водите, нито за постъпвала нотификация по чл.3 от Конвенцията за ОВОС.  \r\nДаяна ДЮЛГЕРОВА", "date": "2018.12.28", "title": "МОСВ: Няма превишение на нормите на метал във водите от българския участък на река Драговищица (ОБЗОР)"}
{"url": "http://www.focus-news.net/news/2018/12/28/2606577/tass-v-kiev-zayaviha-che-shte-poluchat-amerikanski-patrulni-kateri-prez-yuli-2019-g.html", "text": "Командващият Военно-морските сили на Украйна Игор Воронченко заяви, че обещаните от САЩ патрулни катери клас Island трябва да пристигнат в страната през юли 2019 г., съобщава  TACC . \r\n„Те трябва да бъдат в Украйна през юли. Екипажите подготвят съгласувана процедура за окомплектоването на тези кораби и за съвместно обучение в база в Балтимор (САЩ). Урежда ме последните мерки, които трябва да предприемем за да може катерите да пристигнат в Украйна възможно най-скоро“, каза той. \r\nПо-рано на Киев бяха предадени два американски патрулни кораба от клас Island, които са били в експлоатация в бреговата охрана на САЩ. Тържественото подписване на споразумението за прехвърляне на катерите се състоя в базата на бреговата охрана на САЩ в Балтимор с участието на президента на Украйна Петро Порошенко. Превод и редакция : Калоян Пенков", "date": "2018.12.28", "title": "ТАСС: В Киев заявиха, че ще получат американски патрулни катери през юли 2019 г."}
{"url": "http://www.focus-news.net/news/2018/12/28/2606576/ria-novosti-broyat-na-zhertvite-v-kayro-narasna-na-trima-dushi.html", "text": "Броят на жертвите след взрива до туристически автобус в Кайро нарасна на трима души, египетският водач е починал от раните си, съобщи министър председателят на Египет Мустафа Мадбули, предава  РИА Новости . \r\n„За съжаление току-що научихме, че водачът, гражданин на Египет, е починал от наранявания на операционната маса в реанимацията“, заяви премиерът на страната. \r\nТой добави, че сред пострадалите има двама души, които са в критично състояние и лекарите се борят за живота им. \r\nПо-рано египетското вътрешно министерство съобщи, че при експлозията на самоделно устройство са убити двама туристи от Виетнам, а 12 души са ранени.  Превод и редакция : Калоян Пенков", "date": "2018.12.28", "title": "РИА Новости: Броят на жертвите в Кайро нарасна на трима души"}
{"url": "http://www.focus-news.net/news/2018/12/28/2606567/ria-novosti-evrokomisar-otseni-vliyanieto-na-zaplahite-na-tramp-varhu-severen-potok-2.html", "text": "Заплахите на американския президент Доналд Тръмп няма да спрат изграждането на газопровода „Северен поток 2“, заяви европейският комисар по бюджета Гюнтер Йотингер, предава  РИА Новости . \r\n„Никога не съм бил поддръжник на „Северен поток 2“. Но истината е, че газопроводът се строи от доста време и сега не може да бъде толкова лесно спрян. Заплахите на Тръмп не са причина за това“, заяви еврокомисарят. \r\nЕвропейският комисар също смята за важно „Газпром“ да сключи справедливо споразумение за по-нататъшното използване на съществуващите линии, минаващи през Украйна. \r\nГерманският канцлер Ангела Меркел от своя страна многократно е отбелязвала, че Берлин разглежда проекта „Северен поток 2“ като търговски, но в същото време свързва неговата реализация със запазването на транзита на руски газ през Украйна. Руската страна също така многократно е заявявала, че проектът е изцяло търговски и конкурентен и посочи, че това не означава прекратяване на транзита на руски газ през Украйна към ЕС. Превод и редакция : Калоян Пенков", "date": "2018.12.28", "title": "РИА Новости: Еврокомисар оцени влиянието на заплахите на Тръмп върху „Северен поток 2“"}
{"url": "http://www.focus-news.net/news/2018/12/28/2606579/ria-novosti-netanyahu-se-sreshtna-s-noviyat-prezident-na-braziliya.html", "text": "РИА Новости: Нетаняху се срещна с новият президент на Бразилия \r\nМинистър-председателят на Израел Бенямин Нетаняху пристигна в Рио де Жанейро, където се срещна с новоизбрания бразилски президент Жаир Болсонаро, съобщава  РИА Новости . \r\nПървоначално Нетаняху се срещна очи в очи с Болсонаро, след което към тях се присъединиха членове на израелската делегация и представители на бразилската администрация. Бразилският президент обеща да посети Израел скоро и да засили сътрудничеството с еврейската държава в различни области. По време на срещата Болсонаро връчи на Нетаняху най-високия почетен национален орден на страната, с който в миналото са удостоявани бившия американски президент Дуайт Айзенхауер и кралица Елизабет II. \r\n„Ние правим важен съюз със държава, чието население е почти четвърт милиард души. Нашето сътрудничество ще помогне на гражданите на двете страни в икономическата, технологичната и военната сфера, както и ще помогне за укрепването международния статут на Израел“, заяви премиерът в края на срещата. \r\nНетаняху ще посрещне Нова година в Бразилия и ще вземе участие в инаугурацията на Болсонаро. Той ще проведе работни срещи с министрите на външните работи и отбраната на Бразилия. Израелският премиер планира също да се срещне с държавния секретар на САЩ, Майк Помпео, с чилийския президент Себастиан Пинера и с представители на еврейски организации в Бразилия. Превод и редакция : Калоян Пенков", "date": "2018.12.28", "title": "РИА Новости: Нетаняху се срещна с новият президент на Бразилия"}
{"url": "http://www.focus-news.net/news/2018/12/28/2606548/afp-siriyskata-armiya-ne-e-v-manbidzh-tvardyat-amerikanskite-voenni.html", "text": "Правителствената армия на президента Башар Асад не е влязла в северния сирийски град Манбидж. Това твърдят американските военни, предава  AFP ,  като припомня, че по-рано през деня бе съобщено, че силите на Дамаск са влезли в града и са издигнали националния флаг. \r\n„Въпреки невярна информация за промените във военните сили в град Манбидж (ръководената от САЩ коалиция) не е забелязала никакви признаци, че тези твърдения са верни\", заяви говорителят на Централното командване на САЩ лейтенант полковник Ърл Браун. \r\nМанбидж е стратегически град, разположен в близост до турската граница. Там са разположени кюрдски сили, а също американски и френски войски за специални операции, които ги подпомагат. Предстои военните на САЩ да се изтеглят от Сирия – решение, което бе обявено миналата седмица от лидера на Вашингтон Доналд Тръмп. Тереза Герова", "date": "2018.12.28", "title": "AFP: Сирийската армия не е в Манбидж, твърдят американските военни"}
{"url": "http://www.focus-news.net/news/2018/12/28/2606578/tass-darzhavnata-granichna-sluzhba-na-ukrayna-otreche-za-vdigane-na-zabranata-za-vlizane-na-mazhe-ot-rusiya.html", "text": "Ограниченията за влизане в Украйна на мъже от Русия на възраст между 16 и 60 години остават непроменени, въпреки прекратяването на военното положение в редица региони на страната. Това заяви говорителят на Държавната гранична служба Олег Слободян, предава  TACC . \r\n„Ограниченията действат както и преди. В зоната на повишеното внимание на граничните служители са граждани на държави от рисковата категория, включително от Руската федерация“, съобщи Слободян. \r\nПо-рано украинските медии разпространиха информация във връзка с украинската агенция за гранична охрана, че забраната за влизане на руски мъже е била премахната. Превод и редакция : Калоян Пенков", "date": "2018.12.28", "title": "ТАСС: Държавната гранична служба на Украйна отрече за вдигане на забраната за влизане на мъже от Русия"}
{"url": "http://www.focus-news.net/news/2018/12/28/2606569/ria-novosti-deputat-komentira-vdiganeto-na-zabranata-za-vlizane-na-ruski-mazhe-v-ukrayna.html", "text": "Вдигането на забраната за влизане в Украйна за мъже от Руската федерация между 16 и 60 години свидетелства, че Киев признава неправомерността на взетото по-рано решение, заяви Антон Морозов, член на комисията по международни въпроси в Държавната дума, съобщава  РИА Новости . \r\nГоворителят на Държавната гранична служба на Украйна, Олег Слободян, заяви, че забраната за влизане в Украйна на мъже от Русия между 16 и 60 години е била премахната, но целите на посещението ще бъдат проверявани. \r\n„Мисля, че тази забрана вече удря интересите на самите украинци и много от тях са недоволни, че техните роднини от Русия не могат да ги посетят за новогодишните празници. Очевидно те са изпратили съответните си жалби, а режимът в Киев реши да направи отстъпки“, каза Морозов. Превод и редакция : Калоян Пенков", "date": "2018.12.28", "title": "РИА Новости: Депутат коментира вдигането на забраната за влизане на руски мъже в Украйна"}
{"url": "http://www.focus-news.net/news/2018/12/28/2606529/kathimerini-ankara-ospori-suvereniteta-na-atina-i-nikoziya-s-nov-navigatsionen-teleks.html", "text": "Турция обяви, че ще изпрати изследователския кораб „Чешме“ за извършване на проучвания в район, простиращ се от южната част на Кипър до Северно Егейско море, съобщава електронното издание на гръцкия вестник  Kathimerini ,  като подчертава, че чрез съответното навигационен телекс Анкара оспорва суверенитета на Атина и Никозия.  \r\nСпоред навигационния телекс, „Чешме“ ще проведе проучвания в три района от Изключителната икономическа зона на Кипър (ИИЗ) и две в континенталния шелф на Гърция на юг от остров Кастелоризо. След това той ще продължи да проучва в три области в Егейско море - югозападно от Тилос, северно от Икария и западно от Лесбос. \r\n„Чешме“ започна своя курс от турския пристанищен град Искендерун в четвъртък и се очаква да приключи със задачите си до 30 декември. \r\nНавигационният телекс се разглежда като ясно послание към Атина и Никозия по отношение на намеренията на Турция в Егейско море и Източното Средиземноморие. Той бе разпространен на фона на поредица от провокативни коментари от турски официални лица и извършването на серия нарушения на гръцкото въздушно пространство от турски изтребители. Тереза Герова", "date": "2018.12.28", "title": "Kathimerini: Анкара оспори суверенитета на Атина и Никозия с нов навигационен телекс"}
