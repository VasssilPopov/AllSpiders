{"url": "http://www.focus-news.net/news/2017/07/25/2419333/api-peshehodniyat-most-pri-42-ri-km-na-am-trakiya-koyto-shte-bade-demontiran-utre-prez-noshtta-e-chastna-sobstvenost.html", "text": "Пешеходният мост при 42-ри км на АМ „Тракия“, който ще бъде демонтиран утре през нощта (от 21.00 часа на 26 юли до 5.00 часа на 27 юли) е частна собственост. Поради лошото му състояние Районна прокуратура - Ихтиман, Агенция „Пътна инфраструктура” и кметът на община Ихтиман дадоха предписания за неговото обезопасяване на фирмата собственик на съоръжението. Фирмата отказа да предприеме действия по неговото обезопасяване и предпочете да го премахне. Това съобщиха от пресцентъра на Агенция \"Пътна инфраструктура\". \r\nУтрешният демонтаж на пасарелката се извършва със заповед за временна организация на движението на директора на ОПУ -\r\n София и е за сметка на фирмата собственик на съоръжението, която трябва да приключи с премахването му от АМ „Тракия” до 5.00 часа сутринта на 27 юли.\r\nПо време на демонтажа, движението в участъка при 42-ри километър на АМ „Тракия“, в района на мотел „Ихтиман“ ще се осъществява през локалните платна вляво и дясно на съществуващите търговски крайпътни обекти. Трафикът в посока Пловдив ще бъде пренасочен през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“.\r\nНеобходимо е шофьорите да карат внимателно и да спазват пътната сигнализация по обходния маршрут.", "date": "2017.07.25", "title": "АПИ: Пешеходният мост при 42-ри км на АМ „Тракия“, който ще бъде демонтиран утре през нощта е частна собственост"}
{"url": "http://www.focus-news.net/news/2017/07/25/2419335/ria-novosti-mahmud-abbas-zayavi-che-palestinskata-avtonomiya-ne-planira-da-vazstanovyava-otnosheniyata-s-izrael.html", "text": "Президентът на Палестинската автономия Махмуд Аббас заяви, че няма да възстанови връзките с Израел, въпреки демонтажа на металодетекторите при входа на Храмовия хълм в Йерусалим, предаде  РИА Новости.\r\n„Засега няма да се върнем към положението, което бе до 14 юли. Няма никакви намерения за това“, заяви Аббас. Той добави, че едва след отмяната на всички нови мерки на израелските власти по отношение на Храмовия хълм Палестинската автономия ще разгледа въпроса за двустранните отношения. „Всички нови израелски мерки трябва да бъдат отменени. Когато ситуацията в Йерусалим се нормализира, тогава и ще продължим работата си над двустранните отношения“, заключи Аббас. \r\nИзраелските власти по-рано демонтираха металодетекторите от входовете към Храмовия хълм в Йерусалим, които предизвикаха масови протести от страна на арабско-мюсюлманската общност.  Виктор Турмаков", "date": "2017.07.25", "title": "РИА Новости: Махмуд Аббас заяви, че Палестинската Автономия не планира да възстановява отношенията с Израел"}
{"url": "http://www.focus-news.net/news/2017/07/25/2419329/sport-lestar-otkaza-na-roma-transfer-na-riyad-mahrez.html", "text": "Ръководството на Рома е поискало от Лестър трансфер на полузащитника Рияд Махрез, предлагайки за алжиреца 35 млн. евро, но е получило отказ. \r\nПрез последния сезон Махрез проведе 58 мача с Лестъп, отбелязвайки десет попадения.  Виктор Турмаков", "date": "2017.07.25", "title": "Спорт: Лестър отказа на Рома трансфер на Рияд Махрез"}
{"url": "http://www.focus-news.net/news/2017/07/25/2419331/predstoyashti-mezhdunarodni-sabitiya-za-26-yuli-agentsiya-fokus.html", "text": "Министър-председателят на Испания Мариано Рахой ще дава показания като свидетел в голям съдебен процес за корупция. \r\n*** Русия и Китай ще проведат мащабни общи военноморски учения в Балтийско море.\r\n*** Европейската комисия ще обяви действия срещу Полша за нарушаването на правилата на ЕС, предприемайки спорна съдебна реформа. \r\n*** Държавният секретар на САЩ Рекс Тилърсън ще се срещне с министър-председателя на Ливан Саад Харири.\r\n***", "date": "2017.07.25", "title": "Предстоящи международни събития за 26 юли /Агенция „Фокус“/"}
{"url": "http://www.focus-news.net/news/2017/07/25/2419332/ministar-valentin-radev-nyama-vrazka-mezhdu-napadeniyata-nad-zhurnalista-ot-bnt-i-dvete-zheni-na-bul-dragan-tsankov.html", "text": "Според информацията до момента, между двата последни случая на агресивно поведение от вчера и днес в столицата няма връзка. Това каза министърът на вътрешните работи Валентин Радев след извънредна работна среща с участието на главният секретар, директорите на ГДНП и СДВР и ръководителите на столичните полицейски управления, съобщиха от пресцентъра на МВР. „Изненадани сме от случаите на агресия от последните дни, затова реших да присъствам на срещата с началниците на районните управления в София. Професионалното ръководство обсъжда какви конкретни мерки да предложат и предприемат, за да се подобри сигурността в сезон, в който криминогенната обстановка е по-скоро овладяна“, посочи той. „Усилване на патрулите, засилване на вниманието към криминогенните елементи, включително и извън София, са сред мерките, които дискутирахме. Обсъдихме и случаи извън района на Борисовата градина и подходящи механизми за подобряване на обстановката на сигурност, така че да спрем изява на подобна агресия, за да са спокойни гражданите. Професионалистите в МВР и СДВР  ще направят обстоен анализ и ще предложат професионални стъпки срещу всички прояви на агресия, включително и на опити на посегателство срещу полицейски служители, но нека първо приключи разследването по двата последни случая, за които засега няма  обяснение“, обясни вътрешният министър. \r\n„Срещата бе мотивирана от нападения в района на Борисовата градина през последните два дни, днешния инцидент определяме като брутален хулигански акт“, заяви главният секретар на МВР Младен Маринов след срещата с полицейските началници в София. „След като междувременно с директора на ГД „Национална полиция“ Христо Терзийски разговаряхме с пострадалия и получихме информация за случая, поставихме конкретни задачи на колегите от РУ-СДВР и началника на „Криминална полиция“ – СДВР“, поясни Маринов и допълни, че предстои много работа за изясняване на този инцидент по хулигански подбуди, за който липсва конкретен мотив и пострадалият по никакъв начин не е предизвикал агресията. \r\n„Коментирахме разположението на патрулите около Софийския университет и Борисовата градина, както и мерки за инструктажа на патрулите в тези райони. Набелязали сме места за проверка, като профилът на нападателите най-вероятно е свързан с лица от криминалния контингент или  дори непълнолетни. Има вероятност нападателите да са засечени, затова разпоредихме мерки за запазване на записите от камерите в района, дори и от по-отдалечени обекти, за да се направи обстоен преглед“, допълни Христо Терзийски. \r\nНа срещата началникът на Първо РУ-СДВР комисар Георги Хаджиев е докладвал, че от началото на тази година няма регистрирано подобно престъпление в района на Борисовата градина.", "date": "2017.07.25", "title": "Министър Валентин Радев: Няма връзка между нападенията над журналиста от БНТ и двете жени на бул. „Драган Цанков“"}
{"url": "http://www.focus-news.net/news/2017/07/25/2419357/fox-news-severna-koreya-zaplashi-sasht-s-yadren-udar-ako-badat-napraveni-opiti-za-smyana-na-rezhima-v-phenyan.html", "text": "Северна Корея ще удари с „могъщ ядрен чук“ в „сърцето“ на САЩ, ако президентът Доналд Тръмп се опита да организира смяна на режима в Пхенян, предава Fox News .\r\nИзявлението, направено по държавната информационна агенция на КНДР, идва във време, когато напрежението между двете страни е високо, заради скорошните ракетни изпитания на Пхенян.\r\nПричината за гневното изказване на Северна Корея , са изказванията на директора на ЦРУ Майк Помпео по време на Форума за сигурност в Аспен.\r\nВ изказването си Помпео не спомена, че САЩ планират властова промяна в Пхенян, но все пак заяви, че крайната цел на администрацията би била „смяна на режима“. \r\nМайк Помпео подчерта, че американската дипломация е убедила Китай в нуждата от въздържане на Ким Чен-ун. Той добави, че ЦРУ има „широка гама от възможности“ за справяне със севернокорейската цаплаха.\r\nОт своя страна севернокорейските медии заявиха, че Помпео показва „неграмотност“ относно Северна Корея, както и „изключителната некомпетентност на американската разузнавателна общност“. Те добавиха, че Майк Помпео  „горчиво ще изпита катастрофалните и мизерни последствия от размахването на малките си юмручета“ срещу КНДР. Симеон Миланов", "date": "2017.07.25", "title": "Fox News: Северна Корея заплаши САЩ с ядрен удар, ако бъдат направени опити за смяна на режима в Пхенян"}
{"url": "http://www.focus-news.net/news/2017/07/25/2419336/kyustendil-domat-za-vazrastni-hora-s-uvrezhdaniya-poluchi-kato-darenie-spetsializiran-avtomobil.html", "text": "Домът за възрастни хора с увреждания в Кюстендил е получил като дарение специализиран автомобил. Това съобщи за Радио „Фокус” – Кюстендил Анелия Велинова, директор на Дом за възрастни хора с физически увреждания „Ильо войвода”. Автомобилът е специализиран за транспортиране на хора с физически увреждания. „С особено чувство на радост и удовлетворение приемаме нашата нова придобивка, станала възможна благодарение на дарителството. Добротата и съпричастността показаха, че и най-смелите мечти могат да се реализират, а ние да следваме своите принципи на работа или накратко казано – да подхождаме с професионализъм към грижата”, каза Анелия Велинова. По думите ѝ радостта сред потребителите е голяма, защото удобствата и съвременните механизирани средства на автомобила за качване и слизане са несравними с досегашния автобус.\r\nВенцеслав ИЛЧЕВ", "date": "2017.07.25", "title": "Кюстендил: Домът за възрастни хора с увреждания получи като дарение специализиран автомобил"}
{"url": "http://www.focus-news.net/news/2017/07/25/2419338/ahlulbayt-islyamska-darzhava-e-izgorila-zhivi-deset-svoi-chlenove-v-irakskiya-grad-tel-afar.html", "text": "Бригаден генерал Мохамед ал Джубори от общото командване на иракските въоръжени сили съобщи, че „Ислямска държава“ е екзекутирала 10 от собствените си членове в центъра на държания под неин контрол град Тел Афар пред десетки други терористи и пред жителите на града, предаде  AhlulBayt.\r\n„Те са заявили на тълпата, че това са предатели, опитали се да дезертират“, заяви ген. Ал Джубори. „Ислямска държава“ е запалила живи терористите, които са били със завързани очи и белезници. \r\nГенералът посочи, че главатарите на „Ислямска държава“ казват на жителите на Тел Афар, че поражението им в Мосул е в резултат на предателство от други главатари и членове на групировката, които не са останали верни на клетвата си към организацията и са сътрудничили с иракските въоръжени сили.  Виктор Турмаков", "date": "2017.07.25", "title": "AhlulBayt: „Ислямска държава“ е изгорила живи десет свои членове в иракския град Тел Афар"}
{"url": "http://www.focus-news.net/news/2017/07/25/2419339/natali-petrova-bansko-film-fest-pochti-vsichki-filmi-v-tazgodishnoto-izdanie-na-lyatnata-filmomaniya-pod-zvezdite-v-bansko-sa-poluchili-nagradi.html", "text": "Почти всички филми, които ще бъдат представени тази година в „Лятната филмомания под звездите“ в Банско, са получили награди. Това каза за Радио „Фокус“ – Пирин Натали Петрова, директор и основател на „Банско Филм Фест“. По думите ѝ герои в тези филми са едни от най-големите звезди в екстремните спортове, голяма част от които вече са били гости на филмовия фестивал в Банско, а други тепърва ще гостуват. Тя посочи, че огромна част от филмите са снимани буквално с риск за живота на най-труднодостъпните и екзотични точки на планетата. „Както казва един от режисьорите на филмите: „Човек няма как да премине по всички пътеки, може да опита“, но тъй като човешкият живот не стига да отидем навсякъде, точно чрез този филмов маратон, ние предизвикваме публиката. Както казва нобеловият лауреат Умберто Еко: „Всеки човек всеки ден трябва да обогатява своята памет и да разширява своите хоризонти“, така че това са едни филми, които са уроци по история и география – едни истински истории, предадени чрез способите на киноизкуството“, коментира Натали Петрова. Тя каза още, че входът за киноманията е свободен и могат да се присъединят всички хора, които желаят да разнообразят почивката и ежедневието си.\r\nНатали СТЕФАНОВА", "date": "2017.07.25", "title": "Натали Петрова, „Банско Филм Фест“: Почти всички филми в тазгодишното издание на „Лятната филмомания под звездите“ в Банско са получили награди"}
{"url": "http://www.focus-news.net/news/2017/07/25/2419341/ria-novosti-samolet-na-tarkish-earlayns-e-katsnal-izvanredno-v-alzhir-poradi-signal-za-bomba.html", "text": "Самолет на авиокомпания „Търкиш Еърлайнс“, летящ по маршрута Истанбул-Казабланка, е извършил извънредно кацане на международното летище в Алжир след сигнал за заложена на борда бомба, предаде РИА Новости, позовавайки се на местни медии.\r\nЕкипажът е взел решение да извърши извънредно кацане на най-близкото летище, за да провели съобщението. След кацането всички пътници са били евакуирани и е била проведена проверка.  На борда на самолета не е открит експлозив.  Виктор Турмаков", "date": "2017.07.25", "title": "РИА Новости: Самолет на „Търкиш Еърлайнс“ е кацнал извънредно в Алжир поради сигнал за бомба"}
{"url": "http://www.focus-news.net/news/2017/07/25/2419342/nimh-gradushka-s-golemina-15-mm-e-padnala-v-kazanlak-v-shumen-goleminata-y-e-12-mm.html", "text": "В Казанлък е паднала градушка с големина 15 мм, а в Шумен - 12 мм. Това съобщиха за Агенция „Фокус“ от Националния институт по метеорология и хидрология (НИМХ) към БАН. В София също е паднала градушка с големина 10 мм, а в Разград с 0.4 мм. Най-много дъжд е валял в Русе- 24 л/кв. м и в Силистра- 22 л/кв. м.", "date": "2017.07.25", "title": "НИМХ: Градушка с големина 15 мм е паднала в Казанлък, в Шумен големината й е 12 мм"}
{"url": "http://www.focus-news.net/news/2017/07/25/2419343/stara-zagora-biblioteka-iskra-v-kazanlak-shte-bade-domakin-na-izlozhbata-balgarski-arhitekturen-modernizam-obraztsi-ot-20-te-30-te-40-te.html", "text": "Библиотека „Искра“ в Казанлък ще бъде домакин на изложбата „Български архитектурен модернизъм. Образци от 20-те, 30-те, 40-те“, каза за Радио „Фокус“ директорът на библиотеката Анна Кожухарова. Тя поясни, че Казанлък ще бъде третият град за изложбата, която е пътуваща. Досега тя е представена във Варна и Бургас, а след Казанлък, където ще бъде открита на 3 август от 17.00 часа, ще гостува в градовете Пловдив, Габрово и София. Изложбата представя близо 30 образци - апартаментни сгради, фамилни къщи, индустриална и религиозна архитектура и други обществени сгради, както и допълнителна достъпна информация за архитектурата и историята от 20-те, 30-те и 40-те години на XX век. В нея ще бъде представена и сградата на Библиотека „Искра“ - една от представителните сгради в Казанлък. „Целта на изложбата е да покаже, че голяма част от нашите градове са застроени в периода между двете световни войни, при това от талантливи архитекти, които са творили на световно ниво“, поясни Анна Кожухарова. \r\nСлед откриване на изложбата ще се проведе кръгла маса, свързана с историята и опазването на културното наследство. Ще бъде проведена и специализирана обиколка сред най-представителните сгради строени в стила на модернизма в Казанлък.\r\nИзложбата „Български архитектурен модернизъм. Образци от 20-те, 30-те, 40-те“ е първото събитие от програмата на Празници в Долината на тракийските царе 2017.\r\nСлавяна ГАЙДАРОВА", "date": "2017.07.25", "title": "Стара Загора: Библиотека „Искра“ в Казанлък ще бъде домакин на изложбата „Български архитектурен модернизъм. Образци от 20-те, 30-те, 40-те“"}
{"url": "http://www.focus-news.net/news/2017/07/25/2419036/express-dzheremi-korbin-mozhe-da-se-sblaska-s-bunt-v-sobstvenata-si-partiya.html", "text": "Работническата партия на Великобритания отново се намира във фаза на вътрешни сблъсъци, след като важни фигури се противопоставиха на желанието на Джереми Корбин Великобритания да излезе от единния пазар на Европейския Съюз, пише Express.\r\nЕдин от авторитетните депутати на партията Чука Умуна и Първия министър на Уелс Каруин Джоунс настояха, че Великобритания трябва да остане част от единния пазар на ЕС, след като страната напусне общността през 2019 г.\r\nТе направиха своите коментари, след като Корбин заяви, че Работническата партия е за пълен разрив с ЕС, а един от най-близките му съюзници – Бари Гардинър, дори отиде по-далеч и предупреди, че оставането в единния пазар ще е „катастрофа“ за страната.\r\nПревод и редакция:", "date": "2017.07.25", "title": "Express: Джереми Корбин може да се сблъска с бунт в собствената си партия"}
{"url": "http://www.focus-news.net/news/2017/07/25/2419021/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Израелски служител на силите за сигурност е намушкан с отвертка в стомаха в посолството на Израел в Йордания, предава The Jerusalem Post .\r\nНападателят Мохамед Закария ал Дававдех е застрелян и убит на място. Освен това при инцидента е загинал и втори йорданец от раните си.\r\nСпоред предварителните доклади, израелският охранител е с леки рани.\r\nЙорданските власти отказват да позволят на израелския охранител да бъде транспортиран в Израел.\r\nДвама йорданци, работещи за мебелна фирма влезнаха в сградата на посолството и откриха огън, заявиха от йорданската полиция в изявление.\r\nЕдин от йорданските работници е застанал зад израелския служител на реда и го е намушкал с отвертка. Израелецът е застрелял нападателя си, след което е паднал на земята.\r\nЙорданските власти заявиха, че са затворили посолството след нападението. Силите за сигурност на Кралство Йордания са разположи десетки служители на антитерористичните отряди около израелското посолство.\r\nПрез нощта, още преди повечето медии да разпространят тази информация, депутатът от „Ционисткия съюз“ Ксения Светлова написа в социалните мрежи, че е имало „опасен инцидент със сигурността“ в посолството в Йордания. Тя призова йорданското правителство да вземе нужните мерки за обезопасяването на посолството и служителите му.\r\nНападението срещу посолството идва два дена след като хиляди демонстранти в Аман протестираха срещу израелските антитерористични мерки на Храмовия хълм в Ерусалим, скандирайки:\r\n„Колко хубаво е да убиваш войници от Ерусалим.“\r\n*** Джаред Къшнър, старши съветник и зет на държавния глава на САЩ Доналд Тръмп, планира да представи детайли за четири срещи, които е провел с представители на Руската федерация по време на президентската кампания от 2016 г., включително и с руски адвокат, съобщава вестник The Washington Post>.\r\nКъшнър защити взаимоотношенията си с руския посланик Сергей Кисляк и други официални лица на Москва като типични контакти, които е провел в ролята си на лице на кампанията на Тръмп за връзка с чужди правителства, според изготвено от него изявление с обем от 11 страници, което планира да представи пред Конгреса.\r\nКъшнър трябва да свидетелства на заседание при затворени врати - най-напред пред Комисията по разузнаване в Сената, а след това и пред Конгреса.\r\n*** В понеделник в Истанбул започна делото срещу общо 17 изпълнителни директори и журналисти от  турския вестник „Джумхуриет“, пише Hurriyet. Двама от заподозрените се укриват, 11 от тях са задържани, а останалите шестима са на свобода, но все пак са подсъдими. \r\nПо време на изслушването главният редактор на изданието Мурат Сабунчу поиска неговото изказване да бъде отложено за 25 юли, тъй като неговите документи и материалите от вестника са конфискувани. По-късно съдът прие неговата молба. \r\nИзпълнителният директор на „Джумхуриет“ Акин Аталай описа разследването на вестника като „напълно законно убийство“, подчертавайки, че то цели или да принуди вестника да замълчи, или да се поеме контролът над него. Освен това той допълни, че ежедневникът няма никакви отношения с организациите, които са инфилтрирали държавата.\r\n*** САЩ и Япония подчертаха необходимостта от задълбочаване на сътрудничеството между двете държави срещу „широкомащабните“ киберзаплахи, пише американския вестник The Hill. \r\nВ края на миналата седмица в Токио двете страни проведоха своя пети съвместен диалог в областта на киберсигурността. На срещата бяха разгледани областите, в които двете страни могат да задълбочат сътрудничеството си при споделянето на информация и при защитата от кибератаки. \r\nВ съвместното изявление на Държавния департамент в понеделник  беше уточнено, че Токио и Вашингтон са обсъдили въпроса за киберсигурността при подготовката на предстоящите Олимпийски игри в Токио през 2020г.", "date": "2017.07.25", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/07/25/2419023/uawire-pentagonat-izrazi-samneniya-che-turtsiya-shte-zakupi-s-400-ot-rusiya.html", "text": "Появилите се информации, че Турция смята да закупи от Русия противовъздушни системи С-400 не са верни, според председателят на Съвета на началник-щабовете на САЩ, генерал Джозеф Дънфорд, предаде UAWire.\r\nСпоред Дънфорд, САЩ обръща огромно внимание на отношенията си с Турция. „Бил съм в Турция 12 пъти само за тази година“, сподели той. Генералът подчерта, че отношенията с Турция са „критични“ за САЩ, въпреки че двете страни имат недоразумения относно хода на военната кампания в Сирия. Независимо от протестите на Анкара, САЩ оказва подкрепа на кюрдските формирования в тяхната борба срещу джихадистите, обясни Дънфорд.\r\nПопитан относно покупката на ракетния комплекс С-400 от Турция, Дънфорд заяви, че тази информация е невярна. „Тези спекулации в медиите са невярни. Турция не е купила системата С-400 от Русия, но ако това се случи, ще имаме повод за притеснение.“", "date": "2017.07.25", "title": "UAWire: Пентагонът изрази съмнения, че Турция ще закупи С-400 от Русия"}
{"url": "http://www.focus-news.net/news/2017/07/25/2419334/zhivko-martinov-napuska-narodnoto-sabranie-nachelo-na-oblastnata-struktura-na-gerb-v-dobrich-zastava-vitseadmiral-plamen-manushev-obzor.html", "text": "Живко Мартинов напуска Народното събрание, а временно начело на областната структура на ГЕРБ в Добрич застава вицеадмирал Пламен Манушев. Това стана ясно по време на пресконференция на ГЕРБ в Добрич. Заместник-председателят на ГЕРБ Цветан Цветанов заяви, че предстои Изпълнителната комисия на ГЕРБ да реши дали депутатът от ГЕРБ Живко Мартинов ще бъде изключен от партията. Цветанов благодари на Мартинов, че ще напусне българския парламент, за да не пречи нито на разследването и преди всичко - да не се руши авторитета на партия ГЕРБ и на министър-председателя Бойко Борисов. На пресконференцията Цветан Цветанов обяви новото временно ръководство на областната и общинска структура на партията. Народният представител на партията от Добрич и водач на листата за региона вицеадмирал Пламен Манушев ще бъде областен координатор на ГЕРБ. Общинската организация ще се ръководи от Красимир Николов, който заема поста зам.-областен управител на Добрич. До избора на временното ръководство в ГЕРБ – Добрич се стигна след като лидерът на ГЕРБ Бойко Борисов разпореди на заместник-председателя на партията Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ПП ГЕРБ – Добрич. Това се случи след като на досегашния председател на общинското ръководство на ПП ГЕРБ в Добрич Живко Мартинов му бе поискан имунитета като народен представител, затова, че използвал името на премиера, за да придобие  4 тона суджук и  заради други злоупотреби с власт.\r\nПаралелно с промените в ръководството на ПП ГЕРБ – Добрич говорителят на главния прокурор Румяна Арнаудова обяви, че има индикации, че свидетели, които съдействат на прокуратурата в разследването срещу Живко Мартинов, са подложени на натиск. По думите й за част от свидетелите по случая натискът е заплаха за лична саморазправа, за други – че ще им се попречи на бизнеса. Междувременно в Добрич бяха проведени и разпити на свидетели във връзка с обвиненията срещу народния представител.", "date": "2017.07.25", "title": "Живко Мартинов напуска Народното събрание, начело на областната структура на ГЕРБ в Добрич застава вицеадмирал Пламен Манушев (ОБЗОР)"}
{"url": "http://www.focus-news.net/news/2017/07/25/2419024/the-jerusalem-post-personalat-na-izraelskoto-posolstvo-v-aman-veche-e-v-izrael.html", "text": "Целият персонал на израелското посолство в Аман, заедно с пазача, който беше нападнат, се е завърнал в своята родина, в резултат от напрегнати преговори между Ерусалим и Аман, предава The Jerusalem Post.\r\nВ съобщение, пуснато от офиса на министър председателя Бенямин Нетаняху, се казва, че персонала на посолството се е прибрал в Израел през моста Аленби. Това е станало възможно заради близкото сътрудничество между Израел и Йордания.\r\nПрез целия ден (Понеделник 24.07) правителството на Израел се опитваше по различни канали да свали напрежението, предизвикано от инцидента в Аман.\r\nБенямин Нетаняху каза, че е говорил два пъти с посланика на Израел в Йордания и с охранителят, който беше в основата на инцидента.\r\n„Уверих охранителя, че ще го върнем в Израел, ние имаме опит в това. Казах на двама им, че поддържаме връзка с официални лица от всички нива в Аман, за да приключим инцидента в най-кратки срокове.“\r\nРъководителят на Шин Бет (Израелската служба за вътрешна сигурност), Надав Аргаман, е пътувал за Аман и там е провел преговори с колегите си от Йордания. Това е дало резултат и персоналът на посолството е пуснат да се прибере у дома.\r\nПрипомняме, че драмата започна в Неделя (23.07) вечерта, когато охранител на израелското посолство в Аман беше наръган с отвертка в стомаха от работник, който пренасял мебели за една от резиденциите.\r\nПревод и редакция:", "date": "2017.07.25", "title": "The Jerusalem Post: Персоналът на израелското посолство в Аман вече е в Израел"}
{"url": "http://www.focus-news.net/news/2017/07/25/2419337/zhurnalist-na-bnt-be-napadnat-v-borisovata-gradina-v-sofiya-obzor.html", "text": "Журналистът на БНТ Иво Никодимов бе нападнат и бит от трима мъже в Борисовата градина, в района на Орлов мост. Инцидентът е станал около 15.00 часа. Нападателите са избягали от мястото на инцидента. Иво Никодимов е напуснал мястото на инцидента, отишъл е сам до телевизията и е подал сигнала за нападението върху него. Главният секретар на МВР Младен Маринов обясни, че състоянието на журналиста е стабилно и няма опасност за живота му. Огледът продължава до уточняване на точното място, на което е станал инцидентът. Полицията е отцепила по-голям периметър и търси всякакви следи и улики от извършителите. Младен Маринов посочи, че информацията за инцидента засега е само от пострадалия и няма данни да е имало очевидци. Той уточни, че се търсят камери в района и е ангажиран целият ресурс на СДВР, докато журналистът съдейства за локализиране на точното място. Главният секретар коментира, че няма данни пострадалият да е получавал предварителни заплахи или да свързва нападението с работата си като журналист. По думите му няма данни целта на нападението да е грабеж, затова основната версия, по която се работи е хулиганство.\r\nВ официална позиция БНТ изрази огромно възмущение от бруталното посегателство върху граждани. „Когато агресията е насочена срещу журналисти, тя се превръща в саморазправа със свободата на словото Обществената телевизия винаги е стояла зад ценностите на гражданското общество, които гарантират правата на всеки един гражданин и отговорността той да бъде защитен“, се посочва още в позицията на националната телевизия. \r\nПо-късно в МВР се проведе извънредна среща с участието на главният секретар, директорите на ГДНП и СДВР и ръководителите на столичните полицейски управления във връзка с инцидента. Министър Валентин Радев заяви, че няма връзка между нападенията над журналиста от БНТ и двете жени на бул. „Драган Цанков“. Той обясни, че сред дискутираните мерки са засилване на патрулите и на вниманието към криминогенните елементи, включително и извън София. Обсъдени са подходящи механизми за подобряване на обстановката на сигурност, така че да са спокойни гражданите. Главният секретар на МВР Младен Маринов обясни, че предстои много работа за изясняване на този инцидент по хулигански подбуди, за който липсва конкретен мотив и пострадалият по никакъв начин не е предизвикал агресията. Директорът на ГД „Национална полиция“ Христо Терзийски посочи, че на срещата са коментирани разположението на патрулите около Софийския университет и Борисовата градина, както и мерки за инструктажа на патрулите в тези райони. Набелязани са места за проверка, като профилът на нападателите най-вероятно е свързан с лица от криминалния контингент или дори непълнолетни. Има вероятност нападателите да са засечени, затова са разпоредени мерки за запазване на записите от камерите в района, дори и от по-отдалечени обекти, за да се направи обстоен преглед. На срещата началникът на Първо РУ-СДВР комисар Георги Хаджиев е докладвал, че от началото на тази година няма регистрирано подобно престъпление в района на Борисовата градина. \r\nБиляна ИВАНОВА", "date": "2017.07.25", "title": "Журналист на БНТ бе нападнат в Борисовата градина в София (ОБЗОР)"}
{"url": "http://www.focus-news.net/news/2017/07/25/2419340/bsp-poiska-pozitsiya-ot-kabineta-za-rabotodatelskite-vizhdaniya-za-prosluzheno-vreme-za-borisov-3-temata-ne-stoi-na-dneven-red-obzor.html", "text": "БСП поиска позиция от кабинета за работодателските виждания за „прослужено време“, докато управляващите отново подчертаха, че темата не стои на дневен ред. До задочния спор между управляващи и опозиция се стигна след като преди ден трите национално представени работодателски организации нападнаха синдикатите заради прекратения дебат за отпадането на „клас прослужено“ време. Според тях синдикатите са вредни за икономиката и държавата. По тази причина в  Министерски съвет се проведе среща с работодателски организации. След нея министърът на финансите Владислав Горанов заяви,  че темата клас „прослужено време“ не стои на дневен ред за правителството. Той посочи, че въпросът с допълнителните възнаграждения, по-известни като класове, не е бил извеждан като приоритет на правителството на този етап. Горанов допълни, че има много по-важни неща за решаване. Според него високият тон в ефир или зад камерите не е добрият начин за правене на социален диалог. Той призова синдикати, работодатели и правителство да седнат в Националния съвет за тристранно сътрудничество и да върнат нормалния тон за дебат. Във връзка с казаното от министър Горанов, Нинова посочи, че правителството само си е инсценирало този скандал. „Днес замазват положението. Чухте ли някой да казва, че няма да махат „клас прослужено време“?. Замазват скандала, който сами те си предизвикаха“, заяви Нинова. Лидерът на БСП обяви, че правителството на Борисов е взривило тристранния диалог. Тя призова премиерът и министрите да заявят споделят ли мнението на работодателите, че работниците са търтеи, като обърна внимание, че  вицепремиера Валери Симеонов и депутата от ГЕРБ Менда Стоянова  са заели позицията на страната на работодателите за отмяна на „клас прослужено време\". По думите й Бойко Борисов се е срещнал със синдикатите и е заел тяхната страна. Нинова изтъкна, че това блокира социалния диалог, където трябва да се вземат най-важните решения за доходите на хората. Според нея това блокира и социалната държава. Нинова подчерта също, че за нея е абсолютно неприемливо да се определя правото на свободно сдружаване на работещите хора като вредно за държавата и за икономиката. По думите й това е право не само в България, а в цял свят. Нинова заяви, че БСП не приема определението за работещите хора като търтеи. „Миньорите от Бобов дол, които си чакат заплатите неопределено време и работят при нечовешки условия на труд – търтеи ли са?“, попита Нинова. \r\nДеница КИТАНОВА", "date": "2017.07.25", "title": "БСП поиска позиция от кабинета за работодателските виждания за „прослужено време“, за „Борисов“ 3 темата не стои на дневен ред (ОБЗОР)"}
{"url": "http://www.focus-news.net/news/2017/07/25/2419330/zapochna-poseshtenieto-na-vitsepremierat-ekaterina-zaharieva-v-tirana.html", "text": "Заместник министър-председателят по правосъдната реформа и министър на външните работи на Република България Екатерина Захариева кацна на летище „Майка Тереза” в Тирана. Тя продължава балканската си обиколка с посещение в Република Албания. Това съобщиха от пресцентъра на МВнР.\r\nВизитата е част от инициативата на първия ни дипломат за представяне на приоритетите на предстоящото Българско председателство на Съвета на ЕС през 2018г. Основен фокус сред тях е поставен върху европейската перспектива на страните от региона и водещата роля на България за нейното потвърждаване.  \r\nСлед посещението си в Белград, в албанската столица, на 26 юли, вицепремиерът Захариева ще се срещне с президента Илир Мета и с министъра на външните работи Дитмир Бушати.  \r\nОснова за развитието на отношенията между Република България и Република Албания е подписаният през февруари 1993 г. Договор за приятелство и сътрудничество. Двете страни поддържат отношения на исторически традиционно приятелство, сътрудничество и партньорство, в които не съществуват открити и спорни политически въпроси.  \r\nКонтактите на високо и най-високо равнище са активни.  Потенциални области на развитие, в които има нереализиран потенциал са икономиката и търговията.   \r\nБългарският бизнес в Албания е представен основно от четири по-големи фирми, които развиват дейност в банковата сфера, строителството, минно-добивната индустрия, енергийния сектор.  \r\nДинамично е развитието на туристическия сектор. През 2016 г. албанските туристи в България са 34 009, което е увеличение със 17,3% спрямо предходната година. През миналата година 13 410 български граждани са посетили Албания с цел туризъм, което бележи ръст от 15,4% спрямо данните за 2015 г. Засилен интерес от страна на албанските туристи има към черноморските ни курорти, балнеолечението и възможностите за зимен и ски туризъм. \r\nВажно място в двустранните отношения заема и сътрудничеството в сферата на  образованието, науката и културата, което се развива на основата на подписаната през 1990 г. Спогодба в тази област и тригодишни културни програми. \r\nЕжегодно по силата на Постановление №103/1993 г. на МС албански граждани от български произход се обучават с право на стипендия във висши учебни заведения в България. През 2016 г. 43 албански граждани от български произход са кандидатствали в университети у нас. За обучение през учебната 2016 г. - 2017 г. в български ВУЗ и получаване на образователна степен „бакалавър” са записани 35 души. \r\nСъществуването на общност с българско етническо самосъзнание е мост за сътрудничество и взаимно доверие между двете държави. По данни на ДАБЧ днес в Албания българското етническо малцинство наброява между 35 000 и 45 000 души.  \r\nПарламентите на двете страни са ратифицирали Спогодба за откриване на Културно-информационни центрове в София и Тирана.  \r\nНа 5 август 2013 г., с решение на Общинския съвет на град Балш е подкрепено предложението на почетния консул на България в Албания Селим Ходжай една от улиците в града да носи името „Цар Борис”. Средства за нейното изграждане са отпуснати през октомври 2014 г. с постановление на Министерския съвет на Република България, по линия на Средносрочната програма за развитие и хуманитарна помощ. Улицата, която носи името на Цар Борис I се намира в близост до мястото на откриването на т.нар. „Надпис от Балш”, свързан с българската история. \r\nВ областта на транспорта и инфраструктурната свързаност в региона от общ интерес и за двете страни е довършването на Коридор № 8. Това ще помогне за установяването на пряка железопътна връзка между България и Албания и за увеличаването на възможностите за сътрудничество между двете страни  в сфери от взаимен интерес.", "date": "2017.07.25", "title": "Започна посещението на вицепремиерът Екатерина Захариева в Тирана"}
{"url": "http://www.focus-news.net/news/2017/07/25/2419025/aleksandar-novak-situatsiyata-sas-simens-nyama-da-se-otrazi-na-ruskite-kompanii.html", "text": "Ситуацията с турбините доставени от Сименс не носи рискове за руските компании, отчитайки конкуренцията на пазара, според Министърът на енергетиката на Русия Александър Новак, цитиран от ТАСС.\r\n„Пазарът у нас е напълно конкурентен. Всичко, което доставят от Сименс, може да бъде доставено и от други компании, в това число и в сферата на електроенергетиката. Благодарение на политиката за заместване на вноса, ние се научихме сами да произвеждаме съответстващото оборудване. Не мисля, че те наистина ще излязат от пазара, защото за нас това не носи рискове“, отбеляза Новак.", "date": "2017.07.25", "title": "Александър Новак: Ситуацията със Сименс няма да се отрази на руските компании"}
{"url": "http://www.focus-news.net/news/2017/07/25/2419026/reuters-donald-tramp-shte-pretseni-dali-novi-sanktsii-sreshtu-rusiya-sa-nay-dobrata-sdelka-za-sasht.html", "text": "Президентът на САЩ Доналд Тръмп ще прецени дали нови санкции срещу Русия са „най-добрата сделка“ за американския народ, заяви новоназначения говорител на Белия Дом Сара Сандърс, цитирана от агенция Reuters.\r\n„Той ще изучи предложения закон и ще види как изглежда продукта в завършения му вид“, каза Сандърс на репортери, по време на брифинг даден на самолета Еър Форс Уан.\r\nПревод и редакция:", "date": "2017.07.25", "title": "Reuters: Доналд Тръмп ще прецени дали нови санкции срещу Русия са „най-добрата сделка“ за САЩ"}
{"url": "http://www.focus-news.net/news/2017/07/25/2419027/b.html", "text": "Енергетиката остава в основата на сътрудничеството между София и Баку, заяви посланикът на Азербайджан в България Нагриз Гурбанова в интервю за Trend News Agency.\r\n„Азербайджан разглежда България не само като страна потребител на азербайджански газ, но и като транзитна държава в европейския регион\", поясни дипломатическият представител на Азербайджан в София.\r\nДипломатът също така подчерта, че България напълно подкрепя проекта Южен газов коридор, който предвижда доставката на азербайджански газ за Европа. В тази връзка София гледа на Баку като ключов играч в този проект.\r\nАзербайджан и България подписаха споразумение за доставката на един милиард кубически метра газ годишно, считано от 2020 г., припомня агенцията.\r\n„Освен това, като се има предвид, че производството на газ в Азербайджан ще се увеличи в периода от 2020 г. до 2030 г., правителството на страната и SOCAR смятат България за много важна транзитна страна, и в този контекст има големи шансове за разширяване на сътрудничеството\", увери посланикът.\r\n„През 2013 г. двете държави подписаха споразумение за внос на газ от Азербайджан в България, което ще отговори на една трета от нуждите на страната\", допълни Гурбанова.\r\nГаз от Каспийския регион ще бъде доставян в България чрез нов газопровод между Азербайджан и Гърция - „Междусистемна газова връзка Гърция – България“ .\r\n*** България е позната преди всичко с ол инклузив почивките на море. Но ако се отдалечат от крайбрежните райони, почиващите ще открият една страна, която във вътрешността остава до голяма степен остава непозната за туристите, пише германският национален ежедневник Die Welt.\r\nЗащо не отпуска в България? Плажовете на Испания, Италия и Гърция са препълнени това лято, а Турция продължава да бъде избягвана от туристите, опасяващи се от нападения. Ето защо България все по-често попада във фокуса на летуващите. Страната, която е член на Европейския съюз от 2007 г., предлага много повече от гигантски хотели и евтин алкохол, които до този момент привличаха предимно организираните туристи. \r\nВ непосредствена близост до популярните черноморски курорти има редица забележителности, които може да зарадват туристите – като например византийски крепости и уникални скални пещери. Между тях се простира огромен зелен килим, изпъстрен с цветя в червено, жълто и лилава. А откриващото се небе е по-синьо, отколкото където и да е другаде по крайбрежието. И въпреки това гостите в районите, отдалечени на километри от плажовете, може да се преброят на пръстите на едната ръка.\r\n*** Държавите от западната част на Балканския полуостров попадат в сферата на интересите на четири световни сили – Съединените американски щати, Руската федерация, Китай и Турция. И те не се колебаят – понякога дори твърде директно, да говорят открито за това, което искат от отделните страни и региона като цяло, пише белградското издание Blic.\r\nСътрудникът от Факултета по политология Стефан Сърлич подчерта, че тази ситуация би следвало да бъде разглеждана от два аспекта: стратегически и от гледна точка на сигурността. \r\n„Когато става въпрос за сигурност, Балканите остават единствената област, която не е интегрирана в Европейския съюз, с изключение на Румъния и България. В същото време те са и място, където е необходимо ЕС да докаже, че е в състояние да подреди нещата в задния си двор, да демонстрира успеха на своите политики, и по този начин да спечели легитимност за успешно решаване на други кризи и проблеми“, обяснява Сърлич. \r\nКогато дума за стратегически интерес, той включва САЩ, Русия, Турция, Китай и всички онези, които се стремят да разширят влиянието си в региона. \r\nСпоред директора на Центъра за регионализъм Александър Попов Балканите са неразделна част от Европа, но същевременно страните от региона не са част от Общността. \r\n„Тук винаги е имало пресичане на интереси на различни сили, защото е кръстопът – и икономически, и културен. При новите обстоятелства тези страни все още вървят по пътя към ЕС, но не са част от него, законите му не се прилагат в пълна степен и това отваря възможност за влияние на различни интереси“, обяснява експертът.\r\n*** \"Когато се говори за договора с България ясно трябва да заявим, че ако не беше тъпата политика на правителството на ВМРО-ДПМНЕ спрямо тази държава, изобщо нямаше да има нужда от подобен договор. Така, както ако не беше антиквизацията, ние отдавна като ФИРОМ щяхме да бъдем член на НАТО\", пише в профила си във \"Фейсбук\" бившият премиер на Македония (1998-2002), Любчо Георгиевски.\r\nТекстът продължава: \"Като чета най-новата истерия на ДПМНЕ против договора за добросъседство не мога да се начудя на историческата безписменост на ръководството на тази партия. Колко силна проюгославска идеология господства в моята бивша партия? Колко лицемерие демонстрират определени хора? Антонио Милошоски - фронтменът на тази операция е забравил, че в първото ВМРО неговото най-голямо качество беше, че се декларираше като чист българин.\"\r\nВ заключение Георгиевски смята, че \"ВМРО-ДПМНЕ се превърнало в завършена идеологическа карикатура\".\r\n*** Популярната македонска фолкпевица Елена Валевска вече е неприятна за ВМРО-ДПМНЕ на Никола Груевски, тъй като е твърдяла, че \"Йовано, Йованке\" е стара българска песен.\r\nСпоред електронното издание \"Пулс 24\", веднага след турнето на Валевска в Австралия, тя е дала интервю за българския канал \"Планета\", където е заявила, че \"в Австралия се пеят много български песни като \"Йовано, Йованке\" и \"Я кажи ми, облаче ле бяло\".\r\n*** Призоваваме министър-председателя Зоран Заев да не подписва срамния договор с България, в който не се споменават македонският народ и македонският език. Това се казва в изявление на сдружението „Блаже Коневски“, членове на което и днес се събраха на протест пред сградата на Македонската академия на науките и изкуствата (МАНИ) в Скопие, пише електронното издание „Курир“.\r\n„Господин Заев, 72 години имаме кодифициран език, също толкова години се борим за нашето малцинство в България, нима ще се откажем от нашите братя и сестри в Пиринска Македония? Нима ние ще им кажем, че са българи? Нямаме разбиране за премиера Заев, който очевидно връща бивши дългове, но чии дългове връщате Вие, господа учени? Ако Заев дължи на тези, които го поставиха на власт, вие имате дълг към македонския народ“, отбеляза Любомир Симковски.\r\nОт сдружението подчертаха, че правителството трябва да се откаже от идолопоклонничеството и да застане зад македонския народ, защото в противен случай - „ще бъдете прокълнати и от народа и от първия председател на МАНИ Блаже Коневски“.\r\n„Ако Зоран Заев е готов да се унижава и Вие ли, учени, ще се унижавате? Ако Заев е готов да превие гръбначния стълб, означава ли това, че и Вие, учени, ще направите същота? Ако сте готови да направите това, то ние не сме“, увери Семковски.\r\nТой допълни, че Македония ще влезе в ЕС и НАТО Македония достойно и в изправено положение, а не засрамена и унижена.\r\n*** Гражданин на България е загинал при инцидент в черногорския туристически град Будва, след като е бил блъснат от джет, управляван от сърбин, съобщава македонското електронно издание „Локално“, като се позовава на медийни доклади.\r\nИнцидентът се е случил около 20 часа в неделя (местно време). Първоначално състоянието на българина е било стабилно, но на път за болница е починал.\r\nСърбинът, управляващ джета, е задържан за срок от 72 часа.", "date": "2017.07.25", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/07/25/2419029/reuters-amerikanski-senator-kaza-che-saobshteniyata-za-konsensus-otnosno-novite-sanktsii-sreshtu-rusiya-sa-prezhdevremenni.html", "text": "Председателят на Комисията по външни работи на Сената на САЩ Боб Коркър заяви, че съобщенията за постигнат консенсус относно санкциите срещу Русия, Иран и Северна Корея са преждевременни, предаде Reuters.\r\n„Все още има много работа, но различията относно закона могат да бъдат преодолени бързо“, каза Коркър на репортери. \r\nПревод и редакция:", "date": "2017.07.25", "title": "Reuters: Американски сенатор каза, че съобщенията за консенсус относно новите санкции срещу Русия са преждевременни"}
{"url": "http://www.focus-news.net/news/2017/07/25/2419031/the-jerusalem-post-izrael-shte-premahne-detektorite-za-metal-ot-hramoviya-halm.html", "text": "Израелският Кабинет за сигурност е взел решение да премахне детекторите за метал от входа на Храмовия хълм в Ерусалим и да ги замени с модерно технологично оборудване, наречено от властите „интелигентна система за сигурност“, пише The Jerusalem Post.\r\nКабинетът е стигнал до решението да махне детекторите за метал, след като е приел предложението на охранителната служба на Хълма. На мястото на детекторите ще бъде поставена модерна технология, която ще увеличи сигурността на молителите.\r\nДокато бъдат поставена новата технология, ще бъде увеличено полицейското присъствие. \r\nТехнологичния подход е резултат от интензивни обсъждания на алтернативи на детекторите, които полицията е провела през последната седмица, с водещи компании в сферата на сигурността. \r\nИзбраната технология, която е изключително скъпа, ще има и софтуер за разпознаване на лица.\r\nОсвен тази мярка, се предвижда и чувствително увеличение на полицейското присъсвтвие в района на Храмовия хълм и Стария град на Ерусалим.\r\nПревод и редакция:", "date": "2017.07.25", "title": "The Jerusalem Post: Израел ще премахне детекторите за метал от Храмовия хълм"}
{"url": "http://www.focus-news.net/news/2017/07/25/2419032/vzglyad-konflikt-mezhdu-razlichnite-grupirovki-v-idlib-priblizhava-bashar-asad-kam-okonchatelna-pobeda.html", "text": "След кратък сблъсък между две от ислямистките групировки, контролът на град Идлиб и голяма част от едноименната провинция е преминал в ръцете на най-радикалната и непримирима банда джихадисти - „Хаят Тахрир аш Шам“. Другите групировки в региона или са разпръснати, или са се присъединили към победителите, пише руското издание „Взгляд“.\r\nПровинцията Идлиб е най-гъстонаселената зона в Сирия и продължава да е под властта на терористически организации и някои части от „светската“ опозиция. Нищо чудно, че именно в Идлиб бяха превозени разноцветни „бойци срещу режима“, от многобройни „котли“, които не пожелаха да изоставят своята борба, въпреки че се отказаха от оръжието си.\r\nПълната недоговороспособност на „Хаят Тахрир аш Шам“ и средновековното ѝ поведение не оставят избор. И ако преди разговорите за руско-турска операция в Идлиб се считаха само за слухове и не се отделяха от рамките на стратегията за „деескалация“, то сега нищо не спира операцията да стане факт. От момента, в който взеха властта „черните“ се превърнаха в една огромна мишена за руските ВКС и турската артилерия. В момента даже става дума за удари по цели в самия град Идлиб, който по-рано не беше подложен на ракетни и авио удари.\r\nСъществува вероятност, към унищожението на „Хаят Тахрир аш Шам“, да се включи и оглавяваната от САЩ коалиция, особено след официалното заявление на ЦРУ, че спира да поддържа всички подобни групировки.\r\nПри така развилите се събития „черните“ нямат големи надежди да останат в зоната за деескалация. До преди няколко дни експертите в Москва, Кайро, Аман и Дамаск блъскаха главите си как да процедират с най-радикалните терористи събрани в Идлиб, но сега това е ненужно. Да се договарят с „Хаят Тахрир аш Шам“ е просто безсмислено. Сега ги очакват ракети, които вече пътуват към тях.\r\nПревод и редакция:", "date": "2017.07.25", "title": "„Взгляд“: Конфликт между различните групировки в Идлиб приближава Башар Асад към окончателна победа"}
{"url": "http://www.focus-news.net/news/2017/07/25/2419022/predstoyashti-sabitiya-v-stranata-za-25-yuli-agentsiya-fokus.html", "text": "От 8.00 часа пред главния вход на УМБАЛ \"Св. Анна\" директорът на Клиниката по лицево-челюстна хирургия ще даде информация за състоянието на двете жени, които бяха нападнати на бул. „Драган Цанков“. \r\n***\r\nОт 10.30 часа ще се проведе заседание на Съдийската колегия на Висшия съдебен съвет.\r\n***\r\nОт 10.00 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от \"Булгартрансгаз\" ЕАД за утвърждаване на необходими годишни приходи за периода 2017-2019 г. Ще се проведе и открито заседание за обсъждане на доклад по заявление от \"Булгартрансгаз\" ЕАД за одобряване на бизнес план за развитие на дейността \"пренос на природен газ\" през газопреносните мрежи за периода 2017-2019 г.\r\n***\r\nОт 10.00 часа в градинката „Кристал“ ще бъде открита фотоизложба под надслов „Безмълвните затворници“, организирана от WPX Hosting и фондация „Дана“, в която са участници 28 от кучетата, стопанисвани от Общинско предприятие „Екоравновесие“.\r\n***\r\nОт 10.00 часа в Пресклуб БТА (бул. Цариградско шосе № 49) ще се проведе пресконференция по повод излезлите през изминалите дни в медийното пространство изказвания за работата на здравните заведения за асистирана репродукция и на Центъра за асистирана репродукция (ЦАР).\r\n***\r\nОт 11.00 часа на площада пред храм-паметник „Св. Александър Невски“, официално ще бъдат представени 40 от новите 60 еко автобуса, които тръгват по линиите на градския транспорт в София. На официалното представяне ще пръстават зам.-министър председателят и министър на отбраната Красимир Каракачанов, зам.-министърът на околната среда и водите Николай Кънчев, зам.-министърът на вътрешните работи Стефан Балабанов, зам.-министърът на труда и социалната политика д-р Султанка Петрова, кметът на София Йорданка Фандъкова, евродепутататът Ангел Джамбазки, организационният секретар на ВМРО и секретар на ПГ „Обединени патриоти“ Юлиан Ангелов, председателят на групата в СОС „Патриоти за София“ и представител на ВМРО Карлос Контрера, областният управител на София Николай Пехливанов, както и много други официални лица.\r\n***\r\nОт 11.00 часа в Пресклуб БТА ще се проведе пресконференция на EOS в България, на която ще бъдат оповестени резултатите от ежегодното проучване на EOS Group „Навици на плащане в Европа“.\r\n***\r\nОт 11.30 часа в пресклуб „България” на Националния стадион „Васил Левски” ще се проведе пресконференция във връзка с тазгодишното издание на Еко Рали България.\r\n***\r\nОт 11.30 часа в концертната зала на Централния военен клуб ще се състои церемонията по награждаването на победителите в детските конкурси на Държавната агенция за българите в чужбина: Литературен „Стефан Гечев”, 21. издание; по изобразително изкуство „България в моите мечти”, 16. издание; по пеене „Любка Рондова”, 8. издание.\r\n***\r\nОт 12.00 часа в Съдебната палата, гр. София, бул. Витоша 2, Конферентна зала, етаж 1, Съюзът на съдиите в България организира пресконференция по повод законопроектите за изменения и допълнения на ЗСВ и НПК.\r\n***\r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Петър Витанов и общинският съветник Николай Николов ще проведат приемна за граждани.\r\n***\r\nОт 18.30 часа в Градската градина пред Народния театър „Иван Вазов“ ще се състои Концерт на Представителния духов оркестър при Академията на МВР.\r\n***\r\nОт 9.00 часа екипът на Фондацията в помощ на жените с рак на гърдата ще посети Специализирана болница за активно лечение по онкология „Свети Мина“. От 12.00 часа ще бъде позициониран пред магазин „Мания“, където всеки желаещ ще може да направи консултация със специалист.\r\n***\r\nОт 10.00 часа в зала № 5 в сградата на Общината на начална пресконференция ще бъде представен Проект „Услуги за ранно детско развитие в Община Благоевград“. \r\n***\r\nМГЕРБ ще е домакин на форум на най-старата и най-голямата младежка организация в Европа – Европейските студенти демократи.\r\n***\r\nОт 19.00 часа в Археологически музей – Варна /*Английски двор/, Градското ръководство на БСП – Варна ще отбележи 126 години от създаването на партията.\r\n***   \r\nОт 11.00 часа в партийния съвет на БСП народните представители от \"БСП за България\" ще направят пресконференция във връзка с края на настоящата сесия на Народното събрание.\r\n***   \r\nОт 13.00 часа в Ритуалната зала на Общината ще се проведе среща на кмета Даниел Панов с гостуващите състави на Международен фолклорен фестивал Велико Търново ‘2017. \r\n***\r\nОт 20.00 часа ще се проведе Концерт в Летен театър - парк „Марно поле\"  с участието на групите от Аржентина, Колумбия, о.Мавриций, Перу и Сърбия.\r\n***\r\nОт 11.00 часа в Централен минерален плаж „Йосиф Шнитер“ ще се проведе информационна среща за проекта „Бъде активен“.\r\n***\r\nОт 10.30 часа в Регионален клуб на БТА Видин ще се състои пресконференция на народинят представител от НФСБ Росен Живков, на която ще бъде представен отчет за първите 100 дни на парламентарната група \"Обединени патриоти\" в рамките на 44-то Народно събрание - обещания и реализация\". \r\n***\r\nОт  11.00 часа в заседателна зала №1 на Областна администрация Видин, заместник областният управител Елка Георгиева и представители на РД „Пожарна безопасност и защита на населението“ – Видин ще проведат работна среща с ресорни ведомства и институции във връзка с предприети мерки и мероприятия за защита на горските територии от пожари. \r\n***\r\nОт 13.30 часа в офиса на ПП ГЕРБ, бул. „25 септември“ 3 заместник-председателят на ПП ГЕРБ Цветан Цветанов ще даде пресконференция за медиите по повод промените в областното и общинското ръководство на ГЕРБ-Добрич.\r\n***\r\nЩе се проведе ХVІ Международен младежки фестивал „Фолклор без граници“ – Добрич 2017 под патронажа на г-н Йордан Йорданов, Кмет на Община Добрич.\r\n***\r\nЩе се проведе регионален протест на полицейските служители за по-високо заплащане на служителите в МВР.\r\n***\r\nОт 9.30 часа в хотел Рамада Пловдив Тримонциум, (ул.Капитан Райчо №2), конферентна зала „Тракия“, етаж 5, EVN България ще даде пресконференция по актуални теми. \r\n***\r\nОт 10.00 часа в зала №1 ще разгледа  частен протест на Окръжна прокуратура против определение на  Окръжен съд – Пловдив, с което на обвиняемия Тодор Н. е наложена мярка за неотклонение „подписка“. \r\n***\r\nОт 10.00 часа в Заседателна зала на Община Пловдив ще се проведе пресконференция с участието на Стефан Стоянов, заместник-кмет „Образование, развитие, европейски политики и международно сътрудничество“ , във връзка с програма за обмен на ученици между Община Пловдив и Община Окаяма, Япония.\r\n***\r\nОт 11:00 часа в Голяма конферентна зала на Дом на културата „Борис Христов” ще се проведе пресконференция  на Инициативният комитет на „Дом за Пловдивската опера” за развитието на инициативата в последните три месеца.\r\n***\r\nОт 16.00 часа в офиса на ГЕРБ в район „Тракия” в блок 91 Иван Вичков, член на пловдивския общински съвет и на партия ГЕРБ, ще приема граждани.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n***\r\nОт 13.00 часа в хотел Верея, бул. „Цар Симеон Велики“ №100, конферентна зала №2, етаж 1, EVN България ще проведе пресконференция.\r\n***\r\nОт 18.00 часа в зала №33, РИМ – Стара Загора, по повод 140 години от боевете за Стара Загора по време на руско –турската освободителна война (1877 – 1878г.) ще бъде представено новото издание на книгата на запасния полковник Стефан Кисов „Българското опълчение в Освободителната Руско-турска война”.", "date": "2017.07.25", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2017/07/25/2419028/reuters-egipet-nyama-da-maha-blokadata-sreshtu-katar.html", "text": "Президентът на Египет Абдел Фатах ас Сиси заяви, че правителството му няма да маха блокадата срещу Катар, въпреки усилията на международната общност да сложи край на кризата, предаде Reuters.\r\n“Египет ще отстоява решението си и няма да промени мнението си по този въпрос“, заяви ас Сиси на пресконференция в Александрия.“Нашата настойчивост, нашата позиция и блокада ще дадат резултат.“\r\nПревод и редакция:", "date": "2017.07.25", "title": "Reuters: Египет няма да маха блокадата срещу Катар"}
{"url": "http://www.focus-news.net/news/2017/07/25/2419033/gazetaru-petro-poroshenko-poiska-mirotvorcheska-misiya-na-oon-v-donbas.html", "text": "На 24 юли се състояха първите, от много време, преговори по въпроса за разрешение на украинската криза във формата „нормандска четворка“. В разговорите за пръв път взе участие Еманюел Макрон, а Петро Порошенко поиска контролът над границата на Донбасс и Русия да бъде предаден на Украйна, също така в зоната на конфликта да бъдат въведена миротворческа мисия на ООН, пише \"Газета.ру\".\r\nПетро Порошенко е поискал пълен контрол над цялата граница между Русия и Украйна, а от своя страна руснаците са настояли за разделяне на страните в зоната на съприкосновение и провеждане на избори в Донецката и Луганската народни републики.\r\nОсвен контрола над границата, Порошенко е призовал в Донбас да бъде въведена миротворческа мисия на ООН. Това се съобщава на официалната страница на украинското президентство. Това не е първо подобно искане на украинския президент, но Русия се е противопоставила, тъй като счита, че това ще доведе до „интернационализация“ на вътрешноукраинския конфликт. Според руската страна е достатъчно, че в зоната на конфликта има достъчно присъствие на международни наблюдатели – сътрудниците на мисията на Организацията за сигурност и сътрудничество в Европа.\r\nПревод и редакция:", "date": "2017.07.25", "title": "\"Газета.ру\": Петро Порошенко поиска миротворческа мисия на ООН в Донбас"}
{"url": "http://www.focus-news.net/news/2017/07/25/2419035/afp-dzhon-makkeyn-shte-se-varne-v-senata-na-sasht-za-glasuvaneto-na-zakona-za-zdraveopazvaneto.html", "text": "Американският сенатор ветеран ще се върне в залата на Сената, дори и с рак на мозъка, за ключово гласуване, което трябва да премахне „Обамакеър“ и да го замени, съобщи AFP, позовавайки се на съобщение от офиса на сенатора.\r\n„Сенатор Маккейн очаква завръщането си в Сената на САЩ, за да продължи да работи по важни законодателни инициативи, включително реформата в здравеопазването, новите санкции срещу Русия, Иран и Северна Корея и други“, пише в съобщението.\r\nПревод и редакция:", "date": "2017.07.25", "title": "AFP: Джон Маккейн ще се върне в Сената на САЩ за гласуването на закона за здравеопазването"}
{"url": "http://www.focus-news.net/news/2017/07/25/2419034/pravda-poseshtenieto-na-nuri-al-maliki-v-moskva-mozhe-da-oznachava-che-bagdad-iska-da-se-prisaedini-kam-osta-moskva-teheran-damask.html", "text": "Може ли Багдад да стане четвъртият участник във вече съществуващата геополитическа ос Москва-Техеран-Дамаск, пита руското издание „Правда“.\r\nТози въпрос добива все по-голяма актуалност в светлината на започналото на 23 юли четиридневно посещение в Русия на вицепрезидента на Ирак Нури ал Малики. Бившият премиер, който беше отстранен от поста си по настояване на САЩ, даде да се разбере, още преди посещението в Москва, че Багдад е готов да хвърли предизвикателство на САЩ. Според думите на Малики, правителството е против създаването на американски бази в страната, а освен това той е изявил готовността на Ирак да купи руско оръжие.\r\nПо време на посещението си Нури ал Малики ще проведе разговори с президента на Русия Владимир Путин, министъра на външните работи Сергей Лавров и говорителя на Съвета на Федерацията Валентина Матвиенко.\r\nВъзможно е по време на тези срещи да бъде получен отговор на главния въпрос: дали Ирак ще е съюзник на САЩ или на Русия?\r\nИзследване наречено “Цена на войната“, проведено от Института по международни изследвания към Брауновския университет е показало, че разходите на САЩ за войната в Ирак са повече от два трилиона долара, 1,7 трилиона, от които са отишли за непосредствено финансиране на военните операции, а 490 милиарда – за различни плащания към ветераните от войната.\r\nПоради тази причина е ясно, че след като САЩ са изхарчили два трилиона долара от парите на данъкоплатците в Америка, Белия Дом и Конгреса ще се постараят да направят всичко по силите си, за да не се измъкне Ирак от тяхната орбита на влияние.\r\nПрез юли 2017 г. Ирак сключи сделка за покупката на танкове Т-90 от Москва. Това е последната от няколкото подобни сделки през последните години и няма как това да не дразни Вашингтон, тъй като Багдад упорито предпочита руското въоръжение пред американското.\r\nОще един тревожен сигнал за Вашингтон е военното сътрудничество между Ирак и Иран. На 22 юли бе подписан договор за сътрудничество в сферата на отбраната между министъра на отбраната на Иран Хосеин Деган и неговия иракски колега Ирфан ал Хаяли.\r\nТози факт може да бъде разтълкуван като шамар на Багдад по Вашингтон. Доналд Тръмп обяви Иран за спонсор на тероризма и зове съюзниците на САЩ да изолират режима в Техеран, докато в същото време Ирак подписва с него договор за сътрудничество.\r\nТези факти може би са свиделство за провала на американската дипломация в Ирак.\r\nПревод и редакция:", "date": "2017.07.25", "title": "„Правда“: Посещението на Нури ал Малики в Москва може да означава, че Багдад иска да се присъедини към оста Москва-Техеран-Дамаск"}
{"url": "http://www.focus-news.net/news/2017/07/25/2419037/the-telegraph-ministarat-na-vanshnata-targoviya-na-velikobritaniya-zapochna-pregovori-za-targovski-dogovor-sas-sasht-i-predupredi-che-brekzit-nyama-da-bade-osueten.html", "text": "Министърът на външната търговия на Великобритания д-р Лиам Фокс проведе първа среща от преговорите между САЩ и Обединеното Кралство за договор за търговия и инвестиции, във Вашингтон, от където каза на тези, които се надяват да „осуетят“ Брекзит, че това са само мечти, пише The Telegraph.\r\nИзвестният поддръжник на Брекзит каза:“Тези, които все още имат намерение да осуетят процеса или се надяват, че някаква магия ще промени резултатите от референдума просто сънуват“.\r\nОсвен това д-р Фокс заяви, че не е оптимист за постигането на сделка за свободна търговия между Великобритания и ЕС след 2019 г.\r\nПревод и редакция:", "date": "2017.07.25", "title": "The Telegraph: Министърът на външната търговия на Великобритания започна преговори за търговски договор със САЩ и предупреди, че Брекзит няма да бъде осуетен"}
{"url": "http://www.focus-news.net/news/2017/07/25/2419039/independent-mvf-ponizhi-prognozata-za-ikonomicheski-rastezh-na-velikobritaniya-zaradi-po-slabo-ot-ochakvanoto-predstavyane.html", "text": "Международният валутен фонд (МВФ) понижи прогнозата си за растеж на икономиката на Великобритания от 2% до 1,7% в новата версия на своя Световен икономически преглед, пише Independent.\r\nВсе пак от МВФ запазиха прогнозата си за 2018 г., когато се очаква икономиката на Обединеното кралство да нарастне с 1,5%.\r\nОт редакцията считат, че причина за забавянето на растежа е Брекзит, въпреки че за годината, която измина икономиката на страната е била устойчива.\r\nПревод и редакция:", "date": "2017.07.25", "title": "Independent: МВФ понижи прогнозата за икономически растеж на Великобритания, заради по-слабо от очакваното представяне"}
{"url": "http://www.focus-news.net/news/2017/07/25/2419040/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Може ли Багдад да стане четвъртият участник във вече съществуващата геополитическа ос Москва-Техеран-Дамаск, пита руското издание „Правда“.\r\nТози въпрос добива все по-голяма актуалност в светлината на започналото на 23 юли четиридневно посещение в Русия на вицепрезидента на Ирак Нури ал Малики. Бившият премиер, който беше отстранен от поста си по настояване на САЩ, даде да се разбере, още преди посещението в Москва, че Багдад е готов да хвърли предизвикателство на САЩ. Според думите на Малики, правителството е против създаването на американски бази в страната, а освен това той е изявил готовността на Ирак да купи руско оръжие.\r\nПо време на посещението си Нури ал Малики ще проведе разговори с президента на Русия Владимир Путин, министъра на външните работи Сергей Лавров и говорителя на Съвета на Федерацията Валентина Матвиенко.\r\nВъзможно е по време на тези срещи да бъде получен отговор на главния въпрос: дали Ирак ще е съюзник на САЩ или на Русия?\r\nИзследване наречено “Цена на войната“, проведено от Института по международни изследвания към Брауновския университет е показало, че разходите на САЩ за войната в Ирак са повече от два трилиона долара, 1,7 трилиона, от които са отишли за непосредствено финансиране на военните операции, а 490 милиарда – за различни плащания към ветераните от войната.\r\nПоради тази причина е ясно, че след като САЩ са изхарчили два трилиона долара от парите на данъкоплатците в Америка, Белия Дом и Конгреса ще се постараят да направят всичко по силите си, за да не се измъкне Ирак от тяхната орбита на влияние.\r\nПрез юли 2017 г. Ирак сключи сделка за покупката на танкове Т-90 от Москва. Това е последната от няколкото подобни сделки през последните години и няма как това да не дразни Вашингтон, тъй като Багдад упорито предпочита руското въоръжение пред американското.\r\nОще един тревожен сигнал за Вашингтон е военното сътрудничество между Ирак и Иран. На 22 юли бе подписан договор за сътрудничество в сферата на отбраната между министъра на отбраната на Иран Хосеин Деган и неговия иракски колега Ирфан ал Хаяли.\r\nТози факт може да бъде разтълкуван като шамар на Багдад по Вашингтон. Доналд Тръмп обяви Иран за спонсор на тероризма и зове съюзниците на САЩ да изолират режима в Техеран, докато в същото време Ирак подписва с него договор за сътрудничество.\r\nТези факти може би са свиделство за провала на американската дипломация в Ирак.\r\n*** На 24 юли се състояха първите, от много време, преговори по въпроса за разрешение на украинската криза във формата „нормандска четворка“. В разговорите за пръв път взе участие Еманюел Макрон, а Петро Порошенко поиска контролът над границата на Донбасс и Русия да бъде предаден на Украйна, също така в зоната на конфликта да бъдат въведена миротворческа мисия на ООН, пише \"Газета.ру\".\r\nПетро Порошенко е поискал пълен контрол над цялата граница между Русия и Украйна, а от своя страна руснаците са настояли за разделяне на страните в зоната на съприкосновение и провеждане на избори в Донецката и Луганската народни републики.\r\nОсвен контрола над границата, Порошенко е призовал в Донбас да бъде въведена миротворческа мисия на ООН. Това се съобщава на официалната страница на украинското президентство. Това не е първо подобно искане на украинския президент, но Русия се е противопоставила, тъй като счита, че това ще доведе до „интернационализация“ на вътрешноукраинския конфликт. Според руската страна е достатъчно, че в зоната на конфликта има достъчно присъствие на международни наблюдатели – сътрудниците на мисията на Организацията за сигурност и сътрудничество в Европа.\r\n*** След кратък сблъсък между две от ислямистките групировки, контролът на град Идлиб и голяма част от едноименната провинция е преминал в ръцете на най-радикалната и непримирима банда джихадисти - „Хаят Тахрир аш Шам“. Другите групировки в региона или са разпръснати, или са се присъединили към победителите, пише руското издание „Взгляд“.\r\nПровинцията Идлиб е най-гъстонаселената зона в Сирия и продължава да е под властта на терористически организации и някои части от „светската“ опозиция. Нищо чудно, че именно в Идлиб бяха превозени разноцветни „бойци срещу режима“, от многобройни „котли“, които не пожелаха да изоставят своята борба, въпреки че се отказаха от оръжието си.\r\nПълната недоговороспособност на „Хаят Тахрир аш Шам“ и средновековното ѝ поведение не оставят избор. И ако преди разговорите за руско-турска операция в Идлиб се считаха само за слухове и не се отделяха от рамките на стратегията за „деескалация“, то сега нищо не спира операцията да стане факт. От момента, в който взеха властта „черните“ се превърнаха в една огромна мишена за руските ВКС и турската артилерия. В момента даже става дума за удари по цели в самия град Идлиб, който по-рано не беше подложен на ракетни и авио удари.\r\nСъществува вероятност, към унищожението на „Хаят Тахрир аш Шам“, да се включи и оглавяваната от САЩ коалиция, особено след официалното заявление на ЦРУ, че спира да поддържа всички подобни групировки.\r\nПри така развилите се събития „черните“ нямат големи надежди да останат в зоната за деескалация. До преди няколко дни експертите в Москва, Кайро, Аман и Дамаск блъскаха главите си как да процедират с най-радикалните терористи събрани в Идлиб, но сега това е ненужно. Да се договарят с „Хаят Тахрир аш Шам“ е просто безсмислено. Сега ги очакват ракети, които вече пътуват към тях.", "date": "2017.07.25", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/07/25/2419038/reuters-sadiya-sprya-deportatsiyata-na-hilyada-i-chetiristotin-irakchani-ot-sasht.html", "text": "Федерален съдия в Мичиган спря депортацията на повече от 1400 граждани на Ирак, които бяха задържани по време на антиимиграционни акции в САЩ през месеците юни и юли, предаде Reuters.\r\nСъдия Марк Голдсмит позволи „предварително разпореждане“, поискано от адвокати от Американския съюз за граждански свободи, който твърди, че имигрантите ще бъдат преследвани в Ирак, понеже се считат за етнически и религиозни малцинства в родината си.\r\nПревод и редакция:", "date": "2017.07.25", "title": "Reuters: Съдия спря депортацията на хиляда и четиристотин иракчани от САЩ"}
{"url": "http://www.focus-news.net/news/2017/07/25/2419041/pr.html", "text": "Работническата партия на Великобритания отново се намира във фаза на вътрешни сблъсъци, след като важни фигури се противопоставиха на желанието на Джереми Корбин Великобритания да излезе от единния пазар на Европейския Съюз, пише Express.\r\nЕдин от авторитетните депутати на партията Чука Умуна и Първия министър на Уелс Каруин Джоунс настояха, че Великобритания трябва да остане част от единния пазар на ЕС, след като страната напусне общността през 2019 г.\r\nТе направиха своите коментари, след като Корбин заяви, че Работническата партия е за пълен разрив с ЕС, а един от най-близките му съюзници – Бари Гардинър, дори отиде по-далеч и предупреди, че оставането в единния пазар ще е „катастрофа“ за страната.\r\n***Министърът на външната търговия на Великобритания д-р Лиам Фокс проведе първа среща от преговорите между САЩ и Обединеното Кралство за договор за търговия и инвестиции, във Вашингтон, от където каза на тези, които се надяват да „осуетят“ Брекзит, че това са само мечти, пише The Telegraph.\r\nИзвестният поддръжник на Брекзит каза:“Тези, които все още имат намерение да осуетят процеса или се надяват, че някаква магия ще промени резултатите от референдума просто сънуват“.\r\nОсвен това д-р Фокс заяви, че не е оптимист за постигането на сделка за свободна търговия между Великобритания и ЕС след 2019 г.\r\n*** Международният валутен фонд (МВФ) понижи прогнозата си за растеж на икономиката на Великобритания от 2% до 1,7% в новата версия на своя Световен икономически преглед, пише Independent.\r\nВсе пак от МВФ запазиха прогнозата си за 2018 г., когато се очаква икономиката на Обединеното кралство да нарастне с 1,5%.\r\nОт редакцията считат, че причина за забавянето на растежа е Брекзит, въпреки че за годината, която измина икономиката на страната е била устойчива.", "date": "2017.07.25", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/07/25/2419043/komisiyata-po-sluchaya-s-ndk-izslusha-bivshiya-sluzheben-vitsepremier-denitsa-zlateva-miroslav-borshosh-otkaza-da-se-yavi-obzor.html", "text": "Във Временната парламентарна комисия, която установява как са разходвани средствата в НДК, бяха изслушани бившият служебен вицепремиер Деница Златева, както и настоящото и бившето ръководство на Двореца на културата. По програма депутатите трябваше да изслушат и бившия директор на НДК Мирослав Боршош, който обаче отказа да се яви и изпрати мотиви писмено. Той публикува позицията си в профила си във „Фейсбук“. Като мотив да не се яви на изслушването Мирослав Боршош посочва, че някои от членовете на комисията са си позволили преднамерени и крайни изказвания много преди да бъде изслушан. Според него кратките срокове, в които е работила комисията, както и условията на медиен натиск, не могат да доведат до безпристрастни и обективни решения. Мирослав Боршош изразява и основателни съмнения за добросъвестната работа и заключения на комисията, както и по отношение на непредубедеността на някои от нейните членове. Той уточнява, че в периода, в който комисията заседава, прокуратурата му е повдигнала обвинение и затова всички факти и твърдения ще се изясняват в съда.\r\nНеявяването на Мирослав Боршош в комисията предизвика дискусии между управляващи и опозиция. Народният представител от БСП Румен Гечев коментира, че бившият директор на НДК „върти на пръста си“ вицепремиери и премиери и не зачита парламента. Той заяви, че управляващите крият Мирослав Боршош. В отговор депутатът от ГЕРБ Тома Биков посочи, че парламентарните групи не бива да си прехвърлят чий е Мирослав Боршош. По думите му Боршош е колкото на БСП, толкова и на ГЕРБ. Той заяви, че от ГЕРБ са били подготвени с въпроси, които да зададат на бившия директор на НДК. \r\nБившият служебен вицепремиер Деница Златева, която отговаряше за подготовката на Българското председателство на Съвета на ЕС, заяви, че по отношение на смяната на борда на НДК върху нея не е упражняван политически натиск. Тя уточни, че от нейна страна не е имало „политически чадър“ върху нито един член на екипите по подготовката на Българското председателство. Деница Златева обясни, че от самото начало служебното правителство е заявило, че ще гарантира приемственост и няма да създава сътресения в системата със смяна на хора, които оперативно се занимават с подготовката на Председателството. Тя уточни, че това е аргументът да не бъде сменен Мирослав Боршош. По думите й по време на служебния кабинет не е бил сменен нито един човек, който оперативно се занимава с подготовката на Председателството, не само в НДК, но и в министерствата.\r\nНародният представител от ГЕРБ Снежана Дукова изрази съмнения към изказания аргумент от Деница Златева, че Мирослав Боршош не е уволнен заради приемствеността. По думите й приемствеността не може да е аргумент, а в същото време служебното правителство да уволнява областни управители. В отговор Деница Златева заяви, че работата на служебния вицепремиер по подготовка на Председателството не е да назначава и уволнява областни управители. По думите й най-лесното в случая е било уволнението на Боршош, на което ГЕРБ първи са щели да възразят. Тя обясни, че в краткия си мандат служебният кабинет се е опитал максимално да навакса закъсненията и да създаде по-добра координация между екипите. Деница Златева коментира, че е работила при заварени дадености от предишния кабинет, независимо дали й харесват, за да мобилизира системата в максимално кратки срокове. Бившият служебен вицепремиер поясни, че от 2011 година досега НДК е на загуба. През 2016 година финансовият резултат е бил подобрен с 1 млн. лева, но въпреки това има дефицит от 8 млн. лева. Във връзка с приетия Годишен финансов отчет на НДК за 2016 година, Деница Златева обясни, че с приемането му Мирослав Боршош е освободен от отговорност по отношение само на отчета. Тя заяви, че не е освободила бившия директор на НДК нито от административна, нито от наказателна отговорност. \r\nИзпълнителният директор на НДК Ангел Митев, който беше назначен от министъра на културата Боил Банов, когато министерството стана принципал, обясни, че към 24 юли НДК разполага с 9,3 млн. лева. Той уточни, че наличните средства за капиталов разход са 5 млн. лева, а разликата от 3.5 млн. е за разплащане на други дейности. Бившият председател на Съвета на директорите на НДК Марио Анастасов заяви, че проблемът на дружеството е едноличното управление. Той обясни, че е поискал данни от директорите за дължимите средства по договори и за вземанията по договори за наем, които и до ден днешен не е получил. Марио Анастасов посочи, че е контактувал с Мирослав Боршош само с е-мейли, с които му е изпращал отчети, протоколи и документи, касаещи дружеството. \r\nСлед като бившият служебен премиер, предишното и настоящото ръководство на НДК бяха изслушани, комисията реши писмото, изпратено от Мирослав Боршош, който не се яви на изслушване, да не бъде част от доклада за дейността й. Тъй като бившият директор на НДК не дойде в комисията председателят Диана Йорданова изчете изпратеното от него писмо с писмени мотиви за неявяването му, част от което бе публикувано от него във „Фейсбук“. Членовете на комисията единодушно решиха да предложат Сметната палата да извърши одит за разходването на средствата в НДК. Последното заседание на комисията ще бъде на 25 юли. Тогава ще бъде обсъден докладът за дейността й, който ще бъде внесен за гласуване в пленарна зала.\r\nБиляна ИВАНОВА", "date": "2017.07.25", "title": "Комисията по случая с НДК изслуша бившия служебен вицепремиер Деница Златева, Мирослав Боршош отказа да се яви (ОБЗОР)"}
{"url": "http://www.focus-news.net/news/2017/07/25/2419047/futbol-uest-ham-privleche-bivshiya-futbolist-na-manchestar-yunayted-havier-ernandes.html", "text": "Футбол. Уест Хам привлече мексиканския национал Хавиер Ернандес, по-известен с прякора си Чичарито, от Байер Леверкузен. Трансферната сума възлиза на 18 милиона евро, а договорът на футболиста е за 3 години.\r\nХавиер Ернандес игра между 2010 и 2015 г. във Висшата лига на Англия,за отбора на Манчестър Юнайтед, където участва в 103 мача и отбеляза 37 гола.", "date": "2017.07.25", "title": "Футбол: Уест Хам привлече бившия футболист на Манчестър Юнайтед Хавиер Ернандес"}
{"url": "http://www.focus-news.net/news/2017/07/25/2419044/unss-predstavi-proekt-za-nov-ucheben-korpus-koyto-shte-pridade-po-akademichen-vid-na-universiteta-i-shte-uvelichi-s-okolo-20-kapatsiteta-mu-obzor.html", "text": "В УНСС бе представен проекта „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020. Ректорът на УНСС проф. Стати Статев поясни, че реализацията на проекта за нов учебен корпус ще придаде по-академичен вид на ръководения от него университет и ще увеличи малко под 20 % капацитета му. По думите му предназначението на новата сграда ще бъде за учебен корпус с някои особености. По думите му, въпреки че в сградата на УНСС има разгърната застроена площ малко над 40 хил. кв м, във времето учебното заведение се е развило и понастоящем има над 20 хил. студенти. Проф. Статен отбеляза, че заради големия брой студенти учебното разписание започва от сутринта в понеделник и продължава до вечерта в неделя. Според него необходимостта от наличие на такава нова учебна сграда е напълно обосновано, тъй като се очаква занапред университетът да запази този формат и броят на студентите. Проф. Стати Статев поясни, че в новата сграда на приземното ниво са предвидени и два тестови центъра за по 250 човека. Той изтъкна, че УНСС е първият университет, който е изградил тестови център. Ректорът на УНСС поясни, че в сградата ще има четири нива, като е предвидена на всеки етаж аула за 250 човека, както и зали за 100, 80 и 60 човека, а срещу тях ще са кабинетите за преподавателите. Проф. Статев допълни, че новият корпус ще има и подземен гараж. Ръководителят на проекта Александър Георгиев допълни, че целите му са намаляване на енергийното потребление и вредните емисии на град София. Представителят на строителите на новия корпус инж. Любомир Галчев допълни, че договорът по проекта има два етапа – проектиране, завършващо с разрешение за строеж и втори етап - изграждане. Според него новата сграда на УНСС ще допринесе за конкурентоспособността на университета като цяло. Архитектът на новия корпус арх. Георги Савов допълни, че в проектното решение заложили тя да отговаря на всички нормативни изисквания. По думите му по отношение на фасадното решение се предвижда формата да кореспондира със съществуващите сгради и да бъде част от ансамбъла на целия университет. Крайният срок за изпълнението на проекта за нов корпус на УНСС е юни 2019 г. \r\nДеница КИТАНОВА", "date": "2017.07.25", "title": "УНСС представи проект за нов учебен корпус, който ще придаде по-академичен вид на университета и ще увеличи с около 20 % капацитета му (ОБЗОР)"}
{"url": "http://www.focus-news.net/news/2017/07/25/2419048/futbol-yuventus-kupi-federiko-bernardeski.html", "text": "Финалистът от миналия сезон на Шампионската лига Ювентус привлече Федерико Бернардески от Фиорентина. \r\nДоговорът на футболиста е за 5 години, а трансферната сума възлиза на 40 милиона евро. Бернардески е на 23 години и вече има изиграни 9 мача за националния отбор на Италия.", "date": "2017.07.25", "title": "Футбол: Ювентус купи Федерико Бернардески"}
{"url": "http://www.focus-news.net/news/2017/07/25/2419046/pregled-na-mezhdunarodnite-novini-do-6-chasa-agentsiya-fokus.html", "text": "Въпросът за интеграцията на страните от Западните Балкани в Европейския съюз, ще бъде приоритетен по време на председателството на България на ЕС през 2018 г., заяви министър председателят на България Бойко Борисов пред помощника на Държавния секретар на САЩ за Европа и Евразия Хойт Ий, по време на разговор между тях, проведен в София.\r\nВ рамките на разговорите Борисов е подчертал важността на европейската перспектива за страните от региона, се казва в съобщение на българското правителство след срещата.\r\nБългарският премиер също е сезирал Хойт Ий за резултатите от участието му в срещата на лидерите от „Берлинския процес“ в Триест. Той е подчертал възможностите, които се откриват пред Западните Балкани и ЕС от включването на Паневропейския транспортен коридор № 8 в „Берлинския процес“.\r\n„Построяването на инфраструктура е важно, то ще даде перспектива за развитие на Балканите“, заяви Борисов.\r\nДруга тема на разговор е бил строежът на газовия интерконектор между България и Гърция.\r\nПо този въпрос българският премиер е изразил мнението си, че това е ключов проект, не само  за двете страни, но и за Южна Европа и целия Европейски Съюз. Той също така е подчертал, че в резултат от построяването на интерконектора, ще последва диверсификация на източниците и пътищата за доставка на газ за \"Южния газов коридор\".\r\nВ съобщението на българското правителство се споменава, че по време на разговорите е обсъждан и газовия хъб „Балкан“.\r\nБойко Борисов и Хойт Ий са разговаряли и за засилване на двустранното партньорство между България и САЩ в интерес на общите цели на двете страни като съюзници. Акцентът е бил поставен върху сътрудничеството в сферата на сигурността и военната сфера.\r\n*** Израелският Кабинет за сигурност е взел решение да премахне детекторите за метал от входа на Храмовия хълм в Ерусалим и да ги замени с модерно технологично оборудване, наречено от властите „интелигентна система за сигурност“.\r\nКабинетът е стигнал до решението да махне детекторите за метал, след като е приел предложението на охранителната служба на Хълма. На мястото на детекторите ще бъде поставена модерна технология, която ще увеличи сигурността на молителите.\r\nДокато бъдат поставена новата технология, ще бъде увеличено полицейското присъствие. \r\nТехнологичния подход е резултат от интензивни обсъждания на алтернативи на детекторите, които полицията е провела през последната седмица, с водещи компании в сферата на сигурността. \r\nИзбраната технология, която е изключително скъпа, ще има и софтуер за разпознаване на лица.\r\nОсвен тази мярка, се предвижда и чувствително увеличение на полицейското присъсвтвие в района на Храмовия хълм и Стария град на Ерусалим.\r\n*** Полският президент Анджей Дуда направи обръщение към народа, в което обяви, че ще представи своя проектозакон за съдебна реформа в най-кратки срокове.\r\nПрипомняме, че Дуда каза, че ще наложи вето на два спорни закона, които предизвикаха масови протести в страната.\r\nВ обръщението на полския държавен глава пише: „Подготвените от парламента закони за реформа в съдебната система до голяма степен отговаряха на обществените очаквания, но аз като президент не мога да ги приема и използвам правото си на вето, защото те имат нужда от някои изменения. Изменения, които ще гарантират съответствието им с конституцията и съхранението на независимостта на съдебната власт. Все пак на съдиите не трябва да се създава чувство за безнаказаност, а целта е те да се чувстват независими от различни влияния.“\r\n„Вземайки под внимание горепосочените обстоятелства, аз ще представя нова версия на проектите за изменение на съдебната система. Вярвам, че е възможно в най-кратки срокове парламента да приеме поправените от мен закони“, подчерта полският президент.\r\n***Международният валутен фонд похвали Турция са икономическия ѝ растеж през 2017 г.. Основа на турския растеж, според обновената версия на Световния икономически преглед за годината, е увеличеният износ.\r\nВъпреки положителните коментари за турската икономика, от МВФ не променят прогнозата си за икономическия растеж на страната през тази и следващата година, съответно 2,5 за 2017 г. и 3,3 за 2018 г.\r\nВ прогнозната част на прегледа се запазват предвидените нива на растеж за световната икономика. Поправена в положителна посока е прогнозата за растежа на Еврозоната и на Китай, а в отрицателна – САЩ и Великобритания.\r\n*** Може ли Багдад да стане четвъртият участник във вече съществуващата геополитическа ос Москва-Техеран-Дамаск?\r\nТози въпрос добива все по-голяма актуалност в светлината на започналото на 23 юли четиридневно посещение в Русия на вицепрезидента на Ирак Нури ал Малики. Бившият премиер, който беше отстранен от поста си по настояване на САЩ, даде да се разбере, още преди посещението в Москва, че Багдад е готов да хвърли предизвикателство на САЩ. Според думите на Малики, правителството е против създаването на американски бази в страната, а освен това той е изявил готовността на Ирак да купи руско оръжие.\r\nПо време на посещението си Нури ал Малики ще проведе разговори с президента на Русия Владимир Путин, министъра на външните работи Сергей Лавров и говорителя на Съвета на Федерацията Валентина Матвиенко.\r\nВъзможно е по време на тези срещи да бъде получен отговор на главния въпрос: дали Ирак ще е съюзник на САЩ или на Русия?\r\nИзследване наречено “Цена на войната“, проведено от Института по международни изследвания към Брауновския университет е показало, че разходите на САЩ за войната в Ирак са повече от два трилиона долара, 1,7 трилиона, от които са отишли за непосредствено финансиране на военните операции, а 490 милиарда – за различни плащания към ветераните от войната.\r\nПоради тази причина е ясно, че след като САЩ са изхарчили два трилиона долара от парите на данъкоплатците в Америка, Белия Дом и Конгреса ще се постараят да направят всичко по силите си, за да не се измъкне Ирак от тяхната орбита на влияние.\r\nПрез юли 2017 г. Ирак сключи сделка за покупката на танкове Т-90 от Москва. Това е последната от няколкото подобни сделки през последните години и няма как това да не дразни Вашингтон, тъй като Багдад упорито предпочита руското въоръжение пред американското.\r\nОще един тревожен сигнал за Вашингтон е военното сътрудничество между Ирак и Иран. На 22 юли бе подписан договор за сътрудничество в сферата на отбраната между министъра на отбраната на Иран Хосеин Деган и неговия иракски колега Ирфан ал Хаяли.\r\nТози факт може да бъде разтълкуван като шамар на Багдад по Вашингтон. Доналд Тръмп обяви Иран за спонсор на тероризма и зове съюзниците на САЩ да изолират режима в Техеран, докато в същото време Ирак подписва с него договор за сътрудничество.\r\nТези факти може би са свиделство за провала на американската дипломация в Ирак.\r\n*** Ситуацията с турбините доставени от Сименс не носи рискове за руските компании, отчитайки конкуренцията на пазара, според Министърът на енергетиката на Русия Александър Новак.\r\n„Пазарът у нас е напълно конкурентен. Всичко, което доставят от Сименс, може да бъде доставено и от други компании, в това число и в сферата на електроенергетиката. Благодарение на политиката за заместване на вноса, ние се научихме сами да произвеждаме съответстващото оборудване. Не мисля, че те наистина ще излязат от пазара, защото за нас това не носи рискове“, отбеляза Новак.\r\n*** Президентът на Египет Абдел Фатах ас Сиси заяви, че правителството му няма да маха блокадата срещу Катар, въпреки усилията на международната общност да сложи край на кризата.\r\n“Египет ще отстоява решението си и няма да промени мнението си по този въпрос“, заяви ас Сиси на пресконференция в Александрия.“Нашата настойчивост, нашата позиция и блокада ще дадат резултат.“\r\n*** Работническата партия на Великобритания отново се намира във фаза на вътрешни сблъсъци, след като важни фигури се противопоставиха на желанието на Джереми Корбин Великобритания да излезе от единния пазар на Европейския Съюз.\r\nЕдин от авторитетните депутати на партията Чука Умуна и Първия министър на Уелс Каруин Джоунс настояха, че Великобритания трябва да остане част от единния пазар на ЕС, след като страната напусне общността през 2019 г.\r\nТе направиха своите коментари, след като Корбин заяви, че Работническата партия е за пълен разрив с ЕС, а един от най-близките му съюзници – Бари Гардинър, дори отиде по-далеч и предупреди, че оставането в единния пазар ще е „катастрофа“ за страната.\r\n*** Международният валутен фонд (МВФ) понижи прогнозата си за растеж на икономиката на Великобритания от 2% до 1,7% в новата версия на своя Световен икономически преглед.\r\nВсе пак от МВФ запазиха прогнозата си за 2018 г., когато се очаква икономиката на Обединеното кралство да нарастне с 1,5%.\r\nОт редакцията считат, че причина за забавянето на растежа е Брекзит, въпреки че за годината, която измина икономиката на страната е била устойчива.", "date": "2017.07.25", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/07/25/2419049/tass-rusko-siriyski-kpp-zapochna-da-funktsionira-v-zonata-na-deeskalatsiya-v-iztochna-guta.html", "text": "Съвместен контролно пропускателен пункт на руски и сирийско военнослужещи започна да функционира в зоната на деескалация в Източна Гута, която се намира в непосредствена близост до Дамаск, съобщава кореспондент на ТАСС.\r\nВоеннослужещите правят оглед на автомобили, в които търсят оръжие и боеприпаси. Освен това те проверяват и документите за самоличност на шофьорите и пасажерите. На КПП едновременно работят по четири човека от всяка страна – докато едните правят огледи, другите осигуряват прикритие. Според някои данни в района се намират около 9 хиляди бойци от различни групировки и най-вече от „Джебхат ан Нусра“\r\nПревод и редакция:", "date": "2017.07.25", "title": "ТАСС: Руско-сирийски КПП започна да функционира в зоната на деескалация в Източна Гута"}
{"url": "http://www.focus-news.net/news/2017/07/25/2419045/okolo-500-hil-lv-shte-badat-zalozheni-vav-viziyata-za-razvitie-na-sofiya-obzor.html", "text": "Столична община започна подготовката за работата на актуализацията на Общия устройствен план на София чрез инициативата Визия за София. Кметът на Столична община Йорданка Фандъкова поясни, че Визията за развитие ще стане готова до септември 2018 г., а заложените средства в нея са до 500 хил. лв. Стана ясно, че документът ще доведе до приемане на промени в Общия устройствен план на София. Фандъкова изрази надежда в основата на Общия устройствен план на София да залегне развитието на столицата като зелен и иновативен град. Тя уточни, че първите дейности по процеса на изготвяне на Общия устройствен план на София са били предложенията за промени в законодателството, които главният архитект на София и неговият екип са подготвили. Кметът на София благодари и на депутатите от ГЕРБ, че са внесли промени в Закона за устройство и застрояване на Столична община, позволяващи допълнителна защита на зелените площи и ограничение на строителството на високи сгради. Във връзка с вписването на зоните на паркиране в плана, кметът на София заяви, че ако хората желаят, ще подкрепи разширение на зелените зони за паркиране. По думите й целта не е събирането на повече приходи, а подреждане на паркирането. Председателят на СОС Елен Герджиков допълни, че е сменен моделът на изработване на стратегически документи в Столична община, а главният архитект на столицата арх. Здравко Здравков посочи, че трябва да има ясен хоризонт накъде се върви по отношение на Визията за развитие на София. \r\nДеница КИТАНОВА", "date": "2017.07.25", "title": "Около 500 хил. лв. ще бъдат заложени във Визията за развитие на София (ОБЗОР)"}
{"url": "http://www.focus-news.net/news/2017/07/25/2419050/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 1 юни до 15 септември за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.; област Пазарджик: от км 89+500 до км89+900 при п.в. Пазарджик  в посока Бургас – затворена  аварийната   лента за движение, поради боядисване на портална рамка. Срок до 25.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: област Варна: от км 0+000 до км 8+600 в двете посоки – рязане на храсти. Движение с повишено внимание. Срок до 28.07.2017 г.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС над 3,5 т. от км 155+197 /пътно кръстовище с общински път кв. Етъра/ до км 184+100 /участъка гр. Габрово- Шипка/, в двете посоки, считано от 8:00 ч. до 12:00 ч. на 29.07.2017 г., във връзка с провеждане на традиционен митинг-събор в местността \"Историческа поляна\" на връх Бузлуджа. Движението ще бъде нормализирано не по – късно от 13:00 часа на 29.07.2017 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; Даскалово-обходен път Дупница-обходен път Благоевград от км 313+800 до км 356+100 – изсичане на храсти и млада гора. Стесняване на една от лентите за движение. Срок до 25.07.2017 г.; област Благоевград: Благоевград и Кресненско ханче от км 366+000 до км 392+500 – изпълнение на подвижни работи – косене и изсичане на храсти Движение в лявата или дясната лента за движение. Срок до 28.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: от км 151+000 до км 153+000 в с. Златна Панега – движение в една лента, поради частични ремонтни дейности. Движението се извършва в свободната лента спрямо поставената временна сигнализация. Срок до 25.07.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради частични ремонтни дейности. Движението се извършва в свободната лента. Срок до 28.07.2017 г.; Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 31.07.2017 г.;  област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Бряста-Дряновски манастир от км 116+169 до км 133+379, поради косене на тревни площи. Срок до 27.07.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 456+000 до км 486+000 в участъка Черноград-Ветрен се извършва монтиране на пътни знаци. Срок до 25.07.2017 г.; област Бургас: Мъглиж-Гурково от км 319+600 до км 337+000 – ремонт на пътната настилка. Движение в една лента двупосочно. Срок до 25.07.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; от км 263+000 до км 318+000 Крушевец-ГКПП Малко Търново – движение с повишено внимание, поради косене на тревни площи. Срок до 28.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 от Симитли до прохода Предел от км 7+500 до км 21+500 – косене и изсичане на храсти. Движението в лявата или дясната лента за движение. Срок до 28.07.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-108 път I-1-Петрич от км 0+000 до км 9+500 –  косене и изсичане на храсти. Движение в лявата или дясната лента за движение. Срок до 28.07.2017 г.; път III-198  с. Добротино-отклонение  с. Пирин от км 10+000 до км 19+000 – косене и изсичане на храсти. Движение в лявата или дясната лента за движение. Срок до 28.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 26.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 26.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 26.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 26.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 26.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради ремонтни. Срок от 08:00 до 18:00 часа до 31.07.17 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Бойчиновци от км 21+000 до км 28+000 – движение в една лента, поради частични ремонтни дейности на асфалтовата настилка. Срок до 31.07.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 31.07.2017 г.; път III-133 Бързина-Манастирище от км 21+280до км 21+380 – частични ремонти на асфалтовата настилка. Движение в една лента. Срок  до 31.07.2017 г.; път III-161 Ребърково-Лютидол-гран. София от км 0+000 до км 8+700 – частични ремонти на асфалтовата настилка. Стесняване на една от лентите. Срок до 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nпът III-5502 Граница Велико Търново-Ганчовец-Дряново от км 12+640 до км 16+442 – ограничено движение за всички МПС, поради извършване на планов ремонт на железен път в района на ж.п. прелез в междугарието РП Соколово-Дряново по IV-та главна ж.п. линия \"Русе - Г. Оряховица - Подковата\". Срок до 03:00 ч. на 26.07.2017 г.\r\nОбходен маршрут: от гр. Дряново по път I-5/E-85 до с. Зая и после по общински път GAB 2114 до с. Ганчовец и обратно. Срок до 03:00 ч. на 28.07.2017 г.\r\nпът III-5502 Велико Търново-Дряново от км 11+133 до км 12+605 – ограничено движение за всички МПС, поради извършване на планов ремонт на железен път в района на сп. Ганчовец. \r\nОбходен маршрут: от с. Ганчовец по път III-5502 при км 11+133 се завива на ляво по общински път за с. Маноя. Продължава по път GAB 3144 през с. Соколово и достига до път I-5/E-85 , на кръстовището завива на дясно - за посока гр. В. Търново, а на ляво - за посока гр. Дряново и обратно, \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 31.07.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6005 Копиловци-Драговищица от км 2+000 до км 13+000 – почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.; път III-6222 Ваксево-Пелатиково-Рашка Гращица от км 2+000 до км 17+000 –почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 27.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІI-52 Въбел-Никопол от км 96+000 до км 101+000 – поради ремонтни дейности на асфалтовата настилка. Срок до 27.07.2017 г.; път III-301 Левски-Асеновци от км 9+300 до км 14+7000 – поради ремонтни дейности на асфалтовата настилка.Срок до 28.07.2017 г.;  път ІI-3404 Дебово-път ІI-52  при  км 3+500 – оформяне на земен изкоп. Движение в една лента и преминаване с повишено внимание. Срок до 28.07.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 Бяла-Сливен  при  км 107+200 – движение в едната лента поради пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-868 разклон с. Серафимово - Смолян, от км 9+900 до км 22+260 – частични ремонти в асфалтовата настилка. Срок до 25.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът III - 554 при км 46+460 Раднево - Гълъбово – ремонтни дейности.Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-5504 с. Медникарово-с. Обручиште от км 6+500 до км 13+300 – ремонт на пътната настилка.Движението в една  лента за двупосочно. Срок до 28.07.2017 г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът  III-409 Омуртаг-Моравка от км  0+000 до км 8+000 – движение с повишено внимание, поради ремонтни дейности на асфалтовата настилка. Срок до 28.07.2017 г.; път  III-2002 с. Садина-Попово от км 11+500 до км 39+200 – движение с повишено внимание по, поради ремонтни дейности. Срок до 04.08.2017 г.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 от км 4+000 до км 7+341 /Петолъчката-Воденичене/ движение в една лента, поради ремонтни дейности по пътната настилка. Срок до 04.08.2017 г; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.25", "title": "Актуална пътна обстановка"}
{"url": "http://www.focus-news.net/news/2017/07/25/2419051/ria-novosti-ruskite-voenni-sa-proveli-uchenie-na-svoyata-baza-v-kirgizstan.html", "text": "Руските военнослужещи в Киргизия са отразили нападение на условни диверсанти, по време на проверка на бойната готовност на антитерористичните сили, предаде РИА Новости.\r\nТова се е случило на обекта за морски изпитания Каракол, която се намира край езерото Исик-кул. \r\nОфициалният представител на Централния военен окръг полковник Ярослав Рощупкин каза, че „по замисъла на тренировките три условни диверсионно-терористически групи са нападнали военния обект по вода и суша, опитвайки се да завземат административните и складови помещения.“", "date": "2017.07.25", "title": "РИА Новости: Руските военни са провели учение на своята база в Киргизстан"}
{"url": "http://www.focus-news.net/news/2017/07/25/2419053/afp-mariano-rahoy-shte-svidetelstva-v-ispanskiya-sad.html", "text": "Министър председателят на Испания Мариано Рахой е призован да даде показания в съда, по дело, в което са замесени бивши членове на неговата „Популярна партия“, предаде AFP.\r\nНито един действащ премиер не се е явявал в съда, след прехода на Испания към демокрация, в резултат на смъртта на диктатора Франсиско Франко през 1975 г.\r\nРахой беше подал молба да свидетелства чрез видео конференция, но Върховния съд на Испания отсъди, че той трябва да се яви лично в залата.\r\nДелото е за корупционни практики, в които са замесени членове от неговата партия и компании, на които е бил осигуряван „чадър“, но срещу Рахой не са повдигнати обвинения.\r\nПремиера на Испания няма да може да избегне виковете на протестиращите, които вече са се организирали да се съберат пред съда, в деня на делото. Той също така няма да може да избегне неудобните въпроси относно корупцията в неговото правителство.\r\nПревод и редакция:", "date": "2017.07.25", "title": "AFP: Мариано Рахой ще свидетелства в испанския съд"}
{"url": "http://www.focus-news.net/news/2017/07/25/2419052/predstoyashti-sabitiya-v-stranata-za-25-yuli-agentsiya-fokus.html", "text": "***\r\nОт 8.00 часа пред главния вход на УМБАЛ \"Св. Анна\" директорът на Клиниката по лицево-челюстна хирургия ще даде информация за състоянието на двете жени, които бяха нападнати на бул. „Драган Цанков“. \r\n***\r\nОт 10.30 часа ще се проведе заседание на Съдийската колегия на Висшия съдебен съвет.\r\n***\r\nОт 10.00 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от \"Булгартрансгаз\" ЕАД за утвърждаване на необходими годишни приходи за периода 2017-2019 г. Ще се проведе и открито заседание за обсъждане на доклад по заявление от \"Булгартрансгаз\" ЕАД за одобряване на бизнес план за развитие на дейността \"пренос на природен газ\" през газопреносните мрежи за периода 2017-2019 г.\r\n***\r\nОт 10.00 часа в градинката „Кристал“ ще бъде открита фотоизложба под надслов „Безмълвните затворници“, организирана от WPX Hosting и фондация „Дана“, в която са участници 28 от кучетата, стопанисвани от Общинско предприятие „Екоравновесие“.\r\n***\r\nОт 10.00 часа в Пресклуб БТА (бул. Цариградско шосе № 49) ще се проведе пресконференция по повод излезлите през изминалите дни в медийното пространство изказвания за работата на здравните заведения за асистирана репродукция и на Центъра за асистирана репродукция (ЦАР).\r\n***\r\nОт 11.00 часа на площада пред храм-паметник „Св. Александър Невски“, официално ще бъдат представени 40 от новите 60 еко автобуса, които тръгват по линиите на градския транспорт в София. На официалното представяне ще пръстават зам.-министър председателят и министър на отбраната Красимир Каракачанов, зам.-министърът на околната среда и водите Николай Кънчев, зам.-министърът на вътрешните работи Стефан Балабанов, зам.-министърът на труда и социалната политика д-р Султанка Петрова, кметът на София Йорданка Фандъкова, евродепутататът Ангел Джамбазки, организационният секретар на ВМРО и секретар на ПГ „Обединени патриоти“ Юлиан Ангелов, председателят на групата в СОС „Патриоти за София“ и представител на ВМРО Карлос Контрера, областният управител на София Николай Пехливанов, както и много други официални лица.\r\n***\r\nОт 11.00 часа в Пресклуб БТА ще се проведе пресконференция на EOS в България, на която ще бъдат оповестени резултатите от ежегодното проучване на EOS Group „Навици на плащане в Европа“.\r\n***\r\nОт 11.30 часа в пресклуб „България” на Националния стадион „Васил Левски” ще се проведе пресконференция във връзка с тазгодишното издание на Еко Рали България.\r\n***\r\nОт 11.30 часа в концертната зала на Централния военен клуб ще се състои церемонията по награждаването на победителите в детските конкурси на Държавната агенция за българите в чужбина: Литературен „Стефан Гечев”, 21. издание; по изобразително изкуство „България в моите мечти”, 16. издание; по пеене „Любка Рондова”, 8. издание.\r\n***\r\nОт 12.00 часа в Съдебната палата, гр. София, бул. Витоша 2, Конферентна зала, етаж 1, Съюзът на съдиите в България организира пресконференция по повод законопроектите за изменения и допълнения на ЗСВ и НПК.\r\n*** \r\nОт 14.00 часа в Central Park Hotel – Sofia легендата на динамичната стрелба Рон Айвъри ще даде пресконференция.\r\n***\r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Петър Витанов и общинският съветник Николай Николов ще проведат приемна за граждани.\r\n***\r\nОт 18.30 часа в Градската градина пред Народния театър „Иван Вазов“ ще се състои Концерт на Представителния духов оркестър при Академията на МВР.\r\n***\r\nОт 9.00 часа екипът на Фондацията в помощ на жените с рак на гърдата ще посети Специализирана болница за активно лечение по онкология „Свети Мина“. От 12.00 часа ще бъде позициониран пред магазин „Мания“, където всеки желаещ ще може да направи консултация със специалист.\r\n***\r\nОт 10.00 часа в зала № 5 в сградата на Общината на начална пресконференция ще бъде представен Проект „Услуги за ранно детско развитие в Община Благоевград“. \r\n***\r\nМГЕРБ ще е домакин на форум на най-старата и най-голямата младежка организация в Европа – Европейските студенти демократи.\r\n***\r\nОт 19.00 часа в Археологически музей – Варна /*Английски двор/, Градското ръководство на БСП – Варна ще отбележи 126 години от създаването на партията.\r\n***\t\r\nОт 11.00 часа в партийния съвет на БСП народните представители от \"БСП за България\" ще направят пресконференция във връзка с края на настоящата сесия на Народното събрание.\r\n***\t\r\nОт 13.00 часа в Ритуалната зала на Общината ще се проведе среща на кмета Даниел Панов с гостуващите състави на Международен фолклорен фестивал Велико Търново ‘2017. \r\n***\r\nОт 20.00 часа ще се проведе Концерт в Летен театър - парк „Марно поле\"  с участието на групите от Аржентина, Колумбия, о.Мавриций, Перу и Сърбия.\r\n***\r\nОт 11.00 часа в Централен минерален плаж „Йосиф Шнитер“ ще се проведе информационна среща за проекта „Бъде активен“.\r\n***\r\nОт 10.30 часа в Регионален клуб на БТА Видин ще се състои пресконференция на народинят представител от НФСБ Росен Живков, на която ще бъде представен отчет за първите 100 дни на парламентарната група \"Обединени патриоти\" в рамките на 44-то Народно събрание - обещания и реализация\". \r\n***\r\nОт  11.00 часа в заседателна зала №1 на Областна администрация Видин, заместник областният управител Елка Георгиева и представители на РД „Пожарна безопасност и защита на населението“ – Видин ще проведат работна среща с ресорни ведомства и институции във връзка с предприети мерки и мероприятия за защита на горските територии от пожари. \r\n***\r\nОт 13.30 часа в офиса на ПП ГЕРБ, бул. „25 септември“ 3 заместник-председателят на ПП ГЕРБ Цветан Цветанов ще даде пресконференция за медиите по повод промените в областното и общинското ръководство на ГЕРБ-Добрич.\r\n***\r\nЩе се проведе ХVІ Международен младежки фестивал „Фолклор без граници“ – Добрич 2017 под патронажа на г-н Йордан Йорданов, Кмет на Община Добрич.\r\n***\r\nЩе се проведе регионален протест на полицейските служители за по-високо заплащане на служителите в МВР.\r\n***\r\nОт 9.30 часа в хотел Рамада Пловдив Тримонциум, (ул.Капитан Райчо №2), конферентна зала „Тракия“, етаж 5, EVN България ще даде пресконференция по актуални теми. \r\n***\r\nОт 10.00 часа в зала №1 ще разгледа  частен протест на Окръжна прокуратура против определение на  Окръжен съд – Пловдив, с което на обвиняемия Тодор Н. е наложена мярка за неотклонение „подписка“. \r\n***\r\nОт 10.00 часа в Заседателна зала на Община Пловдив ще се проведе пресконференция с участието на Стефан Стоянов, заместник-кмет „Образование, развитие, европейски политики и международно сътрудничество“ , във връзка с програма за обмен на ученици между Община Пловдив и Община Окаяма, Япония.\r\n***\r\nОт 11:00 часа в Голяма конферентна зала на Дом на културата „Борис Христов” ще се проведе пресконференция  на Инициативният комитет на „Дом за Пловдивската опера” за развитието на инициативата в последните три месеца.\r\n***\r\nОт 16.00 часа в офиса на ГЕРБ в район „Тракия” в блок 91 Иван Вичков, член на пловдивския общински съвет и на партия ГЕРБ, ще приема граждани.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n***\r\nОт 13.00 часа в хотел Верея, бул. „Цар Симеон Велики“ №100, конферентна зала №2, етаж 1, EVN България ще проведе пресконференция.\r\n***\r\nОт 18.00 часа в зала №33, РИМ – Стара Загора, по повод 140 години от боевете за Стара Загора по време на руско –турската освободителна война (1877 – 1878г.) ще бъде представено новото издание на книгата на запасния полковник Стефан Кисов „Българското опълчение в Освободителната Руско-турска война”.", "date": "2017.07.25", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2017/07/25/2419054/nimh-na-mesta-sled-obyad-shte-prevali-vazmozhni-sa-gramotevitsi-i-gradushki.html", "text": "Преди обяд над повечето райони ще е предимно слънчево. Около и след пладне от запад на изток ще се развива купесто-дъждовна облачност. Ще има краткотрайни валежи, на места интензивни и със значителни количества. Валежите ще са придружени от гръмотевици и временно усилване на вятъра. Има условия за градушки. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Георги Цеков. До вечерта вятърът в цялата страна ще се ориентира от северозапад и с него ще нахлува хладен въздух. Максималните температури ще са между 31° и 36°. През нощта  все още ще има превалявания, главно в североизточните райони.\r\nАтмосферното налягане е по-ниско от средното за месеца и през деня още ще се понижи.\r\nПо Черноморието ще бъде предимно слънчево. Привечер по северното крайбрежие ще има временни увеличения на облачността и ще превали. Ще духа слаб до умерен югоизточен вятър. Максималните температури ще са между 28° и 31°. Температурата на морската вода е 23 – 26°. Вълнението на морето ще е 1 – 2 бала.\r\nВ планините ще се развива купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще духа умерен до силен югозападен вятър, който постепенно ще се ориентира от запад. Ще нахлува хладен въздух и след обяд в масивите от Западна България температурите ще се понижат.  Максималната температура на височина 1200 метра ще е около 25°, на 2000 метра – около 18°.", "date": "2017.07.25", "title": "НИМХ: На места след обяд ще превали, възможни са гръмотевици и градушки"}
{"url": "http://www.focus-news.net/news/2017/07/25/2419056/boris-dzhonsan-nova-zelandiya-e-v-cheloto-na-opashkata-za-targovski-dogovor.html", "text": "Външният министър на Великобритания Борис Джонсън е на посещение на министър председателя на Нова Зеландия Бил Инглиш, където води преговори по темите: търговия, международна сигурност и връзки във формата Общност на нациите. Той заяви, че Уелингтън може да очаква да е от първите страни, които ще сключат търговско споразумение с Великобритания, след като Брекзит стане факт, предаде AFP.\r\n„Това са две страни, които наистина мислят по един начин по много въпроси от голямо значение за двата народа“, заяви Джонсън пред журналисти.", "date": "2017.07.25", "title": "Борис Джонсън: Нова Зеландия е в челото на опашката за търговски договор"}
{"url": "http://www.focus-news.net/news/2017/07/25/2419042/evropeyskata-perspektiva-pred-sarbiya-aktsent-v-sreshtata-na-vitsepremiera-ekaterina-zaharieva-sas-srabskiya-prezident-aleksandar-vuchich-obzor.html", "text": "Заместник министър-председателят по правосъдната реформа и министър на външните работи на Република България Екатерина Захариева се срещна с президента на Република Сърбия Александър Вучич. Акцент в срещата беше европейската перспектива пред Сърбия. \r\nПосещението на вицепремиера Захариева в Р Сърбия е част от балканската й обиколка. Акцент в програмата на външния ни министър, по време на обиколката, е представяне на приоритетите на Българското председателство на Съвета на Европейския съюз през първата половина на 2018 г. Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона. \r\nПред журналисти, след срещата със сръбския президент Вучич, Екатерина Захариева коментира: „Нашето желание е наистина да бъдем полезни и да помогнем на страните от Западните Балкани за ясна перспектива за присъединяване“.  Захариева поясни, че е важно реформите по отношение на съдебната система, на върховенството на правото, на човешките права да бъдат ускорени. „Ние можем да бъдем полезни и с експерти, които можем да изпратим тук или с техни експерти“, допълни тя. Според нея това са изключително важни глави и напредъкът по тях трябва да бъде осезаем и видим, за да може и българските европейски партньори да повярват в искреното желание за европейска перспектива, колкото е възможно по-скоро.\r\nМинистър Захариева заяви, че в лицето на България Сърбия има истински партньор и държава, която ги подкрепя в европейското им развитие. Министър Захариева уточни, че по време на срещата са обсъдили и проектите, които свързват България и Сърбия. „Защото ние не можем да чакаме да станат членове на ЕС. Един от тях е Коридор №8. Имаме осигурени около 25 млн. евро. Имаме желание в края на годината или началото на следващата да стартираме обществената поръчка за избор на строител за целите два ЛОТ-а. Те са малко над 30 км“, добави тя.\r\nПо думите й  сръбските туристи в България спрямо 2015 г. са се увеличили с 8%. Българите в Сърбия – почти 28%, сравнено с 2015-2016 г. Захариева уточни, че политиците трябва наистина да бъдат на висота и да направят тази свързаност между хората възможно най-лесна. „Разговаряхме и за българските малцинства тук. Знаете, че това е един наш неотменен призив към всички държави, които желаят да се присъединят към ЕС. Добросъседските отношения и защитата на нашите малцинства е един от основните приоритети, които имаме като правителство“, каза още Захариева.  Външният ни министър поясни, че е получила уверение, че възможността за финансиране на медии или лесен достъп на български медии до районите, в които има българско малцинство, включително и програмите за висшите учебни заведения за обучение на български език, ще намерят в скоро време решение. „Изключително полезна среща, много честна, практична“, допълни външният министър. \r\nЗахариева допълни, че само за 45 дни, откакто Александър Вучич е президент, са се срещали три пъти. \r\nПопитана дали са коментирали и предстоящото подписване на Договора за добросъседство между България и Македония, Захариева отговори, че не са обсъждали конкретно този въпрос. „Истината е, че Договорът за добросъседство е знак и ново начало. Казвам начало, защото има още доста път да извървим в отношенията си и доверието между България и Македония. Това са отношения между нас и друга държава. Поне тук не сме коментирали този въпрос, ще видим утре на срещите, които предстоят“, каза още Екатерина Захариева.\r\nМариела РУСЕВА", "date": "2017.07.25", "title": "Европейската перспектива пред Сърбия - акцент в срещата на вицепремиера Екатерина Захариева със сръбския президент Александър Вучич (ОБЗОР)"}
{"url": "http://www.focus-news.net/news/2017/07/25/2419058/fox-news-tramp-obvini-avtoritetno-izdanie-che-e-orazhie-na-lobisti-sreshtu-kongresa.html", "text": "Президентът на САЩ Доналд Тръмп публикува съобщение в своя „Туитър“, в което попита собственика на компанията Амазон Джеф Безос дали не използва изданието The Washington Post като „лобистко оръжие срещу Конгреса“, предаде новинарският канал Fox News.\r\n“Използва ли се пълния с фалшиви новини Washington Post, като лобистко оръжие срещу Конгреса, за да спре политиците от разглеждане на безтаксовия монопол на Амазон?“, пише в своето съобщение Тръмп.\r\nБезос купи вестника през 2013 г., но го направи като частно лице, а не чрез своята компания Амазон.\r\nПредполага се, че „туита“ е предизвикан от коментарите на Washington Post за Сирия.\r\nПревод и редакция:", "date": "2017.07.25", "title": "Fox News: Тръмп обвини авторитетно издание, че е „оръжие на лобисти срещу Конгреса“"}
{"url": "http://www.focus-news.net/news/2017/07/25/2419057/dobrich-zam-predsedatelyat-na-gerb-tsvetan-tsvetanov-shte-dade-preskonferentsiya-po-povod-promenite-v-oblastnoto-i-obshtinskoto-rakovodstvo-na-partiyata.html", "text": "Зам.-председателят на ПП ГЕРБ Цветан Цветанов ще даде пресконференция за медиите по повод промените в областното и общинското ръководство на ГЕРБ - Добрич. Това съобщиха от пресцентъра на ГЕРБ - Добрич. \r\nЦветанов ще представи решението на Изпълнителната комисия на ПП ГЕРБ за освобождаването на областното и общинското ръководство на партията в област и град Добрич, и ще представи временните ръководства на областно и общинско ниво. Пресконференцията ще се проведе в офиса на ПП ГЕРБ, бул. „25 септември“, 3 от 13.30 часа.", "date": "2017.07.25", "title": "Добрич: Зам.-председателят на ГЕРБ Цветан Цветанов ще даде пресконференция по повод промените в областното и общинското ръководство на партията"}
{"url": "http://www.focus-news.net/news/2017/07/25/2419062/sofiya-obshtinata-shte-predstavi-chast-ot-dvadesette-novi-avtobusi-koito-ot-sryada-shte-obsluzhvat-linii-na-gradskiya-transport.html", "text": "Част от двадесетте нови автобуси, които от сряда ще обслужват линии на градския транспорт, ще бъдат представени в 11.00 часа на площад „Свети Александър Невски“, съобщиха от пресцентъра на Столична община. На представянето ще присъства кметът Йорданка Фандъкова и зам.-кметът Евгени Крусев. До края на лятото престои да пристигнат още 40 нови автобуси. Колите на градския транспорт са газови и отговарят на Евро 6.", "date": "2017.07.25", "title": "София: Общината ще представи част от двадесетте нови автобуси, които от сряда ще обслужват линии на градския транспорт"}
{"url": "http://www.focus-news.net/news/2017/07/25/2419063/pregled-na-osnovnite-temi-v-starozagorskiya-pechat.html", "text": "\"289 са незаетите места в гимназиите на областта след третото класиране\" е водещо заглавие на вестник \"Старозагорски новини\". Общо 289 са свободните места в гимназиите в Старозагорска област след третото класиране на седмокласниците, съобщиха от Регионалното управление по образованието в Стара Загора. Най-много - 36 свободни места, има в СУ \"Гео Милев\" - Раднево. В ОУ \"Хр.Ботев\" - с.Опан, за паралелката \"Деловодство и архив\" с английски език могат да подадат документи 20 завършили седми клас. 13 са местата в паралелката \"Строителство и архитектура\" с английски език в ПГ \"Ив. Хаджиенов\" - Казанлък. В Стара Загора след третото класиране има 105 свободни места. Най-много са в ПГЕТ \"Г. С. Раковски\" - 15. Две от тях са за паралелката \"Електроенергетика\" с английски език, а останалите са за \"Автоматизация на непрекъснатите производства\" с английски език. В ПГЕ \"Джон Атанасов\" свободните места са 15. А в ПГВМ \"Иван П. Павлов\" - 14. В СУ \"Железник\" са 11, толкова са и в ПМГ \"Гео Милев\". 11 свободни места за паралелките с изучаване на френски с английски език има и в ГПЧЕ \"Ромен Ролан\", от които 10 са за момчета и едно за момиче. 9 са свободните места в СУ \"Максим Горки\". Подробна информация за свободните места в гимназиите в Старозагорска област може да бъде намерена в сайта на Регионалното управление по образованието в Стара Загора. \"И от ПДС бият тревога: Дерогациите за българските ТЕЦ-ове не са решение на проблема\", е друго заглавие в ежедневника. Политическо Движение Социалдемократи призова преди няколко седмици правителството да приеме кризисен план за справяне с проблема, възникнал вследствие от новите изисквания на ЕС по Референтния документ за най-добри налични техники за големи горивни инсталации. \"Подобен план все още не е изработен, а времето притиска страната ни и има реален риск топлоелектроцентралите в България да бъдат закрити, което ще доведе до огромен икономически и социален проблем за държавата\" се казва в позицията на ПДС.\"Откриването на Техническия колеж в Казанлък е на финалната права\", съобщават още от вестника. Проект на Постановление на Министерския съвет за откриване на Технически колеж - Казанлък, в структурата на Техническия университет - София, е публикуван за обсъждане в портала за обществени консултации strategy.bg. Проектопостановлението е изготвено по предложение на ръководството на Техническия университет въз основа на положително оценен от Националната агенция за оценяване и акредитация проект. Крайният срок за подаване на становища по документа е 21-ви август. Бъдещият Технически колеж в Казанлък вече има и положителна оценка от Националната агенция за оценяване и акредитация от края на май 2017 г. Де юре и де факто проектопостановлението е последният необходим документ, за да се увенчаят с успех дългогодишните усилия на кмета на Казанлък Галина Стоянова в Града на розите да има висше училище, подготвящо кадри за местния бизнес. В Техническия колеж - Казанлък, ще се обучават студенти по специалности от професионално направление \"Машинно инженерство\" за придобиване на висше образование на степен \"професионален бакалавър\". Капацитетът на звеното, определен от Националната агенция за оценяване и акредитация, е 230 студенти и е съобразен с институционалния капацитет на Техническия университет - София. \"В колежа ще се обучават кадри за нуждите на редица предприятия в Казанлък и региона в областта на металообработването, производството на елементи за хидравлични съоръжения, както и за индустрията, свързана с военнопромишленото производство. Наличието на структура на висше училище в града ще допринесе за подобряване на достъпа до висше образование, създаване на устойчива връзка между висшите училища и пазара на труда за постигане на съответствие между търсене и предлагане на специалисти с висше образование\", пише още в проектопостановлението на Министерски съвет. Учебният процес ще се организира в една катедра и ще се обезпечава от преподаватели от други основни звена на университета, като хабилитирани лица ще четат не по-малко от 50 на сто от лекционните курсове за специалността. За нуждите на колежа Община Казанлък предоставя етаж от сградата на Професионалната гимназия по строителство.", "date": "2017.07.25", "title": "Преглед на основните теми в старозагорския печат"}
{"url": "http://www.focus-news.net/news/2017/07/25/2419059/gd-granichna-politsiya-po-2-km-e-opashkata-ot-tezhkotovarni-avtomobili-pri-gkpp-dunav-most-vidin-i-pri-kapitan-andreevo.html", "text": "По 2 км е опашката от тежкотоварни автомобили при ГКПП „Дунав мост\" - Видин и при \"Капитан Андреево\". Това сочат данни към 06.00 часа, публикувани на сайта на Главна дирекция \"Гранична полиция\". На ГКПП „Лесово“ е интензивен от товарни автомобили на изход от страната. На българо-сръбската граница на ГКПП Калотина трафикът е интензивен на вход и на изход за леки автомобили. На българо-македонската граница трафикът е нормален на всички ГКПП. На българо-гръцката граница на ГКПП Кулата е интензивен.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.07.25", "title": "ГД „Гранична полиция“: По 2 км е опашката от тежкотоварни автомобили при ГКПП „Дунав мост\" - Видин и при \"Капитан Андреево\""}
{"url": "http://www.focus-news.net/news/2017/07/25/2419064/denyat-25-yuli-v-balgarskata-istoriya.html", "text": "Православната църква почита паметта на Света Ана. През 811 г. - в нощта на 25 срещу 26 юли българите предвождани от хан Крум нанасят пълен погром на византийската войска в сражението при Върбишкия проход.1862 г. - във Варна тържествено е осветена сградата на Българското централно училище с главен учител Сава Доброплодни.1864 г. - в Цариград започва да излиза в. \"Турция\". Редактор на вестника, който има проправителствен характер, е Никола Генович. 1869 г. - в Букурещ започва да излиза вестникът на Добродетелната дружина - \"Отечество\". Редактор е Пандели Кисимов, а мотото на вестника е \"Работи и се надявай!\". 1870 г. - в Браила започва първото годишно отчетно събрание на Българското книжовно дружество (БКД). 1872 г. - издаването на в. \"Македония\" е прекратено окончателно заради статията на Петко Р. Славейков \"Двете власти и касти\". 1878 г. - в Пловдив излиза първи брой на в. \"Марица\", първият български вестник след Освобождението, издаван от Христо Г. Данов (до 6 септември 1885 г.). 1885 г. - провежда се заседание на Българския таен централен революционен комитет (БТЦРК) в с. Дермендере (днес Първенец).\r\n1928 г. - завършва Седмия редовен конгрес на Вътрешната македонска революционна организация (ВМРО), който се провежда от 21 до 25 юли в с. Крупник (днес Тодорова почивка), Горничевска околия, под председателството на Ив. Караджов. 1928 г. - чета от 33-ма души начело с Петър Шанданов, изпратена от Задграничното представителство (ръководен орган на Вътрешната македонска революционна организация – ВМРО) в София, заминава за Юндола за борба с привържениците на Иван Михайлов, но е разбита. На 25 юли е роден Атанас Славов, писател и поет. На тази дата  умира Харалан Ангелов, български поет. \r\n2013 г.\r\nПрезидентът на Република България присъжда орден „Стара планина“ първа степен Гуо Йеджоу, извънреден и пълномощен посланик на Китайската народна република в Република България „за изключително големите му заслуги за развитието и укрепването на българо-китайските отношения и във връзка с окончателното му отпътуване от страната“.\r\n2006 г.\r\nНародното събрание приема на второ четене Закона за избиране на президент и вицепрезидент на Република България, съгласно който за президент и вицепрезидент на страната ще се гласува с интегрална бюлетина, без плик и в прозрачна урна.\r\nНародните избраници гласуват бюлетината да е бяла, по образец, утвърден от Централната избирателна комисия (ЦИК); на лицевата страна на бюлетината да бъдат изписани в най-горната част с центриран текст и главни букви наименованието и номерът на избирателния район.; отдолу последователно да бъдат подредени еднакви по размер полета на регистрираните в ЦИК партии, коалиции и инициативни комитети; гласуването да се извършва чрез поставяне на знак върху квадратчето с номера на съответната листа. Знак, който излиза или е поставен извън квадратчето, но в полето на съща листа, не прави вота недействителен, при условие, че не навлиза в полето на друга листа. За недействителен се смята вотът при наличието на повече от един знак в различни полета.\r\n2006 г.\r\nПровежда се петото заседание на Съдът в Триполи по СПИН процеса срещу петте българки.\r\nСъдията Махмуд Хуейса задължава прокурорът да издири неявилите се свидетели на прокуратурата и на подсъдимите, за да могат да бъдат разпитани те в съдебната залата. \r\nПреди това е отхвърлено искането на защитата да бъде назначена нова международна експертиза за причините за епидемията в Бенгази.\r\nОсвен настояването за нова международна експертиза за СПИН-заразата в Бенгази, съдията отхвърля и искането на защитата на българките за установяването на последиците от психологическия тормоз, на който те са били подложени след задържането седем години по-рано.\r\nНито един от призованите за заседанието от адвокат Осман Бизанти 9 свидетели не се явява в съдебната зала.\r\n2000 г.\r\nОфициално е обявено създаването на Г-100 (“Клуба на стоте”) от опозиционно мислещи и дискутиращи интелектуалци и икономисти, начело на които застава д-р Петър Дертлиев. Тази група се представя като кадрови потенциал за бъдещо управление.\r\nПетър Антонов Дертлиев е роден на 7 април 1916 г. в с. Писарево, Ловешка област. През 1941 г. завършва медицина. През 1945 г. е назначен за асистент в катедрата по анатомия на Медицинския факултет. След 9 септември 1944 г. е член на комитет на Отечествения фронт в Софийския университет и в Медицинския факултет. Секретар е на Съюза на социалистическата младеж. Заради опозиционната си дейност през 1946 г. е изпратен в лагер \"Росица\". Същата година е избран за народен представител във Великото народно събрание. На 1 юли 1948 г. с решение на президиума на Народното събрание е отнет депутатския имунитет на Дертлиев. Осъден е на 10 години затвор. Изпратен е в лагер \"Венчан\", след това два пъти в \"Белене\", в Плевенският затвор, в наказателното отделение и в затворът за рецидивисти в Пазарджик. От февруари 1957 г. работи в продължение на 7 години в тубдиспансера за деца в Трявна и в Перник. От 1963 г. до пенсионирането си през 1984 г. е завеждащ флуорографското отделение на Института по туберкулоза към Медицинската академия. След 10 ноември 1989 г. е един от инициаторите за възстановяването на Българската социалдемократическа партия /БСДП/ и за включването й в Съюза на демократичните сили /СДС/. Председател е на БСДП от възстановяването на БСДП на 26 ноември 1989 г. до смъртта си. През 1990 г. е депутат в Седмото Велико народно събрание, избран с листата на СДС. Кандидат е на СДС за президент на страната. БСП не приема кандидатурата с мотива, че Дертлиев е краен антикомунист. Подписва новата конституция на Република България и не одобрява бойкота на 39-те народни представители от СДС, напуснали парламента. Издава две автобиографична книги. Петър Дертлиев умира в края на 2000 г.\r\n2000 г.\r\nПарламентът обсъжда и приема отчета на правителството за стабилността през 1999 г. Всички парламентарни групи, без тези на БСП и новосформираната Български бизнес блок – Зелени (БББ-Зелени), подкрепят правителството. Несъгласието на тези две групи е свързано с позицията на българското правителство по войната в Косово.\r\n1996 г.\r\nСлед 5-годишно обсъждане Тридесет и седмото Народно Събрание приема Закон за националните символи и герба на България.\r\n1956 г.\r\nБългарското Министерство на външните работи изпраща нота до легацията на Турската република в София, с която се констатира известен напредък в двустранните отношения и се заявява, че българското правителство \"не вижда такива въпроси, които при добра воля, проявена и от двете страни, да не могат да бъдат разрешени чрез преки преговори, взаимно разбирателство и отстъпки\". Предлага се сключване на редица конвенции, които ще създадат политическо доверие между двете страни. Българското правителство изявява готовност \"да разгледа благосклонно въпроса за заминаването на български граждани от турски произход при свои близки, изселили се вече в Турция\".\r\n1955 г.\r\nБългария подписва спогодба за културно сътрудничество с Корейската народнодемократична република (КНДР).\r\nКорейската народнодемократична република е държава в Източна Азия, заемаща северната част на Корейския полуостров. На юг граничи с Южна Корея, с която до 1948 г. образуват една страна. На север граничи с Китай и Русия. Столицата е Пхенян, а населението на Северна Корея е едно от най-хомогенните в етнически и езиков аспект.\r\n1952 г.\r\nЦК на БКП изпраща строго поверително писмо до окръжните и околийските комитети на партията и до всички първични партийни организации, с което те се задължават да изключат от БКП \"служителите на различни религии и религиозни секти - свещеници, ходжи и др.\", тъй като \"религията, чиито активни проводници и служители са те, е противоположна и враждебна на марксизма-ленинизма\".\r\n1946 г.\r\nПравителството внася в Народното събрание законопроект за допитване до народа за премахване на монархията и за създаване на \"народна демократична република\". Още на първо четене законопроектът е единодушно приет с поименно гласуване на 244 народни представители (от заседанието поради болест или отпуски отсъстват 32-ма депутати).\r\n1936 г.\r\nСъздава се опозиционната група \"Петнадесеторка\" (Единен земеделски фронт), която включва земеделските групи извън БЗНС “Врабча 1” и се обявява в защита на парламентаризма. Тази формация временно обединява земеделци от крилото \"Александър Стамболийски\" (\"Пладне\"), групите \"Селски глас\" и \"Орач\". Началото й се поставя с подписването на Декларация-позив, изработена и подписана от 15 известни земеделски дейци, сред които Ал. Оббов, д-р Г. М. Димитров, Ст. Омарчевски, Ас. Стамболийски и др. Те се обявяват за народовластие, против единодействието с буржоазните партии, за самостоятелна дейност на БЗНС. Единният земеделски фронт прави опит да обедини всички земеделски партии и групи, но поради политически разногласия това не се осъществява. Петнадесеторката съществува само два-три месеца.\r\n1934 г.\r\nИзлиза последният брой на вестник \"Съзнание\", печатен орган на Българския учителски съюз.\r\nВестникът излиза веднъж седмично в София от 14 август 1898 г. до 25 юли 1934 г., с прекъсване през 1917 г. Негов наследник е в. \"Учителски другар\" (13 март 1894 г. –16 юли 1898 г.). Редактори на вестника са Т. Г. Влайков, Ив. Коларов, Е. Марковски, М. Герасков, Ст. Руневски, Д. Негенцов, Гр. Чешмеджиев, Д. Казасов и др.\r\n1928 г.\r\nЧета от 33-ма души начело с Петър Шанданов, изпратена от Задграничното представителство (ръководен орган на Вътрешната македонска революционна организация – ВМРО) в София, заминава за Юндола за борба с привържениците на Иван Михайлов, но е разбита. През първата половина на август е разбита и втората чета на протогеровистите, водена отново от Петър Шанданов при с. Обидим край Банско.\r\nПетър Димов Шанданов е роден на 4 юли 1895 г. в Охрид. Участник е във военния кръг “Звено”, свързва се с комунистите и като завеждащ Военния отдел на ІІ Въстаническа оперативна зона е сред организаторите на деветосептемврийския преврат през 1944 г. Умира през 1971 г. в София.\r\n1924 г.\r\nВ София излиза първия брой на вестник \"Оранжево знаме\". Той е продължител на в. \"Народовластие\", издаван в периода от 17 до 24 юли 1924 г.\r\nВестник \"Оранжево знаме\" е печатен орган на сдружените земеделци и е орган на левите сили в БЗНС след държавния преврат на 9 юни 1923 г. Главен редактор е Д. Н. Грънчаров. Последният брой на вестника излиза на 26 август 1924 г. Заместен е от в. \"Народно знаме\" (издаван в периода 26 септември 1924 г. – 19 февруари 1925 г.).\r\n1903 г.\r\nИзлиза последният брой на в. “Единство”. Първият брой на вестника е издаден на 3 април 1903 г. Заместен е от в. \"Работническа борба\", който е орган на Работническата социалдемократическа партия. Той е вестник на широките социалисти и на намиращия се под тяхно влияние Свободен общ работнически синдикален съюз. Излиза в София от 1903 г. до 1908 г. Негови редактори са д-р П. Джидров, Я. Сакъзов, Кр. Станчев и др. По-късно е заместен от в. \"Работническа България\" (1909–1911 г.).\r\n1885 г.\r\nПровежда се заседание на Българския таен централен революционен комитет (БТЦРК) в с. Дермендере (днес Първенец). В състава на Централния комитет (ЦК) влизат Захари Стоянов, отец Георги Тилев, Димитър Ризов, Коста Паница, Иван Андонов. Заседанието е ориентирано към обединение на Княжеството с Областта и отлагане на въпроса за освобождение на Македония. Вместо революция е възприета идеята за военна акция.\r\n1872 г.\r\nИздаването на в. \"Македония\" е прекратено окончателно заради статията на Петко Р. Славейков \"Двете власти и касти\".\r\nПетко Р. Славейков започва да издава в Цариград в. \"Македония\" на 3 декември 1866 г. В седми брой на вестника програмата на \"Македония\" е формулирана така: \"С издаванието на този вестник за народа желанието и намерението ни е само новини да известявами, но доколкото можем да ся мъчим, за да всейваме в народнийт дух начала нравствено-политически, да ся грижим да го предупазями от злонамерени внушения и гибелни за него чужди влияния и да гледами да образувами в него обществено мнение. При това още да защитавами правдините на народа си и да отговарями срещу клеветите и ухищренията на недоброжелателите му...\" В. \"Македония\" е спиран пет пъти от турската цензура.\r\n1870 г.\r\nВ Браила започва първото годишно отчетно събрание на Българското книжовно дружество (БКД).\r\nБългарското книжовно дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. То си поставя широки научни и патриотични цели, с които се стреми не само да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Инициативата за неговото създаване среща симпатиите на българската революционна емиграция в Румъния и особено на В. Левски, Л. Каравелов и Хр. Ботев. На първото Общо събрание е приет устав на БКД, който регламентира неговото организационно изграждане. За пръв председател на БКД е избран проф. М. Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание (1876 г.) и Руско-турската освободителна война (1877-1878 г.) временно прекратява своята дейност. Непосредствено след Освобождението в Браила е свикано общо събрание на БКД, което взема решение за неговото преместване в София. Тук княжеското правителство отпуска на БКД ежегодна субсидия. През 1884 г. е приет нов устав на БКД, според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. Членовете му са почетни, редовни и дописни. От 1898 г. негов председател е Ив. Евстратиев Гешов. През 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството започва да издава \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". На 6 март 1911 г. дружеството се преименува в Българска академия на науките.\r\n1869 г.\r\nВ Букурещ започва да излиза вестникът на Добродетелната дружина - \"Отечество\". Редактор е Пандели Кисимов, а мотото на вестника е \"Работи и се надявай!\"\r\nПандели (Пантелей) Кисимов е роден в Търново през 1832 г. Той е български общественик, публицист и писател. Превежда от гръцки език и сътрудничи на “Цариградски вестник” (1953 г.), в. “България”, сп. “Български книжици”. Участва във въстанието на капитан Дядо Никола, през 1862 г. емигрира и 10 години живее в Букурещ и Болград. Той е един от основателите на БТЦК, привърженик е на дуализма. Сътрудничи на в. “Народност”, “Българска пчела” и “Дунавска зора”. От 1869 г. редактира в. “Отечество”, свързан с партията на “старите”. Връща се в Търново през 1872 г., пътува из страната, занимава се с рударство, пише дописки и статии, превежда от румънски език. След Освобождението работи като съдебен служител в Търново и София. Репресиран е по време на Стамболовия режим. Неговите идейни позиции, грешки и пристрастия са разкрити най-пълно в книгата “Исторически работи. Моите спомени” (ч. I-IV, 1897-1903 г.).\r\n1864 г.\r\nВ Цариград започва да излиза в. \"Турция\". Редактор на вестника, който има проправителствен характер, е Никола Генович. В уводна статия в първия брой издателите на вестника отбелязват: \"Ний ще подложим с голяма грижа (нашият вестник) да служи за мирът и много далеч да раздухвами огънят на несъгласието, ний ще съветувами секоги братството и съгласието помежду дечата на същият баща, султана!... И колкото повече ще съветувами от една страна идеите на общенародната наредба, толкова повече от друга ще блъсками революционернити и безнравствени идеи. Таквази е без никаква скришна мисъл нашата програма.\"\r\nНикола Генович е роден в Свищов. Той е цензор по печата в Цариград до 1878 г. След Освобождението става служител в Българското дипломатическо агентство в столицата на Османската империя (1879–1886 г.).\r\n1862 г.\r\nВъв Варна тържествено е осветена сградата на Българското централно училище с главен учител Сава Доброплодни.\r\nСава Илиев Доброплодни (1820-1894 г.) е роден в Сливен в семейството на учителите Илия и Трендафила Славови. Учи в Котел и завършва гръцкото училище в Куручешме, Цариград. Основател е на първото класно девическо училище в България през 1856 г. в Шумен. Учителства във Варна (1862-1864 г.), Тулча (1864-1869 г.), Силистра (1870-1872 г.), Кюстенджа (1872-1875 г.). От 14 септември 1878 г. до 1 февруари 1881 г. година е член-секретар и председател на Варненския окръжен съвет. След това отново е учител и окръжен училищен инспектор във Варна и Разград.\r\n1842 г.\r\nГеорги Раковски е изпратен от Букурещ в Браила. Малко по-късно гръцкият посланик в Букурещ Константин Ризос отбелязва в писмо до пълномощния министър в Цариград: \"Моля вземете необходимата грижа, за да не пострада нещастникът (Георги Македон)... Той е млад, образован и красноречив и разбира се ще Ви спечели симпатиите... Понеже изпращането на Македон в Гърция може да е неизгодно за гръцкото правителство, добре би било той да замине за известно време за някоя европейска страна. Баща му е състоятелен и има и други роднини, които биха могли да го издържат.\"\r\n811 г.\r\nВ нощта на 25 срещу 26 юли войската на хан Крум нанася пълен погром на византийската армия в сражението при Върбишкия проход. В сражението загива византийският император Никифор І Геник, заедно със своите военачалници. След сражението Крум заповядва да отрежат главата на Никифор I Геник, която няколко дни е държана на показ, набита на кол. След това, пак по негова заповед, черепът на императора е обкован със сребро. С него Крум пие наздравица в чест на своята победа. Победата при Върбишкия проход е един от най-големите върхове на българското военно изкуство през средните векове. България става достоен противник на могъщата Византийска империя.На тази дата са родени:\r\n1934 г.\r\nРоден е Георги Николов Кордов - български естраден изпълнител. Започва музикалната си кариера на 13 години с участие в Първия младежки световен фестивал в Прага през 1947 г. През 1956 г. завършва Консерваторията с две специалности - класическо пеене и диригентство. Три години по-късно прави дебюта си в Българската телевизия с хитовете си \"Приказка\", \"Искам да те помня все така\", \"Вечерна песен\". От 1962 г. е солист на естрадата на ансамбъла на Българската народна армия, а в периода 1972 – 1974 г. е неин ръководител. Близо 40 години Георги Кордов работи като музикален педагог и подготвя израстването на няколко поколения изпълнители. Умира на 16 януари 2006 г.\r\n1930 г.\r\nРоден е Атанас Славов - писател и поет. Завършва английска филология в Софийски университет “Св. Климент Охридски”. От 1961 г. до 1971 г. е преподавател по английска литература в Софийски университет “Св. Климент Охридски”. Защитава дисертация на тема “Функции на ритъма в художествената стихова реч” през 1965 г. В периода 1966-1976 г. работи в Института за изкуствознание при БАН. Атанас Славов е изпълнителен секретар на научния проект “Основни насоки на световната култура до 2000” към Научното обединение по изкуствознание при БАН (1975-1976 г.). Във връзка с този проект заминава за САЩ, където работи в Отдела за международни научни изследвания и обмен в Ню Йорк (1975-1976 г.). Работи на свободна практика и като диктор към радио “Свободна Европа” (1978 г.) и Би Би Си (Лондон) през 1978 г. Изследва проблемите на източноевропейските култури към центъра “Уудроу Уилсън” във Вашингтон през 1979 г. Инструктор е по български език в Държавния департамент във Вашингтон (1980-1983 г.) и в Центъра за езикови и научни изследвания в Мериленд (1983 г.). Радиосценарист, редактор и диктор е в радиостанция “Гласът на Америка” за периода 1980-1990 г. Пише стихове, научнофантастична проза, мемоари, съчинения по литературна теория, история и етнография, книги за деца, сценарии за анимационни, документални и пълнометражни филми, сценарии за радиопредавания, превежда от английски език. След като напуска България през 1976 г., започва да пише мемоари, на които дължи своята известност на Запад. Съпредседател е на Американската асоциация за развитие на славистичните изследвания, Американския ПЕН-клуб и на американския клон на ПЕН-клуба на писателите в изгнание.\r\n1910 г.\r\nРоден е Петър Иванов Стъпов - български писател. Завършва педагогическото училище в Шумен през 1930 г. Работи като учител в Търговище. В периода 1930-1942 г. развива активна читалищна дейност. Става финансов инспектор в София през 1942 г. и заема длъжността до 1944 г. От 1944 г. до 1945 г. е служител в Министерството на информацията. Петър Стъпов е драматург на Народния театър за селото (1951-1952 г.). От 1930 г. до 1941 г. в Търговище редактира изданията Угар”, “Обществена трибуна”, “Нови дни”, “Хоризонт”, “Напредък”, “Нова пчела”, “Подем”, “Провинциален журналист”. Сътрудничи на вестниците “Литературен глас”, “Литературен живот”, “Литературен критик”, “Заря”, “Жупел”, “Светлоструй”, на сп. “Изкуство и критика”, “Златорог” и др., както и на редица детски периодични издания. Стъпов е автор с многостранни творчески интереси - белетристика, хумор, публицистика. Най-значителните му изяви са в областта на историческата проза за възрастни и деца. Умира на 18 януари 1992 г. в София.\r\n1878 г.\r\nРоден е Стоян Стоянов Бъчваров - български драматичен артист, режисьор и основател на Варненския театър. В Народния театър - София постъпва през 1903 г. Работи и на други сцени (Русе, София, Варна). Неговата коронна роля е Лука (в \"На дъното\" от Горки). Играе с голям успех ролите: Телегин (във \"Вуйчо Ваньо\" от Чехов), Келемен (в \"Приказка за вълка\" от Молнар), Папа Брике (в \"Този, който получава плесници\" от Л. Андреев) и др. Бъчваров участва и в няколко игрални филма, сред които \"Българи от старо време\" (1945 г.), \"Бойка\" (1947 г.) и др. Умира на 6 януари 1949 г. в София.На тази дата умират:\r\n1904 г.\r\nУмира Харалан Василев Ангелов - български поет. Роден е на 10 февруари 1845 г. в Шумен. Първоначално получава образование в родния си град при Д. Войников и А. Гранитски. Занимава се с търговия, започва да се самообразова - изучава френски, руски, италиански език. Запознава се с много произведения от западноевропейската литература и руската класика. Работи като учител и читалищен деец. През 1870-1873 г. е в с. Жеравна, където основава читалище \"Единство\" и развива широка просветна и обществена дейност. Там пише първите си стихове, обнародвани в сп. \"Читалище\". След Освобождението заема административни длъжности в Шумен, Разград, Лом, Стара Загора и др. Депутат е в Учредителното събрание и няколко пъти е избиран за народен представител в Обикновено народно събрание. Харалан Ангелов е кмет на Варна от май 1885 г. до март 1888 г. /с изключение на времето от 12 януари до 26 февруари 1888 г/. През 1881 г. е редактор във в. \"Работник\". През 1934 г. излиза книгата му \"Стихотворения\".\r\n1902 г.\r\nУмира Никола Димов Козлев - български възрожденски книжовен и просветен деец. Един от родоначалниците и създателите на българската национална поема. Роден е през 1824 г. в Лясковец и през 1845 г. учи в Елена при Иван Момчилов. Продължава обучението си в Пазарджик и Свищов. През 1848 г. слуша лекции в Кишиневската семинария. В периода 1852-1856 г. е учител в Лясковец. Поради участието си във въстанието на Капитан Дядо Никола е принуден да избяга в Бесарабия, където създава двете си поеми “Черен арап и хайдут Сидер” и “Бивол Голе и мечка стръвница” (1866 г.). Завръща се в България, участва в създаването на Вътрешната революционна организация (ВРО), среща се с Васил Левски. Принуден е отново да избяга в Румъния. След Освобождението е учител в Лясковец, Стражица и Плаково.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.07.25", "title": "Денят 25 юли в българската история"}
{"url": "http://www.focus-news.net/news/2017/07/25/2419065/pazardzhik-informatsionna-sreshta-po-proekt-za-aktivizirane-na-mladite-hora-shte-se-provede-na-plazha-yosif-shniter-vav-velingrad.html", "text": "Сдружение с нестопанска цел „Юнити“ започва изпълнението на проект „Бъде активен“, съобщиха от Община Велинград. Проектът е с продължителност от юли до септември 2017 година и се осъществява в партньорство с община Велинград. Финансиран е от Министерството на младежта и спорта по Националната програма за изпълнение на младежки дейности. Основната цел е активизиране на младите хора във Велинград, включваща реализиране на спортни, културни и образователни кампании и инициативи и предоставяне на информационни материали, целящи активизирането на младите хора в социалния живот на Велинград, както и разясняването на видовете психоактивни вещества и различни по вид зависимости и/или агресии, и вредата, последиците, превенцията им. \r\nЦелта на тези кампании е не само да се повиши информираността, но и да се моделира здравословно поведение на населението в бъдеще, ограничаване на риска от употреба и злоупотреба с наркотици в града, чрез изграждане и поддържане на устойчиви, ефективни и рентабилни превантивни програми за семейства, деца и млади хора и повишаване на съпричастността на институциите, организациите и обществото като цяло. С този проект Община Велинград ще придобие членство в ECAD - международна организация, обединяваща градове на страни членки на ЕС и не само, без наркотици и предоставяща опит и познания за работата за свободна от наркотични вещества среда, както и срещу наркотиците и злоупотребата с наркотици на местно, национално и международно ниво. От 11.00 часа в Централен минерален плаж „Йосиф Шнитер“ ще се проведе информационна среща по проекта.", "date": "2017.07.25", "title": "Пазарджик: Информационна среща по проект за активизиране на младите хора ще се проведе на плажа „Йосиф Шнитер“ във Велинград"}
{"url": "http://www.focus-news.net/news/2017/07/25/2419068/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във вторник във връзка с изпълнение на инвестиционен проект за реконструкция на уличен водопровод на ул. „Уошбърн“ жк. „Хаджи Димитър“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Резбарска“, ул. „Васил Кънчев“, бул. „Владимир Вазов“, ул. „Макгахан“, ул. „Уошбърн“, ул. „Кочо Честименски“, ул.“ Найден Георгиев“, ул. „Никола Войновски“, ул. „Макгахан“, ул. „Резбарска“, ул. „Първа Българска армия“, река Владайска, ул. „Жак Дюкло“, река Перловска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Макгахан“ до пазара; ул. „Златица“ ъгъла с ул. „Георги Илиев“. След възстановяване на водоснабдяването е възможно временно повишаване мътността на водата.\r\nВъв вторник във връзка с изграждане на сградно водопроводно отклонение на ул. „Поп Богомил“ Център се налага спиране на водоподаването от 9.00 до 17.00 часа на клиентите на „Софийска вода”, живеещи в района на: ул. „Поп Богомил“ от ул. „Будапеща“ до ул. „Веслец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „ Поп Богомил“ №19.\r\nВъв вторник във връзка с подмяна на сградно водопроводно отклонение на ул. „3-ти март“ кв. „Филиповци“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: по ул. „3-ти март“ от ул. „Суходолски път“ до ул. „Поручик Хранов“, ул. „Поручик Хранов“; по ул. „Братя Найденови“ от ул. „Васил Левски“ до ул. „Крайречна“; по ул. „Крайречна“ от ул. „Братя Найденови“ до ул. „Вихрен“ и ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на площада.\r\nВъв вторник във връзка с подмяна на спирателен кран на ул. „Брезите“ кв. „Бояна“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на ул. „Брезите“ от ул. „Ралевица“ до ул. „Севастократор Калоян“; по ул. „Севастократор Калоян“ от ул. „Кумата“ до ул. „Ралевица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Севастократор Калоян“ ъгъла с ул. „Брезите“ .\r\nВъв вторник във връзка с подмяна на сградно водопроводно отклонение на ул. „Ген. Александър Суворов“ жк. „Бъкстон“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: по ул. „Ген. Александър Суворов“ от ул. „Иван Сусанин“ до ул. „Чинар“ (нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ген. Александър Суворов“ ъгъла с ул. „Равен“.\r\nВъв вторник във връзка с подмяна на сградно водопроводно отклонение на ул. „Княгиня Косара“ кв. „Васил Левски“ се налага спиране на водоподаването от 9.30 до 18.00 часа на клиентите на „Софийска вода”, живеещи в района на ул. „Княгиня Косара“ от ул. „Рилска обител“ до ул. „Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Княгиня Косара“ №12.\r\nВъв вторник във връзка с подмяна на спирателен кран на ул. „Байкал“ кв. „Бояна“ се налага спиране на водоподаването от 10.00 до 13.00 часа на клиентите на „Софийска вода”, живеещи в района на: ул. „Байкал“ от ул. „Севастократор Калоян“ до ул. „Герганица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес ул. „Севастократор Калоян“ ъгъла с ул. „Байкал“.\r\nВъв вторник във връзка с прекъсване на сградно водопроводно отклонение на ул. „Росен“ местност „Гърдова глава“ се налага спиране на водоподаването от 13.00 до 17.00 часа на клиентите на „Софийска вода”, живеещи в района на ул. „Росен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес ул. „Росен“ ъгъла с ул. „Ботко войвода“.", "date": "2017.07.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/25/2419070/predstoyashti-mezhdunarodni-sabitiya-za-25-yuli-agentsiya-fokus.html", "text": "Турският министър на външните работи Мевлют Чавушоглу и турският министър на европейските въпроси Омер Челик ще проведат преговори с върховния представител на ЕС по въпросите на външните работи и политиката на сигурност Федерика Могерини. \r\n***  Еврокомисарят по икономическите въпроси Пиер Московиси ще разговаря с министър-председателя на Гърция Алексис Ципрас.\r\n***  Външния министър на Египет Самех Шукри и върховният представител на ЕС по въпросите на външните работи и политиката на сигурност Федерика Могерини ще дадат съвместна пресконференция. \r\n***  Министърът на външните работи на Македония Никола Димитров е на посещение в Албания.", "date": "2017.07.25", "title": "Предстоящи международни събития за 25 юли (Агенция \"Фокус\")"}
{"url": "http://www.focus-news.net/news/2017/07/25/2419066/blagoevgrad-fondatsiya-v-pomosht-na-zhenite-s-rak-na-gardata-shte-poseti-grada.html", "text": "Розовият кемпер на жените от Фондация Нана Гладуиш – Една от 8 ще гостува и в Благоевград, съобщиха от пресцентъра на Община Благоевград. На 25 юли той ще бъде позициониран пред магазин „Мания“ от 12.00 часа, където всеки желаещ ще може направи своята консултация със специалист. Преди това от 9.00 часа екипът на Фондацията в помощ на жените с рак на гърдата ще посети Специализирана болница за активно лечение по онкология „Свети Мина“. \r\n„Розов кемпер на Една от 8“, който е част от проекта „Сърдечни приятелки“. В рамките на 6 месеца той ще обиколи над 25 града в страната и главни онкологични болници. Дейностите, които ще се предлагат в „Розовия кемпер на Една от 8“ са индивидуални информационни и практически консултации, индивидуални психологически консултации, техники за справяне със стреса, съвети за хранене по време на лечение, арт-терапии, групови занимания, съвети от професионален гримьор, раздаване на аксесоари за жени с рак на гърдата и др. Една от изненадите е кулинарен блогър, който ще готви в кухнята на кемпера. \r\nИнициатива кемперът да обикаля страната е с благотворителен характер.", "date": "2017.07.25", "title": "Благоевград: Фондация в помощ на жените с рак на гърдата ще посети града"}
{"url": "http://www.focus-news.net/news/2017/07/25/2419067/aa-pentagonat-e-izbyagal-ot-otgovor-na-vapros-za-rebrandiraneto-na-siriyskite-demokratichni-sili.html", "text": "Пентагонът е избягал от отговор на въпрос, отнасящ се до изявление на техен говорител, в което се съветва организацията „Сирийски Демократични Сили“ да се „ребрандира“, за да стане по приемлива за Турция, предаде Anadolu Agency.\r\n„Нямам какво да кажа по този въпрос“, е бил отговорът на говорителя на Пентагона Джеф Дейвис, на въпрос на агенцията, относно коментарите на Армейския генерал Раймънд Томас, направени на конференция по сигурността.\r\nТомас е казал, че САЩ са посъветвали главния си съюзник в Сирия да се ребрандира, за да притъпи притесненията на Турция и по този начин да има по-сериозно участие в бъдещето на Сирия.\r\nПревод и редакция:", "date": "2017.07.25", "title": "AA: Пентагонът е избягал от отговор на въпрос за „ребрандирането“ на Сирийските Демократични Сили"}
{"url": "http://www.focus-news.net/news/2017/07/25/2419071/reuters-politsiyata-vav-vietnam-e-arestuvala-izvesten-disident-za-opit-za-darzhaven-prevrat.html", "text": "Полицията във Виетнам е арестувала известен дисидент, който е обвинен, че е осъществявал дейности, целящи да свалят правителството, предаде Reuters.\r\nВ съобщението от местната полиция се казва, че дисидентът е „осъществявал редовно действия, чиято цел е била да се свали правителството и да усложни местната сигурност“.\r\nПревод и редакция:", "date": "2017.07.25", "title": "Reuters: Полицията във Виетнам е арестувала известен дисидент за „опит за държавен преврат“"}
{"url": "http://www.focus-news.net/news/2017/07/25/2419069/denyat-25-yuli-v-svetovnata-istoriya.html", "text": "През 1139 г. Афонсо I Енрикеш побеждава маврите в битката при Урик и се обявява за крал на Португалия. Тази година се приема за родоначална на Португалската държава. Афонсо I Енрикеш, наречен още Завоевателя, е националният герой на страната. 1261 г. - император Михаил VІІІ Палеолог (1259-1282 г.) завладява Константинопол и ликвидира Латинската империя, с което е възстановена Византия. Той сваля от престола и ослепява малолетния никейски император Йоан ІV Ласкарис, брат на българската царица Мария, което предопределя враждебните отношения с българите.\r\n1878 г. - от Норвегия тръгва експедицията на Адолф Норденшелд, която успява да премине през Северния морски път и прави първата обиколка на азиатския континент. 1909 г. - французинът Луи Блерио първи пресича Ламанша по въздух с моноплана си от Кале до Дувър. Полетът му трае 37 минути.\r\n1916 г. – в САЩ за първи път в света е използван противогаз при спасяването на 32 души, затрупани след експлозия в мина, близо до езерото Ери в щата Пенсилвания. Противогазът е патентован от Гарет Морган (1877-1963 г.) на 13 октомври 1914 г. 1946 г. - на атола Бикини САЩ извършват първия в света подводен ядрен опит. 1973 г. - изстреляна е мисията “Марс 5”, която достига Марс през февруари 1974 г. и предоставила изображения от 22 орбитални обиколки. На 25 юли са родени: полският крал Казимир І Възстановител, австрийският писател Елиас Канети. На 25 юли умира крал Фердинанд І Хабсбургски. \r\n2013 г.\r\nВ Того се провеждат парламентарни избори.\r\n1995 г.\r\nБосненският сръбски лидер Радован Караджич и неговият военен шеф Ратко Младич са обвинени в геноцид, военни престъпления и престъпления срещу човечеството от трибунала на ООН.\r\nРадован Караджич е роден на 19 юни 1945 г. в Петнийца, село близо до Шавник в планините на Черна гора. Премества се в Сараево през 1960 г. и завършва медицина в местния университет, със специалност психиатрия. Профилиран е в лекуването на паранои. Работи като психиатър на футболен отбор. През 1974 г. специализира една година медицина в Колумбийския университет в Ню Йорк. Той е бивш президент на босненските сърби. Радован Караджич е обвинен във всичките четири категории престъпления, преследвани от Хагския Трибунал - геноцид, военни престъпления, престъпления срещу човечеството и тежки нарушения на Женевските конвенции от 1949 г.\r\n1982 г.\r\nЛидерът на Организацията за освобождение на Палестина Ясер Арафат подписва документ, който приема решението на ООН за правото на съществуване на Израел. Държавата Израел е разположена на брега на Средиземно море. Територията й е определена от резолюция на ООН от 1947 г. - 14.1 хиляди кв. км, а заедно с присъединените територии през арабско-израелските войни територията й е 21.9 хиляди кв. км.\r\nНезависимостта на Израел е провъзгласена на 14 май 1948 г. по решение на ООН. Територията на Палестина е разделена на еврейска и арабска държава. През 1948 г. и 1949 г. се води арабско-израелска война. През юни 1967 г. започва нова арабско-израелска война, в която Израел окупира територии от Египет, Сирия, Йордания и източната част на Йерусалим. През 1979 г. е подписано съглашение за мир между Египет и Израел и на Египет е върнат Синайският полуостров. През 1993 г. се подписва мирно съглашение с Организацията за освобождение на Палестина за автономия, през 1994 г. - съглашение за Газа и Йерихон, а през 2000 г. се водят преговори със Сирия за връщане на Голанските възвишения.\r\n1980 г.\r\nУмира руският актьор, певец и композитор Владимир Висоцки (1938 - 1980). Роден е на 25 януари 1938 г. в Москва. Завършва театралната студия \"Вл. Немирович-Данченко\". Работи в театър \"Пушкин\" (1960 - 1963), \"Театър на миниатюрата\" (1963 - 1964) и в театър \"Таганка\" (1964 - 1980). Снима се в киното (\"Мястото на срещата не се променя\", 1979). Изиграл е повече от 20 роли в театъра, 30 роли в киното и осем - в радиоспектакли.\r\nВисоцки пише активно стихове (повече от 800), които изпълнява в съпровод на китара. Владимир Висоцки има издадени 10 албума в Русия (3 в \"Балкантон\"), а през 1987 г. започват да излизат неговите неиздавани записи (до момента 12 албума). Негова съпруга е френската актриса от руски произход Марина Влади.\r\n1978 г.\r\nВ Ланкшир, Англия, е родено първото в света бебе в епруветка. Нейното име е Луиз Джой Браун.\r\n1973 г.\r\nИзстреляна е мисията “Марс 5”, която достига Марс през февруари 1974 г. и предоставила изображения от 22 орбитални обиколки.\r\n1946 г.\r\nНа атола Бикини САЩ извършват първия в света подводен ядрен опит.\r\n1943 г.\r\nИталианският диктатор Бенито Мусолини е принуден да подаде оставка. Крал Виктор Емануел назначава маршал Бадолио за министър-председател на страната.\r\nБенито Мусолини е роден на 29 юли 1883 г. На 18 години той става учител. Емигрира в Швейцария, където учи френски език и се занимава със социалистическа дейност. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически в. “Аванти”. Избухването на Първата световна война го отдалечава от официалния социализъм. Основава в. “Пополо д’Италия”, в който се обявява за намеса във войната на страната на Съглашението. Когато Италия се намесва, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След 2-години борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Той е министър-председател от 1922 г. до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано.\r\n1935 г.\r\nВ Москва започва VII конгрес на Коминтерна. Приет е нов курс на борба срещу фашизма. Заложена е идеята за използване на т. нар. демократични и прогресивни сили от страна на комунистическите партии. Взема се решение за създаване на тракийска, македонска, добруджанска нация. За генерален секретар на Коминтерна е избран Георги Димитров.\r\nГеорги Димитров е роден на 18 юни 1882 г в с. Ковачевци, Радомирско. Той е български политик и държавник, деец на международното комунистическо движение. Член е на Българската работническа социалдемократическа партия (БРСДП) от 1902 г. През 1913 г. е избран за народен представител, а на следващата година – за съветник в столичната община. До 1923 г. е ръководител на Общия работнически синдикален съюз. В годините между 1919 г. и 1920 г. застава начело на транспортната и на общата политическа стачка. Заедно с Вълко Червенков ръководи Септемврийските бунтове от 1923 г. През 1929-1933 г. е ръководител на Западноевропейското бюро на Коминтерна. На 9 март 1933 г. заедно с Б. Попов и В. Танев е арестуван и обвинен в подпалването на Райхстага в Берлин. Прочува се с държанието си на Лайпцигския процес, след който получава съветско гражданство и заминава за Москва. От 1935 г. до 1943 г. е генерален секретар на Коминтерна. Той е 32-ият министър-председател на България (23 ноември 1946 г. – 02 юли 1949 г.). Умира на 2 юли 1949 г. Мумията му е поставена в мавзолей в гр. София, сринат до основи през септември 1999 г.\r\n1928 г.\r\nЗавършва Седмият редовен конгрес на Вътрешната македонска революционна организация (ВМРО), който се провежда от 21 до 25 юли в с. Крупник (днес Тодорова почивка), Горничевска околия, под председателството на Ив. Караджов. В конгреса участват 18 делегати представляващи: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Задграничното представителство го обявява за неуставен. Избран е Централен комитет (ЦК) в следния състав: Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев.\r\n1924 г.\r\nГърция обявява решението си да депортират 50 000 арменци, живеещи в страната.\r\n1916 г.\r\nВ САЩ за първи път в света е използван противогаз при спасяването на 32 души, затрупани след експлозия в мина, близо до езерото Ери в щата Пенсилвания. Противогазът е патентован от Гарет Морган (1877-1963 г.) на 13 октомври 1914 г.\r\n1909 г.\r\nФранцузинът Луи Блерио първи пресича Ламанша по въздух с моноплана си от Кале до Дувър. Полетът му трае 37 минути. Френският инженер Луи Блерио е роден на 1 юли 1872 г. Той е един от пионерите на авиацията, конструктор на самолети и пилот. Отначало започва да конструира летателни апарати с махащи крила (1900). По-късно строи безмоторни и моторни самолети. През 1908 г. извършва непрекъснат полет от 14 км. През 1909 г. прелита пролива Ламанш, широк 42 км., което е първото прелитане над море.\r\n1878 г.\r\nОт Норвегия тръгва експедицията на Адолф Норденшелд, която успява да премине през Северния морски път и прави първата обиколка на азиатския континент.\r\n1826 г.\r\nВ Русия са изпълнени смъртните присъди срещу декабристите.\r\n1772 г.\r\nБеларус е присъединена към Русия.\r\n1261 г.\r\nИмператор Михаил VІІІ Палеолог (1259-1282 г.) завладява Константинопол и ликвидира Латинската империя, с което е възстановена Византия. Той сваля от престола и ослепява малолетния никейски император Йоан ІV Ласкарис, брат на българската царица Мария, което предопределя враждебните отношения с българите.\r\nМихаил VІІІ Палеолог е роден през 1224 г. Той е византийски император от 1261 г. до 1282 г. Родоначалник е на последната византийска императорска династия на Палеолозите. Пълководец е при никейските императори Йоан Ватаци и Теодор II Ласкарис. С помощта на аристокрацията става регент на малолетния император Йоан IV Ласкарис, дадена му е титлата “деспот”, а от 1259 г. е съимператор. Спечелва две важни военни битки над епирския деспот Михаил II и над княза на Ахая (1259 г.). Освобождава византийската столица от латинците. На 15 август 1261 г. тържествено влиза в Константинопол. Коронясан е в църквата “Св. София”, с което възстановява Византийската империя. Търси сближаване с България (омъжва племенницата си Мария за българския цар Константин Асен). Чрез ловки дипломатически ходове спечелва татарския хан Ногай за съюзник срещу България. Малко преди смъртта си (11 декември 1282 г.) написва автобиография.\r\n1139 г.\r\nАфонсо I Енрикеш побеждава маврите в битката при Урик и се обявява за крал на Португалия. Тази година се приема за родоначална на Португалската държава. Афонсо I Енрикеш, наречен още Завоевателя, е националният герой на страната.На тази дата са родени:\r\n1967 г.\r\nРоден е Мат ле Бланк - американски актьор. Първата му роля е през 1988 г. в \"TV 101\". Мат ле Бланк става известен с участието си в сериала “Приятели”. Номиниран е за \"Еми\" и за \"Златен глобус\" през 2003 г. като най-добър актьор в същия сериал.\r\n1929 г.\r\nРоден е Василий Макарович Шукшин - руски писател, кинорежисьор и актьор. Завършва Режисьорския факултет на ВГИК през 1960 г. Започва да печата произведенията си от 1959 г. През 1963 г. публикува сборника с разкази “Селяни”. По негов сценарий е сниман филмът “Живее такъв момък” (1964 г.). Снима се във филмите: “Двамата Фьодоровци”, “Искам думата” (1967 г.), “Те се сражаваха за родината” (1975 г.) и др. Василий Макарович Шукшин умира на 2 октомври 1974 г. Погребан е в Москва.\r\n1905 г.\r\nРоден е Елиас Канети - австрийски писател. Роден е в България. Завършва естествени науки във Виена, защитава докторат по философия. През 1938 г. емигрира в Лондон през Париж. Завещава личната си библиотека (15 000 тома) и личния си архив с непубликувани лекции, ръкописи и писма на Централната библиотека в Цюрих. Автор е на гротескно-сатиричния роман “Заслепението” (1935 г.), на комедиите “Сватба” (1932 г.) и “Комедия на суетата” (1934 г.), на пиесата “Обречените” (1956 г.) и на сатиричното либрето “Маймунска опера” (1950 г.), на есеистичната книга “Масите и властта” (1960 г.; т. II излиза през 1973 г.), “Гласовете на Маракеш” (1967 г.), на есета върху кореспонденцията на Ф. Кафка “Другият процес” (1969 г.), книга със статии и разговори “Раздвоеното бъдеще” (1972 г.), на есеистичната книга “Власт и оцеляване” (1972 г.), на книга с характеристични скици “Подслушвачът” (1974 г.), есето “Професията на писателя” (1976 г.), биографичните книги “Спасеният език” (1977 г.) и “Факел в ухото” (1980 г.). Носител на литературните награда “Г. Бюхнер” (1972 г.), “Н. Закс” (1975 г.), “Г. Келер” (1977 г.). Получава и Нобелова награда за литература през 1981 г. Елиас Канети умира на 14 август 1994 г. в Цюрих, Швейцария.\r\n1016 г.\r\nРоден е Казимир I Възстановител - полски княз (от 1038 г. или 1039 г.) от династията Пясти. Управлява в периода на упадък на централната власт и по време на широко антифеодално селско движение, като разчита на помощта на германския император Хенрих III. Води политика на обединение на полските земи. С подкрепата на Киевска Русия, с която сключва съюз (около 1039 г.), успява да си върне Мазовия през 1047 г. и Силезия през 1054 г. Укрепва независимостта на Полската църква от висшето германско духовенство. Казимир I Възстановител умира на 28 ноември 1058 г.На тази дата умират:\r\n1794 г.\r\nУмира Андре Мари Шение - френски поет и публицист. През 1781 г. завършва Наварския колеж в Париж. Още в ранна възраст е поклонник на класическата древност. Превежда Анакреон и Сафо. Цялото му творчество остава под влияние на античните гръцки образци в лириката. Поезията му е публикувана посмъртно: “Оди” и “Ямби” (1819 г.). Посреща възторжено революцията от 1789 г., но не приема якобинския терор. В създадения от него в. “Журнал дьо Пари” напада остро Робеспиер и Коло д’Ербоа, а по-късно оправдава убийството на Марат. Андре Мари Шение е арестуван през март 1794 г. по заповед на Робеспиер и е гилотиниран на 24 юли същата година.\r\n1564 г.\r\nУмира Фердинанд I Хабсбургски - пръв крал (от 1526 г.) на Бохемия и Унгария от династията на Хабсбургите. Той е роден на 10 март 1503 г. в Алкала де Енарес, Испания. През 1556 г. става император на Свещената римска империя. Утвърждава се като крал само в част от Унгарското кралство след продължителна борба с трансилванския войвода Я. Запойяи и войските на Османската империя, достигнали до стените на Виена през 1529 г. Провежда редица административни реформи, насочени към усилване на централната власт. Става император след отричането на Карл V през 1556 г. и е коронован през 1558 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.07.25", "title": "Денят 25 юли в световната история"}
{"url": "http://www.focus-news.net/news/2017/07/25/2419072/pravoslavnata-tsarkva-proslavya-uspenieto-na-sv-anna.html", "text": "На 25 юли всяка година Православната църква прославя Успението на Св. Анна, майката на Пресвета Богородица. По този повод във всички епархии на Българската православна църква се отслужва празнична света Литургия, предаде репортер на Агенция „Фокус”.\r\nНа празника Негово Високопреосвещенство Неврокопският митрополит Серафим ще оглави архиерейска св. Литургия в храм „Св. Анна” в село Гърмен, Гоцеделчевска духовна околия. Богослужението започна в 07.00 часа. \r\nНикола ПЕТКОВ", "date": "2017.07.25", "title": "Православната църква прославя Успението на Св. Анна"}
{"url": "http://www.focus-news.net/news/2017/07/25/2419055/ministar-ekaterina-zaharieva-e-na-poseshtenie-v-republika-sarbiya.html", "text": "Външния министър Екатерина Захариева е на посещение в Република Сърбия. Това съобщиха от пресцентъра на Министерството на външните работи. \r\nПосещенията на Екатерина Захариева в Република Сърбия и Република Албания са част от балканска обиколка. Акцент в програмата е представяне на приоритетите на Българското председателство на Съвета на Европейския съюз през първата половина на 2018 г. Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона. \r\nПрограмата на българския вицепремиер включва срещи с министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович. По-късно същия ден Екатерина Захариева ще открие конференцията „Малцинствената политика – Насърчаване на интеграцията в Сърбия”. Тя се финансира по Програмата за сътрудничество за развитие на Министерството на външните работи на Република България. \r\nПолитическият диалог между България и Сърбия е траен и ползотворен. Последните контакти на високо политическо ниво между двете страни са осъществени преди по-малко от две седмици в Солун, където се проведе Тристранна среща между България, Гърция и Сърбия. Българският вицепремиер и външен министър бе част от официалната българска делегация, ръководена от министър-председателя на България Бойко Борисов. Диалогът на ниво държавни глави, министър-председател, парламент, министър на външните работи и секторния диалог, с фокус върху сферата на икономиката е интензивен с оглед на общите интереси и цели на двете страни. \r\nДоброто ниво на диалог намира отражение и в резултатите в търговско-икономическото сътрудничество. Стокообменът между двете страни през 2016 г. се равнява на 771,9 млн. евро. В него България има положително салдо от 11,12 млн. евро. Българският износ за Сърбия през 2016 г. е спаднал с 6,6% на годишна база, а вносът се е увеличил с 6,8%. Страната ни е сред водещите в приватизацията и направените инвестиции в Сърбия. \r\nВ Република Сърбия развиват дейност повече от петдесет компании с български или смесен капитал и над 20 представителства на български компании. През октомври 2016 г. бе подписан инвестиционен договор между българската текстилна компания „Калинел” ЕООД и министерство на икономиката на Сърбия, с който бе възстановена дейността на предприятието за конфекция „Кобос” в Босилеград. Така „Калинел” стана първият български инвеститор в Босилеград. \r\nНай-динамично развиващият се сектор в двустранните търговско-икономически връзки остава туризмът. През 2016 г. 404 975 българи са пътували до Сърбия. Това е ръст с 28,5% спрямо предходната година и нарежда Сърбия на четвърто място сред предпочитаните дестинации за пътуване на българите. За същия период 374 816 сръбски туристи са посетили България. \r\nПриоритет за България е реализацията на проекта за коридор № 10 и изграждането на автомагистралата София-Димитровград-Ниш. \r\nВ областта на енергетиката приоритет е изграждането на междусистемната газова връзка София-Димитровград-Ниш. Интерконекторът трябва да свързва газопреносните мрежи на двете страни. Това ще създаде директна връзка между пазарите на природен газ на България, Румъния, Гърция и Унгария с тези на останалите страни в Югоизточна Европа. През януари 2017 г. правителствата на България и Сърбия подписаха Меморандум за разбирателство за изграждането на газовата интерконекторна връзка между двете страни, като документът предвижда двете страни да положат максимални усилия връзката да влезе в експлоатация до края на 2020 г. Средствата за финансирането на сръбската част от газопровода ще бъдат отделени от ИПА фондовете за 2017 г. На 11 юли 2017 г. бе подписан и меморандум между „Булгартрансгаз“ и „Сърбиягаз“, който предвижда компаниите да проучат възможностите за развитие на газопреносните системи на територията на България и Сърбия. \r\nПрограма за трансгранично сътрудничество Интеррег-ИПП България-Сърбия предоставя 34 102 256 евро за общи проекти, свързани с развитието на устойчив туризъм, младежи и околна среда в пограничния район на двете страни. Управляващ орган по програмата е Министерството на регионалното развитие и благоустройството на Република България. Списъкът с проекти по програмата бе разгледан и одобрен на съвместно заседание на смесения комитет за наблюдение по програмата на 15 юли 2015 г.", "date": "2017.07.25", "title": "Министър Екатерина Захариева е на посещение в Република Сърбия"}
{"url": "http://www.focus-news.net/news/2017/07/25/2419076/nzz-napadatelyat-ot-shafhauzen-e-vse-oshte-na-svoboda.html", "text": "Нападателят, който рани с резачка петима души в швейцарския курортен град Шафхаузен, е все още на свобода, пише вестник Die Neue Zuercher Zeitung. Полицията задейства голям контингент, който остана на крака през цялата нощ. До настощия момент обаче залавянето на 51-годишния мъж не е завършило с успех, обясни говорител на правоохранителните органи. Няма данни, че нападателят е напуснал страната. \r\nВ понеделник полицията в швейцарския курортен град потвърди, че петима души са ранени при нападение на мъж, въоръжен с резачка.\r\nСигналът за инцидента е постъпил малко преди 11 часа (местно време). В отговор властите са изпратили голям полицейски контингент в старата част на града. Правоохранителните органи говорят за възникнала „специална ситуация“. Тереза Герова", "date": "2017.07.25", "title": "NZZ: Нападателят от Шафхаузен е все още на свобода"}
{"url": "http://www.focus-news.net/news/2017/07/25/2419074/nimh-zhalt-kod-za-visoki-temperaturi-e-v-sila-za-15-oblasti-v-stranata.html", "text": "Жълт код за високи температури е в сила за 15 области в страната, сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Плевен, Велико Търново, Русе, Разград, Силистра, Шумен, Търговище, Габрово, Ловеч, Сливен, Стара Загора, Пловдив, Ямбол, Хасково и Кърджали. Времето тук ще бъде горещо, като се очаква температурите да достигнат 35-37 градуса. \r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017.07.25", "title": "НИМХ: Жълт код за високи температури е в сила за 15 области в страната"}
{"url": "http://www.focus-news.net/news/2017/07/25/2419077/veliko-tarnovo-avtobusna-liniya-4-shte-se-dvizhi-po-nov-marshrut-v-kvartal-kartala.html", "text": "Частично ще бъде променен маршрутът на автобусна линия №4 в квартал „Картала“ за подобряване на транспортната услуга за великотърновци, съобщиха от пресцентъра на Община Велико Търново. Новата организация на движението е създадена след искане на граждани и след становище на фирмата превозвач ЕТ „Надежда”. Измененията влизат в сила от днес. \r\nВ посока от кв. „Картала” към Великотърновския университет автобусите ще пътуват по следния начин: Обръщало – ул. „Вихрен” – ул. „Алеко Константинов” – ул. „Димитър Буйнозов” – ул. „Беляковско шосе” – бул. „България” – ул. „Васил Левски” – ул. „Христо Ботев” – жп гара – ВТУ \"Св. Св. Кирил и Методий\". \r\nВ посока от Великотърновския университет към кв. „Картала“ линията ще се движи по досегашния си маршрут.\r\nЩе бъдат разкрити и няколко нови спирки. В посока към кв. „Картала“ автобусите по всички линии за жилищния комплекс (4,9 и 40) ще спират по желание на две места по ул. „Пейо Яворов“ – след кръстовището с ул. „Беляковско шосе“ и срещу базата на ВиК „Йовковци“ ООД. \r\nВ посока от кв. „Картала“ към центъра ще бъдат разкрити две спирки - непосредствено след кръстовището на улиците „Алеко Константинов“ и „Пейо Яворов“, както и на ул. „Беляковско шосе“ – до комплекс „Слънчев дом“. Те ще бъдат използвани от линия №4.", "date": "2017.07.25", "title": "Велико Търново: Автобусна линия №4 ще се движи по нов маршрут в квартал „Картала“"}
{"url": "http://www.focus-news.net/news/2017/07/25/2419073/plovdiv-obshtinskiyat-savetnik-ot-gerb-ivan-vichkov-shte-provede-priemna-s-grazhdanite.html", "text": "Иван Вичков, член на пловдивския Общински съвет и на партия ГЕРБ, ще приема граждани във вторник от 16:00 до 18:00 часа в офиса на партията в район „Тракия” в блок 91, съобщиха от пресцентъра на партията. Иван Вичков е част от Постоянната комисия „Здравеопазване и социални дейности”.", "date": "2017.07.25", "title": "Пловдив: Общинският съветник от ГЕРБ Иван Вичков ще проведе приемна с гражданите"}
{"url": "http://www.focus-news.net/news/2017/07/25/2419075/sofiya-narodniyat-predstavitel-ot-bsp-za-balgariya-petar-vitanov-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Народният представител от „БСП за България“ Петър Витанов и общинският съветник Николай Николов ще проведат приемна за граждани, съобщиха от пресцентъра на БСП - София. От 15.00 до 17.00 часа Петър Витанов и Николай Николов ще бъдат на разположение на софиянци в постоянната приемна на ул. „Леге“ №10, етаж 1.", "date": "2017.07.25", "title": "София: Народният представител от „БСП за България“ Петър Витанов и общинският съветник Николай Николов ще проведат приемна за граждани"}
{"url": "http://www.focus-news.net/news/2017/07/25/2419078/sport-daniya-i-holandiya-se-klasiraha-za-chetvartfinalite-na-evropeyskoto-parvenstvo-po-futbol-zheni.html", "text": "Холандия победи с 2:1 отбора на Белгия в заключителния кръг на група А на Европейското първенство по футбол за жени.\r\nХоладските футболистки постигнаха победи на всички три срещи, изиграни до този момент и се класираха за четвъртфинала с първо място в своята група. В следващия мач, който ще се проведе на 29 юли, домакините на турнира ще се изправят пред втория отбор от група Б.\r\nВ друг мач от група А отборът на Дания победи Норвегия с 1:0 и завърши на второ място. На четвъртфиналите датчанките ще играят срещу лидера от група Б.", "date": "2017.07.25", "title": "Спорт: Дания и Холандия се класираха за четвъртфиналите на Европейското първенство по футбол (жени)"}
{"url": "http://www.focus-news.net/news/2017/07/25/2419079/d-r-zhelyu-dimov-umbal-sv-anna-napadnatite-zheni-na-bul-dragan-tsankov-sa-v-dobro-sastoyanie-spored-poluchenite-rani-nay-veroyatno-sa-vlacheni-po-zemyata.html", "text": "Нападнатите майка и дъщеря на бул. „Драган Цанков” са в добро състояние и с ясно съзнание. Контактни и адекватни. Имат уплахата и стрес. Това каза пред журналисти д-р Желю Димов, началник на Клиниката по лицево-челюстна хирургия в УМБАЛ „Св. Анна”, във връзка вчерашното нападение над двете жени, предаде репортер на Агенция „Фокус”. „Те са уплашени много и са в стрес от цялата ситуация, която се е случила. Нанесен им е побой предимно по главата. Дъщерята има разкъсно-контузна рана в дясната инфраорбитална област и голям оток”, посочи д-р Димов. По думите му, двете пострадали жени имат спомени от инцидента. „Тъй като са удряни доста жестоко по главата, направена им компютърна томография и се установи, че нямат фрактури на черепа”, каза той. И двете са пострадали еднакво. \r\n„Дъщерята има една рана и тежък хематом в дясната орбитална област. Отделно има охлузвания и травма в гръдния кош. Майката е с охлузни рани по лицето, които са масивни и дълбоки. Най-вероятно са влачени по земята”, допълни д-р Димов. Според него, до 2-3 дни те ще бъдат изписани от болницата. „Ще им бъде направена среща с психолог. Следствените органи вчера идваха следобед и поеха случая”, каза още той.", "date": "2017.07.25", "title": "Д-р Желю Димов, УМБАЛ „Св. Анна”: Нападнатите жени на бул. „Драган Цанков” са в добро състояние, според получените рани най-вероятно са влачени по земята"}
{"url": "http://www.focus-news.net/news/2017/07/25/2419087/blagoevgrad-proekt-za-ranno-detsko-razvitie-shte-bade-predstaven-na-preskonferentsiya.html", "text": "Проект „Услуги за ранно детско развитие в Община Благоевград“ ще бъде представен на начална пресконференция. Тя ще се проведе от 10.00 часа в зала № 5 в сградата на Общината. Това съобщиха от пресцентъра на Община Благоевград. „Услуги за ранно детско развитие в Община Благоевград” се реализира по Оперативна програма „Развитие на човешките ресурси” 2014–2020 г., процедура за директно предоставяне на безвъзмездна финансова помощ BG05M9OP001-2.004„Услуги за ранно детско развитие“, договор № BG05M9OP001-2.004-0022-C01. Процедурата се осъществява с финансовата подкрепа на Европейския социален фонд. На срещата ще бъдат представени дейностите и целите на предстоящите срещи – беседи за бъдещи и настоящи родители с деца от 0 до 7 години, предвидени в изпълнение на проекта.", "date": "2017.07.25", "title": "Благоевград: Проект за ранно детско развитие ще бъде представен на пресконференция"}
{"url": "http://www.focus-news.net/news/2017/07/25/2419084/sofiya-fotoizlozhba-na-op-ekoravnovesie-predstavya-po-vazdeystvan-nachin-kuchetata-ot-priyuta-v-s-gorni-bogrov.html", "text": "28 от кучетата, стопанисвани от Общинско предприятие „Екоравновесие“, са участници във фотоизложба под надслов „Безмълвните затворници“, организирана от WPX Hosting и фондация „Дана“, съобщиха от пресцентъра на Столична община. Изложбата ще бъде открита в 10:00 часа и ще бъде разположена в градинката „Кристал“ до 5 август.\r\nЦелта на изложбата е да покаже по особено въздействащ начин кучетата от Общинския приют в с. Горни Богров, като освен визуално, те са представени и чрез индивидуалните им житейски истории. Освен възможността за осиновяване на животните от приюта, събитието цели да популяризира и значението на кастрацията на домашните животни, като елемент от социално отговорното поведение на стопаните им.\r\nНа откриването участие ще вземе и зам.-кметът по екология Йоана Христова.", "date": "2017.07.25", "title": "София: Фотоизложба на ОП „Екоравновесие“ представя по въздействан начин кучетата от приюта в с. Горни Богров"}
{"url": "http://www.focus-news.net/news/2017/07/25/2419081/adelina-stefanova-tsarkoven-urednik-sv-anna-se-smyata-za-pokrovitelka-na-braka-semeystvoto-i-maychinstvoto.html", "text": "Българската Православната църква прославя Успението на Св. Анна, майката на Пресвета Богородица. Това каза за Радио „Фокус“ – Пирин Аделина Стефанова, църковен уредник в благоевградския храм „Въведение Богородично“. Св. Анна се смята за покровителка на брака, семейството, майчинството, закрилница на девиците, вдовиците и бременните жени. „Според вярванията, повече от петдесет години Анна и съпругът ѝ Йоаким не могли да имат деца. По-късно след много молитви, отправени към Бог, двамата са посетени от ангел, който им съобщава, че ще имат дете и те трябва да го нарекат Мария. Анна обещава да посвети детето си в служба на Бог. Света Анна зачева в деветия ден на месец декември. Дева Мария, нейната дъщеря, се родила на 8 септември“, разказа Стефанова. \r\nКогато Мария става на три години, родителите ѝ я въвеждат тържествено в храма и я посветили на Бога, както били обещали. „В християнския свят Анна е сред най-разпространените имена, като в превод от староеврейски името означава „благодат“, посочи Стефанова. Тя подчерта, че църквата почита света Анна няколко пъти в годината. „На 8 и 9 септември, когато празнуваме Рождеството на Пресвета Богородица и възпоменаваме Нейните родители – Св. Йоаким и Св. Анна; на 9 декември, когато празнуваме Зачатието на Пресвета Богородица от Св. Анна и на 25 юли – Денят на успението ѝ“, каза още Аделина Стефанова.\r\nЛивия НИНОВА", "date": "2017.07.25", "title": "Аделина Стефанова, църковен уредник: Св. Анна се смята за покровителка на брака, семейството и майчинството"}
{"url": "http://www.focus-news.net/news/2017/07/25/2419083/the-hill-reks-tilersan-mozhe-da-podade-ostavka-predi-kraya-na-godinata-tvardyat-iztochnitsi.html", "text": "Държавният секретар на Съединените американски щати Рекс Тилерсън изразява нарастващо разочарование от администрацията на президента Доналд Тръмп и може би ще се оттегли от поста си, пише изданието The Hill, като се позовава на медиен доклад на новинарския канал CNN, който се позовава на свои източници. \r\nВъпреки че бившият главен изпълнителен директор на ExxonMobil  заяви, че ще остане първи дипломат на Вашингтон поне до края на текущата година, източници, пожелали анонимност, разкриха CNN, че той все пак може да напусне Държавния департамент по-рано. \r\nСпоред събеседниците на телевизията, които са „запознати с разговорите на Тилерсън с приятели извън Вашингтон\", съмненията на държавния секретар на САЩ към Доналд Тръмп се увеличават. Тереза Герова", "date": "2017.07.25", "title": "The Hill: Рекс Тилерсън може да подаде оставка преди края на годината, твърдят източници"}
{"url": "http://www.focus-news.net/news/2017/07/25/2419086/vratsa-zadarzhan-e-nepalnoleten-kradets-na-avtomobil-sled-srednoshtna-gonka-s-politsiyata-v-kozloduy.html", "text": "Задържан е непълнолетен крадец на автомобил след среднощна гонка с полицията, съобщиха от Областната дирекция на МВР – Враца. Около 02.40 часа тази нощ в Козлодуй, авто-патрул на Районно управление „Полиция” – Козлодуй предприемат спиране за проверка на лек автомобил „Фолксваген-Пасат“, при което водачът на автомобила не се подчинява на подадения сигнал и продължава посоката си на движение. Полицаите привеждат служебния автомобил в специален режим на движение (включена светлина и звукова сигнализация) и предприемат проследяване на автомобила като същият е спрян. При спиране на автомобила водача отново не се подчинява на полицейските служители и опитва отново да избяга с автомобила предприемайки маневра на заден ход, при което служителите използват физическа сила и помощни средства и задържат лицето. След извършената проверка е установено, че водачът на автомобила е непълнолетно, неправоспособно лице от град Козлодуй, криминално проявен, не осъждан, който на същата дата около 02.30 часа противозаконно е отнел автомобила от неохраняем паркинг в града. Лицето е задържано за срок до 24 часа в Районно управление „Полиция” – Козлодуй.\r\nПо случая в полицията в Козлодуй е започнато досъдебно производство по чл. 346, ал.1 от НК.", "date": "2017.07.25", "title": "Враца: Задържан е непълнолетен крадец на автомобил след среднощна гонка с полицията в Козлодуй"}
{"url": "http://www.focus-news.net/news/2017/07/25/2419085/smolyan-8-godishno-dete-postrada-pri-paten-intsident-v-selo-kasak.html", "text": "8-годишно дете пострада при пътен инцидент в село Късак, съобщиха от Областната дирекция на МВР – Смолян. Вчера в Районно управление „Полиция” – Девин е започнато бързо полицейско производство срещу 21-годишен с инициали С.Ф.Р. на 21 години от село Късак, който в на центъра на селото управлява АТВ с неустановена марка, модел, рама и не е регистриран по надлежния ред. Местопроизшествието е посетено от дежурна оперативна група на полицията в Девин. Срещу същия извършител е започнато и второ бързо производство за това, че на същата дата и място, при управление на АТВ и поради изгубване на контрол над МПС, се удря в електрически стълб. При инцидента е ранено 8-годишно момче от същото село, което е получило счупване на основата на черепа, нараняване проникващо в черепната кухина и охлузни рани по тялото и главата. Пострадалият е настанен за лечение в УМБАЛ „Свети Георги” – Пловдив. 21-годишният С.Ф.Р. е задържан за срок от 24 часа.", "date": "2017.07.25", "title": "Смолян: 8-годишно дете пострада при пътен инцидент в село Късак"}
{"url": "http://www.focus-news.net/news/2017/07/25/2419082/d-r-emil-kabaivanov-kmet-na-karlovo-nad-100-hil-dushi-posetiha-grada-za-180-ta-godishnina-ot-rozhdenieto-na-vasil-levski.html", "text": "Над 100 хил. души са посетили Карлово за събитията, посветени на 180-та годишнина от рождението на Васил Левски. Това каза за Радио „Фокус“ кметът на града д-р Емил Кабаиванов. Той подчерта, че от всеки един от нас зависи отдаването на почит да не е еднократен процес, а да е ежедневен. „Аз бих нарекъл тези хора поклонници на Левски, на българското Възраждане и хора, които са жадни да уловят българския дух, да го видят в неговата автентична същност, да го усетят в Карлово. Убеден съм, че и в другите места, където се провеждат тържества е същото, защото виждам много хора. Това е смисълът на всичко, което правим, то е насочено към нашите съграждани в България и българските общности извън страната“, коментира кметът на Карлово. \r\nД-р Емил Кабаиванов допълни, че с помощта на Министерство на външните работи Община Карлово е изготвила и изпратила юбилейни календари с най-важните дати и мисли от живота на Апостола.", "date": "2017.07.25", "title": "Д-р Емил Кабаиванов, кмет на Карлово: Над 100 хил. души посетиха града за 180-та годишнина от рождението на Васил Левски"}
{"url": "http://www.focus-news.net/news/2017/07/25/2419080/republika-makedoniya-narode-makedonski-kolko-li-tezhak-shte-bade-balgarskiyat-homoti.html", "text": "Споразумението за сътрудничество между България и Македония е груб израз на омраза към македонския народ, коментира скопското електронно издание „Република“ .\r\nДенят на развръзката около личния и почти частен договор на министър-председателя Зоран Заев и неговия външен министър Никола Димитров с българските лидери - Договора за сътрудничество между Република България и Република Македония - наближава. Във всеки случай, този договор е и трябва да се разбира единствено като частна сделка само на няколко души от едната и от другата страна, защото бе договорен в тесен кръг, в конспирация и далеч от очите и ушите на македонската общественост, която е осъдена на това само да предполага колко труден и колко болезнен ще бъде българския политически хомот, който по диктаторски начин се поставя около врата на македонския народ.\r\nСтилът и начинът, по който министърът на външните работи на Република България Екатерина Захариева се обръща към македонската общественост и народ е изключително агресивен и нагъл, безобразно пренебрежителен и безусловен. Така не говорят тези, които са приятели, или тези, които сключват приятелски споразумения.\r\nЗа министър Екатерина Захариева и премиера Бойко Борисов просто не съществува македонския народ. За тях има само български народ в Република Македония.\r\nЗа тях не съществува македонски език. За тях има само български език и български диалект в Македония.\r\nЗа тях не съществуват македонската култура и македонски национални традиции. За тях има само българска култура и български национални традиции в Македония.\r\nЗа тях не съществува отделна македонска национална история. За тях има само обща българо-македонска история, която, с оглед на непризнаването на македонския народ, език, култура и традиции, всъщност е българска история, за която, както каза министър Захариева, след подписването на договора \"ще се пишат нови учебници въз основа на научните факти \". Вероятно тя е компетентен специалист за научните факти за историята на Македония, така че знае какво говори!Тереза Герова", "date": "2017.07.25", "title": "„Република“ (Македония): Народе македонски, колко ли тежък ще бъде българският хомот?"}
{"url": "http://www.focus-news.net/news/2017/07/25/2419095/d-r-nikolay-skenderski-zoologicheska-gradina-sofiya-otglezhdaneto-na-shipoopashati-i-shipobedreni-kostenurki-u-doma-mozhe-da-e-opasno.html", "text": "Отглеждането на застрашените видове шипоопашати и шипобедрени костенурки в домашни условия би могло да бъде опасно, както за здравето на самите животни, така и за човешкото здраве. Това каза за Радио „Фокус“ д-р Николай Скендерски, ветеринарен лекар от Зоологическа градина – София. Той подчерта, че търговията с тези видове е забранена от закона.\r\n„Тези наши съграждани, които ги заселват принудително в градини, вили, природни кътове и т.н. - при тези костенурки един човек, който не е запознат с проблемите, настъпващи в здравословното им състояние, трудно ще се справи. Такива проблеми са дехидратацията, както и това, че те са носители на различни видове микроорганизми, някои от които опасни за човешкото здраве. Определено тук хората са лаици и няма как да се справят“, обясни той. \r\nД-р Николай Скендерски каза още, че в Столичния зоопарк има една такава костенурка, която е конфискувана от недобросъвестен гражданин, който е обявил в интернет, че я продава.", "date": "2017.07.25", "title": "Д-р Николай Скендерски, Зоологическа градина – София: Отглеждането на шипоопашати и шипобедрени костенурки у дома може да е опасно"}
{"url": "http://www.focus-news.net/news/2017/07/25/2419091/nikolay-sotirov-pss-sliven-mechka-e-bila-vidyana-v-mestnostta-galabarnika-v-rayona-na-karandila.html", "text": "Мечка е била забелязана в Балкана над Сливен, съобщи за Радио „Фокус“ – Сливен началникът на Планинска спасителна служба (ПСС) – Сливен Николай Сотиров. Животното е било видяно от туристи в местността Гълъбарника в района на Карандила. Мечката се придвижвала от Горна лифтена станция към хижа “Карандила“ в участъка до асфалтовия път край Телевизионната кула. \r\nКафявата мечка е най-едрият хищник в България, в планината над Сливен скоро не е било виждано животно от този вид. От ПСС призоваха туристите да внимават и, ако забележат животното, да не пресичат пътя му. В случай че все пак туристите се окажат в близост до мечка, трябва да вдигат шум, за да предупредят за присъствието си. Ако вече сме нарушили критичната близост с мечка, трябва да правим само бавни движения и да говорим монотонно и тихо. При среща с мечка експертите препоръчват да я гледаме  в очите. Изчакваме, докато животното се оттегли, или много бавно се измъкваме назад, като не отделяме поглед от нея и внимаваме да не се спънем, защото падането на земята най-вероятно ще провокира атака.\r\nЛюдмила ЙОРГОВА", "date": "2017.07.25", "title": "Николай Сотиров, ПСС-Сливен: Мечка е била видяна в местността Гълъбарника в района на Карандила"}
{"url": "http://www.focus-news.net/news/2017/07/25/2419088/sport-adam-piyti-podobri-svetovniya-rekord-na-100-m-brust.html", "text": "22-годишният британец Адам Пийти постави нов рекорд на Световния шампионат по плуване, успешно защитавайки титлата си на 100 метра бруст в Будапеща.\r\nОлимпийският шампион от Рио де Жанейро записа 57.47 секунди - с 0.34 секунди по-малко от собствения си световен рекорд, който постигна миналата година.\r\nПийти завърши на повече от секунда пред най-близкия си съперник – американеца Кевин Кордес, който финишира за 58.79 секунди. Трети е Кирил Пригода с 59.05 секунди.", "date": "2017.07.25", "title": "Спорт: Адам Пийти подобри световния рекорд на 100 м бруст"}
{"url": "http://www.focus-news.net/news/2017/07/25/2419094/zhelyo-boychev-bsp-miroslav-borshosh-e-tryabvalo-da-bade-smenen-zaradi-zloupotrebite-v-ndk.html", "text": "Всички доклади, както и тези за финансовото състояние на НДК показват, че г-н Боршош е трябвало да бъде сменен веднага. Това заяви народният представител от „БСП за България” и член на комисията за НДК Жельо Бойчев по БНР, съобщиха от пресцентъра на Националния съвет на БСП.Народният представител попита: „Кой носи политическата отговорност да се търпи случващото се с НДК толкова време и кой носи отговорност парите на българските граждани да се харчат по този начин?\" Той допълни: \"След като чух какво казаха председателите на съветите на директорите и изпълнителните директори на НДК, съм изумен как всичко това може да се случва толкова дълго време и отговорните за това да не вземат никакви мерки” Бойчев разказа за чутото по време на заседание на комисията за НДК:„Хората бяха достатъчно откровени като ги попитахме - след като не им е била предоставена информация от председателя на съвета на директорите, след като не са били наясно за начина, по който се разходват средствата и е имало неизпълнение на решенията на съвета на директорите, както и опити да се манипулират протоколите на съвета на директорите, защо не са сменили г-н Боршош- те казаха: „Ние знаехме, че ако го сменим, на следващия ден щяха да сменят нас.”\r\nЖельо Бойчев каза също, че вчера по време на заседание на комисията, е имало предложение тя да продължи своята работа, защото има още документи, които е трябвало да бъдат предоставени. „И в крайна сметка да видим как се стигна до ситуацията- да има изпълнителен директор на държавно дружество, който въпреки разпорежданията на министри, вицепремиери, държавни институции, се оказва че може да прави каквото си иска. На всичко това може да отговори само един човек и той е министър–председателят на България, поради което поискахме и той да бъде изслушан”, изтъкна Бойчев.\r\nТой припомни, че Боршош бе уволнен, ден след това върнат на работа от Борисов, при това след среща между двамата. „Информацията бе, че те са решили всички въпроси около НДК и е било взето решение Боршош да се върне на работа. Забелязваме също, че за пореден път се сменя и принципалът на дружеството. Това се случва 4 пъти за НДК. Съвсем нормално е да попитаме, коя е тази сила, която позволява всичко това да се случи. И след като министър,  вицепремиер не могат да отговорят на тези въпроси, логично бе да поискаме да чуем гледната точка на премиера за връщането на Боршош”, каза още Бойчев.", "date": "2017.07.25", "title": "Жельо Бойчев, БСП: Мирослав Боршош е трябвало да бъде сменен заради злоупотребите в НДК"}
{"url": "http://www.focus-news.net/news/2017/07/25/2419093/prokuror-rumyana-arnaudova-ima-indikatsii-che-svideteli-koito-sadeystvat-na-prokuraturata-v-razsledvaneto-sreshtu-zhivko-martinov-sa-podlozheni-na-natisk.html", "text": "Има индикации, че същите лица, които съдействат на Прокуратурата са подложени на натиск. Това каза говорителят на главния прокурор Румяна Арнаудова в предаването „Тази сутрин“ но бТВ във връзка с разследването срещу народния представител Живко Мартинов. „В момента специализирано звено „Антикорупция“ се намира на територията на Добрич и предстои да разпитаме днес, утре и ако се наложи, и други ден всички свидетели, които сме планирали да разпитаме. За нас е много важно изключително бързо да съберем доказателствата и да стигнем до обосновано обвинение на народния представител Живко Мартинов“, посочи Арнаудова. Според нея натискът се е изразявал основно в административни незаконосъобразни проверки, както и отправяне на заплахи и закани. „С нас са служители от бюрото по защита към главния прокурор, които незабавно ще осигурят, в случай на необходимост, защита на свидетелите. Имаме желание, не само да обгрижим свидетелите, за да се успокоят и да продължат да съдействат на Прокуратурата, но и в случай на необходимост, да се предприемат всички мерки за защита“, съобщи тя. Арнаудова припомни, че е образувано досъдебно производство за извършени 5 престъпления от Живко Мартинов. „Основните престъпления, за които за нас е важно да съберем веднага доказателства, са свързани с опит да се съсипе едно досъдебно производство, опит да се укрие извършителят на престъплението, с престъпление срещу правосъдието“, каза говорителят на главния прокурор. По думите ѝ има съмнение и за престъпление против реда на държавното управление. „Касае се за действия от страна на Живко Мартинов, които са целели досъдебно производство с обвиняем, който, между другото, вече е осъден на 4-годишна ефективна присъда за ПТП, при което са загинали двама души, да бъде прекратено“, съобщи тя. Според нея свидетелите, които съдействат на Прокуратурата, не са се поддали на натиска. „Затова и част от служителите на МВР веднага след това се уволнени. Не са имали възможност да уволнят и окръжния прокурор, защото той се назначава не от Живко Мартинов, а от ВСС. Хората, по отношение на които той е упражнявал натиск, особено за досъдебното производство срещу бивш зам.-министър на земеделието,  причинил смърт на двама човека по непредпазливост, служителите, които са работили, вече са извън системата на МВР“, допълни Арнаудова. По думите ѝ инкриминираният период е от 2011 г., като последното деяние, за което е образувано разследване е от април 2017 г., като това е близо шестгодишен период, който, може би, продължава и към настоящия момент. „Нямаме информация тези суджуци да са достигнали до Бойко Борисов. Със сигурност обаче, всички свидетели сочат, че Живко Мартинов е непрекъснато е споделял пред тях демонстративно, че той е човекът на Бойко Борисов и че всичко, което иска за себе си, е желание на Бойко Борисов“, коментира тя.", "date": "2017.07.25", "title": "Прокурор Румяна Арнаудова: Има индикации, че свидетели които съдействат на прокуратурата в разследването срещу Живко Мартинов, са подложени на натиск"}
{"url": "http://www.focus-news.net/news/2017/07/25/2419098/pr.html", "text": "„Добруджанци с едни от най-ниските средни доходи“, е акцент от първа страница вестник „Нова добруджанска трибуна“. Жителите на областта са преживявали през миналата година с между 355 и 418 лева, докато всеки софиянец е разполагал с поне 545 лева. Данните са от анализ на Института за пазарна икономика с тема разликата в доходите в различните области на страната. През миналата година с най-високи доходи са били живеещите и работещите в столицата. Над 7300 лева е средният годишен доход на човек. \r\n„Община Добричка ще осигури средства по проект за водопровода в Стожер“, съобщава изданието. Редовно заседание на Общинския съвет ще се проведе в четвъртък. Кметът Тошко Петков ще внесе докладна записка за осигуряване на собствени средства за строителен и авторски надзор по този проект. Финансирането е със средства от ПУДОС – Предприятието за управление на дейностите по опазване на околната среда. \r\n„Фолклор без граници“ завладява с екзотични ритми“, съобщава всекидневникът. От вчера Добрич е домакин на XVI-то издание на международния младежки фестивал, което се провежда под патронажа на кмета на града Йордан Йорданов. В програмата са предвидени дефилета от 19.00 часа от „Стара къща“ по централната пешеходна зона до откритата сцена на площад „Свобода“. Концертите започват в 19.30 часа. Днес са изпълненията на ансамблите от Грузия, Египет и Чили. \r\n„Кандидатите за водни спасители предпочитат да се учат за басейн“, съобщава на първа страница другият регионален вестник - „Добруджанска трибуна“. Тази година Областният съвет на БЧК в Добрич е организирал един курс за водни спасители. 16 от курсистите са получили лиценз за море, а 18 – за басейн. Те са на възраст между 18 и 35 години. Според директорът на БЧК в добруджанския град продължава да е по-голямо търсенето на лицензи за басейн. \r\n\"Зрелищна възстановка е възкресила спомена за защитата на Каварна\", съобщава изданието. Над 120 възстановчици са потопили жителите и гостите на морския град в атмосферата на драматичните събития отпреди 140 години. Организатори на събитието са Община Каварна и Регионалният клуб „46-ти пехотен добрички полк“ на Национално дружество „Традиция“. \r\n„Живопис, колаж и скулптора показва Вера Пенева в „Двореца“, съобщава всекидневникът. Самостоятелната изложба се открива на 7 август в 18.00 часа в галерия „Тунела“. Творби на художничката са притежание на частни колекции в Швеция, Холандия, Словакия, Норвегия, Грузия, Испания, Румъния и други страни.", "date": "2017.07.25", "title": "Преглед на основните теми в добруджанския печат"}
{"url": "http://www.focus-news.net/news/2017/07/25/2419099/kyustendil-e-domakin-na-mezhdunarodna-rabotna-sreshta-po-proekt-za-aktivizirane-i-integrirane-na-hora-s-uvrezhdaniya.html", "text": "Кюстендил е домакин на международна работна среща по проект за активизиране и интегриране на хора с увреждания. Това съобщи за Радио „Фокус” – Кюстендил Веска Миланова, председател на сдружение „Партньори”. По думите й, целта на проекта се постига чрез адаптиране на традиционни игри и спортни дисциплини. Той се реализира с водещото начало на спортно сдружение за хора с увреждания от полския град Познан. Партньори са сдружения от България, Македония и Турция.  \r\nОсновните цели на проекта са популяризиране на традиционни игри и спортни дисциплини, като средство за повишаване на физическата активност, както и социално включване на хора с увреждания чрез адаптиране на традиционни игри от четирите държави. Не на последно място, проектът цели културен обмен и споделяне на добри практики. Работната среща продължава до края на месец юли.\r\nВенцеслав ИЛЧЕВ", "date": "2017.07.25", "title": "Кюстендил е домакин на международна работна среща по проект за активизиране и интегриране на хора с увреждания"}
{"url": "http://www.focus-news.net/news/2017/07/25/2419096/pazardzhik-praznichna-liturgiya-se-otsluzhva-po-povod-denya-na-sveta-anna-v-hramovete-v-grada.html", "text": "Църковните камбани на православните храмове в Пазарджик възвестиха тази сутрин началото на празничната света литургия по повод християнския празник Света Анна, предаде репортер на Радио „Фокус“ – Пазарджик. Очаква се трите най-големи храма в Пазарджик „Света Богородица“, „Свети Георги“ и „Света Петка“ да съберат най-много миряни през днешния ден. \r\nНа този ден църквата отбелязва смъртта на Света Анна. Тя е майката на Дева Мария. Света Анна се смята за покровител на бременността, раждането и майчинството. Според народните поверия днес жените не трябва да работят, за да не се разболяват децата им. Ако в къщата им бременна жена, се следи кой ще е първият гост през този ден и се вярва, че бъдещото бебе ще е от същия пол. \r\nИменници на този ден са Ана, Анна, Анита, Анета, Анелия.\r\nАлбена ЖИЛЕКОВА", "date": "2017.07.25", "title": "Пазарджик: Празнична литургия се отслужва по повод Деня на Света Анна в храмовете в града"}
{"url": "http://www.focus-news.net/news/2017/07/25/2419100/pregled-na-osnovnite-temi-vav-velikotarnovskiya-pechat.html", "text": "„Внимавайте при пътуване в Гърция! Има огнища на местна малария“ е заглавие от първа страница на областния всекидневник „Янтра Днес”. Българите, които почиват или работят в Гърция да внимават, там вече има няколко епидемични взрива на местна малария. Къде са регистрирани случаите и как да се предпазим, прочетете на страниците на ежедневника. „В пет училища във В. Търново има маломерни паралелки“ е друго заглавие от днешното издание. 13 слети и 24 маломерни паралелки са сформирани в училищата от община Велико Търново за учебната 2017/2018 година. В слети класове ще се обучават в ОУ-тата в Леденик, Церова кория, Балван, Самоводене и Водолей. Подробности за сформираните паралелки и за това какво предстои за учениците, научете от всекидневника. „Откриват парка с миниатюрите под Царевец на 22 септември“ пише още вестникът. Започна изграждането на парка „Търновград – духът на хилядолетна история“. Идеята на инвеститорите семейството Александър и Наталия Меншикови от Украйна е най-новата атракция на старта столица да бъде открита на 22 септември – Деня на Независимостта. Допълнителна информация за новата придобивка, разберете от страниците на вестника. „Нелепа смърт! 69-годишна загина пред гараж, блъсната от мъжа си“ е  новина от криминалната хроника. На страниците на вестника ще откриете и статия,  разказваща за необятното културно богатство на Перу, поднесено на традиционна вечеря във Велико Търново.  \r\n„Велико Търново става дестинация и за здравен туризъм“ е заглавие от другия областен ежедневник „Борба“. Като дестинация Велико Търново е популярен предимно с възможностите си за отдих и туризъм. През последните години обаче се наблюдава интерес и към още един вид туризъм – здравният заради специалистите, които работят в лечебните заведения и гостуващите медици. Подробности по темата, научете от страниците на ежедневника. „Чилийка грабна короната „Мис Фестивал 2017“ е друга тема от всекидневника.  Франсиска Галегас от Чили стана Мис Фестивал 2017 на традиционния конкурс за красавици, който е част от Международния фолклорен фестивал „Велико Търново“. Повече за събитието ще намерите във вестника. „В Русаля тепавица ползва вода от римски акведукт на над 20 века“ пише още ежедневникът. Над 20 века по-късно селска тепавица все още използва вода от римския акведукт от Мусина до Никополис ад Иструм. Русенска фирма възкреси наново съоръжението в Русаля и го пуска в експлоатация. Подробности за това къде и как може да се види то, научете от „Борба“. На страниците на  днешното издание е поместен и материал за промяна в датите, в които ще бъде ремонтирана ул. „Васил Левски“ в центъра на града.", "date": "2017.07.25", "title": "Преглед на основните теми във великотърновския печат"}
{"url": "http://www.focus-news.net/news/2017/07/25/2419103/razgrad-50-godishen-mazh-e-pochinal-sled-kato-e-uzhilen-ot-starshel-pri-darvodobiv-v-zemlishteto-na-selo-kitanchevo.html", "text": "Следствено дело е образувано за смъртта на 50-годишен мъж в горски масив в землището на село Китанчево, община Исперих. Това съобщиха от ОДМВР-Разград. Инцидентът станал около 08.30 часа на 24 юли при извършване на дърводобив. При поваляне на дърво В. Р. от Тутракан бил ужилен от стършел и починал. Смъртта е констатирана от екип на Спешна помощ. За случая е уведомена Инспекцията по труда. Отпочнато е разследване по чл.123, ал.1 от НК.", "date": "2017.07.25", "title": "Разград: 50-годишен мъж е починал, след като е ужилен от стършел при дърводобив в землището на село Китанчево"}
{"url": "http://www.focus-news.net/news/2017/07/25/2419105/smolyan-s-bogorodichni-svetini-katedralniyat-hram-sv-visarion-smolenski-shte-otbelezhi-svoya-praznik.html", "text": "С Богородични светини катедралният храм „Св. Висарион Смоленски“ ще отбележи своя празник, съобщиха от храма. Частици от одеждите (покрова и ризата) на Майката Божия ще бъдат донесени ритуално от Пловдивска св. митрополия специално за празника на храма „Св. Висарион Смоленски“. Светините  пристигнаха от Москва в България с благословението на Негово Светейшество патриарха на Москва и на цяла Русия Кирил за храмовия празник на митрополитската църква в Пловдив „Света Марина“. Те ще бъдат посрещнати в Смолян в навечерието на храмовия празник на 28 юли в 18.00 часа и ще бъдат изложени за поклонение и благословение на вярващите в катедралния храм „Св. Висарион Смоленски“. След това ще бъде отслужена празнична Вечерня с петохлебие.  \r\nНа самия храмов празник на 29 юли от 9.00 часа в храма ще бъде отслужена архиерейска света Литургия. С благословението на Пловдивския митрополит Николай Светините на Пресвета Богородица – част от покрова и ризата  Й, ще останат в храма до ранния следобед, след което ще бъдат върнати в митрополитския храм „Св. Марина“ – Пловдив. А в неделя ще бъдат пренесени обратно в Москва в храм „Св. Йоан Богослов“ на Руския православен университет. Тогава ще бъде изпратена от Пловдив и църковната делегация от Русия, придружаваща Богородичните  светини.", "date": "2017.07.25", "title": "Смолян: С Богородични светини катедралният храм „Св. Висарион Смоленски“ ще отбележи своя празник"}
{"url": "http://www.focus-news.net/news/2017/07/25/2419104/dobrich-obshtinata-shte-pochete-100-godini-ot-smartta-na-gen-ivan-kolev.html", "text": "Община град Добрич и Сдружение „Изграждане в град Добрич на паметник на ген. Иван Колев и загиналите за освобождението на Добруджа през 1916 г.“ организират възпоменателна церемония по повод 100 години от смъртта на освободителя на Добруджа ген. Иван Колев. Това съобщиха от пресцентъра на Община град Добрич. Церемонията включва военен ритуал на Военноморските сили на Република България и панихида, отслужена от добрички духовници. Събитието ще се проведе на 29 юли от 11.00 часа на паметника на героя. Част от церемонията е и освещаване на паметните плочи с имената на 1013 войници и офицери от III българска армия, загинали в боевете от Добричката епопея. С монтирането на плочите приключва вторият етап и се оформя цялостната композиция на комплекса. Община град Добрич съвместно със Сдружение „Изграждане в град Добрич на паметник на ген. Иван Колев и загиналите за освобождението на Добруджа през 1916 г.” и с подкрепата на родолюбиви българи успя да реализира една идея, която също вече има почти столетна история – идеята за издигане паметник на легендарния предводител на българската конница ген. Иван Колев, изиграл решаваща роля за освобождението на Добрич и Добруджа. Тази идея датира още от времето на Първата световна война и днес паметникът на ген. Иван Колев вече е факт.\r\nЗа ритуала се очаква в Добрич да пристигнат вицепремиерът Валери Симеонов, представители на Министерски съвет, народни представители и видни общественици, които са увековечили делото на ген. Иван Колев. \r\nИван Колев е роден през 1863 г. в бесарабското село Бановка, създадено от български преселници от с. Чоба, Пловдивска област. Рождената му дата все още не е напълно уточнена, тъй като в историографията се срещат датите 25 август и 15 септември. След като учи в родното си село и в град Болград, през 1884 г.  Иван Колев заминава за София, където работи в Софийския окръжен съд. Година по-късно участва като доброволец в Сръбско-българска война (1885 г.). През 1887 г.  завършва Военното училище в София, произведен е в първия офицерски чин – подпоручик, и е зачислен в Трети конен полк. На 18 май 1890 г. е повишен в чин поручик и в началото на 1892 г., след успешно положени изпити, постъпва за двегодишно обучение във Военната академия в Торино, Италия. Военната си кариера продължава и след нейното завършване. През май 1902 г. Иван Колев е назначен за помощник-командир на Лейбгвардейския ескадрон. Две години по-късно е повишен в чин подполковник и назначен за началник-щаб на Кавалерийската инспекция. През периода 1908–1912 г. той командва Лейбгвардейския конен полк. Първата балканска война го заварва като началник-щаб на Ямболския укрепен пункт. През ноември 1912 г. го назначават за началник-щаб на ІІІ-а армия, а през май 1913 г. – за началник-щаб на V-а армия. На 2 август 1915 г. е произведен в чин генерал-майор.\r\nПо време на Първата световна война Иван Колев е инспектор на конницата и командир на І-ва конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея от 5–7 септември 1916 г. Изминал хиляди километри на кон при освобождаването на Добруджа, той заболява и на 29 юли 1917 г. умира в санаториум във Виена, Австрия. Ден преди смъртта си големият български пълководец е произведен в чин генерал – лейтенант. По-късно тленните му останки са пренесени и погребани в София. \r\nДнес неговото име носят селища, улици, площади и училища, големият български поет Иван Вазов му посвещава своето стихотворение „Добруджанската конница“, Любомир Бобевски – баладата \"Конникът генерал\" и одата \"Генерал Колеву!\", а вдъхновен от подвизите на конницата на ген.-лейтенант Колев, големият български белетрист Йордан Йовков пише разказите \"Белият ескадрон\" (1916), \"Триумф\" (1916), \"Мустафа ачи\" (1917) и \"През езерото Туркойа\" (1917).", "date": "2017.07.25", "title": "Добрич: Общината ще почете 100 години от смъртта на ген. Иван Колев"}
{"url": "http://www.focus-news.net/news/2017/07/25/2419092/plovdiv-kmetat-na-asenovgrad-d-r-emil-karaivanov-shte-provede-porednata-rabotna-sreshta-s-protestirashtite-grazhdani.html", "text": "Кметът на Асеновград д-р Емил Караиванов ще проведе поредната работна среща с протестиращите граждани. Това съобщи за Радио „Фокус” - Пловдив д-р Емил Караиванов. На срещата ще бъдат представени резултатите от извършената работа по поетите ангажименти през последните седмици във връзка с породилото се напрежение след побоя на цигани над млади спортисти от града миналия месец. Срещата ще е от 18.00 часа в сградата на общината. На нея са поканени да присъстват представители и представители на Областната и Общинска администрация, народни представители от Асеновград, представители на EVN България, Дружество „ВиК” – Асеновград, Районно управление на МВР, Дирекция „Социално подпомагане” и представители на политическите сили в Общински съвет – Асеновград.\r\nОчаква се на срещата да присъства и вицепремиерът Валери Симеонов, който също пое някои ангажименти пред протестиращите. Те от своя страна прекратиха протестите за две седмици в очакване да бъдат изпълнени обещанията от страна на община и държава.\r\nЦветана ТОНЧЕВА", "date": "2017.07.25", "title": "Пловдив: Кметът на Асеновград д-р Емил Караиванов ще проведе поредната работна среща с протестиращите граждани"}
{"url": "http://www.focus-news.net/news/2017/07/25/2419108/atanas-kostadinov-bsp-za-balgariya-politikata-v-balgariya-se-prevarna-v-debat-za-dve-torbi-sudzhuk-i-100-kv-m-plochki-sluchvashtoto-se-v-darzhavata-e-emblema-na-upravlenieto-na-gerb.html", "text": "За съжаление политиката в България се превърна в дебат за две торби суджук и 100 квадратни метра плочки, което е скандално. Миналата седмица имахме дебат и за Бялата книга на Юнкер, като и той мина скандално. Не може това да са акценти на българското председатество. Това, което се случва в държавата ни, е емблема на управлението на ГЕРБ, заяви народният представител от „БСП за България” и член на комисията за НДК Атанас Костадинов по БТВ, съобщиха от пресцентъра на Националния съвет на БСП. Той коментира случващото се с НДК и скандалите, около реконструкцията на двореца: „Звучи абсурдно, през 2016 г. четири пъти вицепремиер да иска инвестиционен план от изпълнителен директор на държавно дружество и той да не му бъде предоставен . Освен ако този изпълнителен директор няма такъв чадър, който да го прави неприкосновен”, обясни Костадинов случая с отстраняването на директора на НДК Боршош и последващото му връщане на работа от премиера Борисов.\r\nПо повод дейстията на вицепремиера в служебния кабинет на Герджиков Деница Златева, която тогава отговаряше за предстоящото ни председатество на ЕС и в частност НДК, Атанас Костадинов категорично заяви, че нейните стъпки са били абсолютно правилни.", "date": "2017.07.25", "title": "Атанас Костадинов, „БСП за България”: Политиката в България се превърна в дебат за две торби суджук и 100 кв. м плочки, случващото се в държавата е емблема на управлението на ГЕРБ"}
{"url": "http://www.focus-news.net/news/2017/07/25/2419106/faz-sedem-tsivilni-sa-zaginali-pri-eksploziya-v-blizost-do-voenna-baza-v-severnata-chast-na-sinayskiya-poluostrov.html", "text": "Седем цивилни са загинали при експлозия, избухнала в близост до военна база в северната част на Синайския полуостров, съобщава германският национален ежедневник Die Frankfurter Allgemeine Zeitung. Сред жертвите са две жени и две деца, сочат данни на местни медии, позоваващи се на говорител на египетската армия. \r\nУточнява се, че до инцидента се е стигнало, след като танк е прегазил заредено с експлозиви превозно средство в опит да предотврати предстоящо нападение. В автомобила са открити петима предполагаеми екстремисти, оборудвани с оръжия и експлозиви.Тереза Герова", "date": "2017.07.25", "title": "FAZ: Седем цивилни са загинали при експлозия в близост до военна база в северната част на Синайския полуостров"}
{"url": "http://www.focus-news.net/news/2017/07/25/2419107/vidin-nivoto-na-dunav-se-ponizhi-s-22-sm-pri-novo-selo.html", "text": "Нивото на Дунав се понижи с 22 см при Ново село в началото на българския участък на реката за последното денонощие и водният стоеж там е 73 см, съобщиха от местната Хидрометеорологична станция. Нивото на реката при Видин се е понижило с 6 см и водният стоеж е 122 см. Край Лом нивото е 146 см, регистрирано е повишение от 9 см. Нивото на Дунав край Оряхово е 52 см, регистрирано е повишение със 7 см.\r\nТемпературата на водата край Ново село е 26.6 градуса, край Оряхово е 28 градуса.", "date": "2017.07.25", "title": "Видин: Нивото на Дунав се понижи с 22 см при Ново село"}
{"url": "http://www.focus-news.net/news/2017/07/25/2419102/pazardzhik-tsentralniyat-gradski-mineralen-plazh-vav-velingrad-veche-nosi-imeto-na-initsiatora-za-sazdavaneto-mu-yosif-shniter.html", "text": "Централният градски минерален плаж във Велинград вече носи името на инициатора за създаването му Йосиф Шнитер, съобщи за Радио „Фокус“ – Пазарджик Бояна Кирилова, експерт в Община Велинград. По думите й, това решение е взето на последната общинска сесия в курорта по повод 80 години от обособяването на най-големия плувен комплекс на открито на Балканите. Йосиф Шнитер е и първи кмет на сборната община от селата Лъджене, Чепино и Каменица, които са първообраз на днешния общински център Велинград. „Преди 80 години софийският адвокат Йосиф Шнитер успява да убеди местните съветници, поставени пред избора да ремонтират улици или да отворят плаж със знаменитата си фраза: „Плажът ще направи и паважа“. Така и става. На 25 юли 1937 г. в Лъджене е открит първият по рода си в Европа минерален плаж с 50-метров басейн. \r\nПрез годините комплексът и неговите атракции: концерти, конкурс „Царица на плажа”, плувна школа, скокове от трамплини, волейболно игрище и други, привличат много туристи и Велинград завоюва славата си на балнеологичен курорт от световно значение“, разказа Кирилова. \r\nДнес във връзка с 80-годишнината от създаването на плажа са подготвени и чествания на самия комплекс. Сутринта от 10:00 часа ще бъде открита фотоизложба „Курорта Чепино, Лъджене и Каменица“, където се очаква да присъстват и наследници на Йосиф Шнитер. Ще бъде представен документален филм „Царица на плажа“, а от 11.30 часа ще бъде направено демонстрационно плуване. Ще има и концерт. Плажният комплекс на открито е най-големият в града. Разполага с три басейна: малък – много топъл, среден – топъл и голям, който е с олимпийски размери. Минералната вода в малкия и средния басейни се сменя всеки ден.\r\nАлбена ЖИЛЕКОВА", "date": "2017.07.25", "title": "Пазарджик: Централният градски минерален плаж във Велинград вече носи името на инициатора за създаването му Йосиф Шнитер"}
{"url": "http://www.focus-news.net/news/2017/07/25/2419097/srabskiyat-prezident-aleksandar-vuchich-i-balgarskiyat-vitsepremier-ekaterina-zaharieva-razgovaryaha-za-razvitieto-na-satrudnichestvoto-mezhdu-stranite-evrointegratsiyata-na-sarbiya-i-za-balgarite-v-zapadnite-pokraynini-obzor-na-srabskite-medii.html", "text": "Посещението на българския вицепремиер и министър на външните работи Екатерина Захариева в Сърбия и срещата й с президента Александър Вучич в рамките на обиколката на Западните Балкани е водеща тема за сръбските медии.\r\nВестник \"Вечерње Новости\" пише, че президентът Александър Вучич и българският вицепремиер и министър на външните работи Екатерина Захариева са разговаряли върху развитието на отношенията между двете страни и за българската подкрепа на европейската интеграция на Сърбия. Изданието отбелязва, че сръбският президент е благодарил на България за настоятелната и последователна политика за разширяване на ЕС.\r\n\"Вечерње Новости\" се позовава на прессъобщение на сръбското президентство, в което се казва, че подписаният меморандум за сътрудничество между двете страни, както и помощта, която България може да окаже по време на преговорния процес, ще имат огромно значение за Сърбия. На фокус в публикацията е изявлението на министър Захариева, че акцент на българското председателство ще бъдат Западните Балкани.Blic съобщава, че Вучич и Захариева са разговаряли за развитието на сътрудничеството и за пътя на европейската интеграция на Сърбия, като цитира думите на сръбския президент, че страната му очаква да получи реален срок за присъединяването си към ЕС.\r\n\"Искаме да бъдем част от ЕС и вярваме, че можем да помогнем за решаването на проблемите в региона\", смята Вучич.\r\nВестник Danas извежда в заглавие думите на министър Екатерина Захариева \"България предлага експертна помощ\" и отбелязва, че \"шефът на българската дипломация е благодарил на сръбския президент за отношението на българското малцинство и са набелязани мерки за гарантиране на информираността му на майчин език.\"\r\nВ интервю за държавната RTS (Радио-телевизия Сърбия) Екатерина Захариева заявява, че \"от съществена важност за Сърбия е тя да има конкретна визия за пътя към ЕС и декларира, че разширяването на ЕС в зоната на Западните Балкани е приоритет за България\".\r\nАгенция Вета предава, че Вучич и Захариева са констатирали развитието на добрите отношения между Сърбия и България.RTV(Радио-телевизия Войводина) отбелязва, че сръбският президент Александър Вучич е благодарил на министър Захариева за политиката на България, насочена към продължаване на разширяването на ЕС в Западните Балкани.\r\nИзданията Dnevne vesti, Vesti, Reporter, Studio В и Радио В-92 се обединяват около изводите на срещата за добрите отношения между Сърбия и България.Тереза Герова", "date": "2017.07.25", "title": "Сръбският президент Александър Вучич и българският вицепремиер Екатерина Захариева разговаряха за развитието на сътрудничеството между страните, евроинтеграцията на Сърбия и за българите в западните покрайнини (Обзор на сръбските медии)"}
{"url": "http://www.focus-news.net/news/2017/07/25/2419111/api-utre-prez-noshtta-dvizhenieto-pri-42-ri-km-na-avtomagistrala-trakiya-v-rayona-na-ihtiman-shte-e-ogranicheno-v-dvete-posoki-i-shte-se-prenasochva-po-obhoden-marshrut-poradi-demontazh-na-most.html", "text": "Утре – 26 юли от 21.00 ч. до 05.00 ч. на 27 юли, движението в участъка при 42-ри километър на автомагистрала „Тракия“, в района на мотел „Ихтиман“ ще се осъществява през локалните платна вляво и дясно на съществуващите търговски крайпътни обекти. Това съобщиха от пресцентъра на Агенция \"Пътна инфраструктура\" (АПИ). Временната организация на движението е във връзка с демонтаж на пешеходен мост (пасарелка) над автомагистрала „Тракия“.\r\nТрафикът в посока Пловдив ще бъде пренасочен през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“.\r\nНеобходимо е шофьорите да карат внимателно и да спазват пътната сигнализация по обходния маршрут.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.07.25", "title": "АПИ: Утре през нощта движението при 42-ри км на автомагистрала „Тракия“, в района на Ихтиман, ще е ограничено в двете посоки и ще се пренасочва по обходен маршрут, поради демонтаж на мост"}
{"url": "http://www.focus-news.net/news/2017/07/25/2419110/shumen-14-darveta-sa-bili-prechupeni-i-izkoreneni-ot-silnata-burya-v-rayona-na-selata-vasil-drumev-i-iliya-blaskovo.html", "text": "Няма подадени сигнали в общинската администрация за нанесени сериозни материални щети от силната буря и падналата градушка на територията на община Шумен вчера вечерта. Това съобщиха от пресцентъра на Община Шумен. Силният вятър и дъждовната вода са свлекли кал, нападали листа и счупени клони от дърветата и са запушили шахтите, установи проверка на Общинския щаб за защита при бедствия. От рано тази сутрин работниците от почистващите фирми разчистват наносите от водоприемните шахти в града, по уличната мрежа, тротоарите  и пешеходните зони. \r\n14 дървета са били пречупени и изкоренени от силната буря в района на селата Васил Друмев и Илия Блъсково и в участъка на общинския път между двете села. След получения сигнал работници от общинското предприятие „Паркове и обредна дейност“ на Златин Кайряков незабавно са се отзовали на подадения сигнал. От 17.30 до 19.30 часа седем работници и служители от предприятието почистили пътното платно и са възстановили движението. При отстраняването на опасните клони, надвиснали над електрическата мрежа и покривите на къщите, е използвана и автовишка на фирмата Е-плант. Съдействие са оказали кметовете и хора от двете села. \r\nСпоред синоптичната прогноза през следващите три дни отново се очакват бури, придружени с проливни дъждове и градушки. В тази връзка кметът на община Шумен Любомир Христов разпореди всички кметове на населени места, на чиито територии се намират язовири и речни корита, да осигурят периодично наблюдение на водните нива на водоемите и да сигнализират своевременно за настъпили промени.", "date": "2017.07.25", "title": "Шумен: 14 дървета са били пречупени и изкоренени от силната буря в района на селата Васил Друмев и Илия Блъсково"}
{"url": "http://www.focus-news.net/news/2017/07/25/2419114/pazardzhik-grupa-ot-10-detsa-s-pridruzhitel-sa-spaseni-pri-izdirvatelna-operatsiya-sled-kato-sa-se-zagubili-v-planinata-v-rayona-na-selo-varvara.html", "text": "Полицаи и пожарникари от Септември помогнаха на група от деца и придружителката им, загубили се в планината. Сигнал за случилото се е получен снощи малко след 20.30 часа. Това съобщиха от пресцентъра на МВР. Оказало се, че група от 10 деца на възраст между 7 и 10 години, заедно с придружителката им, решили да се разходят в района на село Варвара, Община септември, където гостуват за лятната ваканция. Те отишли до местността Равно боре, но на връщане се смрачило, загубили пътеката и се оказали в дере близо до р. Чепинска. Изход от там нямало, трябвало да преминат реката. По това време, обаче реката е пълноводна и нямало как групата да премине от другата страна. Ръководителката на групата подала сигнал на телефона за спешни повиквания 112. Незабавно бил сформиран екип от служители от противопожарния участък в Септември и полицаи от местното управление. В операцията се включили и началниците на двете звена. Пристигайки на мястото, екипите преценили подходящ участък за превеждането на децата. Периметърът бил осветен с прожектори и обезопасен с въжета. Един от служителите на местното противопожарно звено  пренесъл на гръб безопасно всичките 10 деца през коритото на реката. Четири часа по-късно всички се прибрали невредими по домовете си.", "date": "2017.07.25", "title": "Пазарджик: Група от 10 деца с придружител са спасени при издирвателна операция, след като са се загубили в планината в района на село Варвара"}
{"url": "http://www.focus-news.net/news/2017/07/25/2419089/parvan-simeonov-politolog-kazusat-s-ndk-i-miroslav-borshosh-mozhe-da-se-okazhe-parvata-greshka-na-premiera-boyko-borisov-v-noviya-mandat.html", "text": "Казусът с НДК и с бившия му директор Мирослав Боршош може да се окаже първата грешка на премиера Бойко Борисов в новия мандат. Това каза в сутрешния блок „Добро утро, България“ на Радио „Фокус“ политологът Първан Симеонов. Според него, реакцията по случая е била доста неумела с отстраняването от поста и връщането на Боршош. „Сега виждаме, че е много лесно този човек да бъде свързан с Борисов. Той даже вече влезе в обяснителен режим, че не се е виждал с него напоследък, защото вече го попитаха: „Ти ли слагаш чадър над него?“. С две думи казано – може от нищо да стане нещо от този скандал с негативен знак не просто за ГЕРБ, но лично за Бойко Борисов. Спомняте си, че предния път, когато Борисов много се чудеше какво да прави... беше пак кадрови скандал – това беше тежката грешка Кристалина Георгиева срещу Ирина Бокова. Сега разбира се мащабът не е същият, но ако успеят да те свържат с вече обвиняемия Боршош, това някак си не е добра политическа реклама“, коментира Симеонов. Според него, това прилича на един дребен скандал, който обаче може да прерасне в нещо сериозно. \r\nПърван Симеонов каза още, че политическата цена вероятно няма да бъде толкова висока, защото Мирослав Боршош ще бъде използван като „бушон“, но истината е, че когато стават такива скандали го отнася този, с когото те се свързват. „С други думи – петното ще остане върху управляващите“, каза още Първан Симеонов.", "date": "2017.07.25", "title": "Първан Симеонов, политолог: Казусът с НДК и Мирослав Боршош може да се окаже първата грешка на премиера Бойко Борисов в новия мандат"}
{"url": "http://www.focus-news.net/news/2017/07/25/2419112/pregled-na-osnovnite-temi-vav-varnenskiya-pechat.html", "text": "„Повишена е общата алфа активност в чешмите на три селища“ е заглавие от първа страница в днешния брой на вестник „Черно море“. Това са с. Звездица – 0,17 Bq/l, с. Здравец – 0,2 Bq/l и с. Засмяно – 0,12 Bq/l. Анализите са извършени от лицензираната лаборатория на РЗИ – Бургас. Контролното ниво за „обща алфа-активност” (0,1 Bq/l) не може да по-служи за преценяване на степента на въздействие върху здравето на населението преди да бъдат направени допълнителни проучвания на специфични радионуклиди в питейната вода от водоизточниците. „Отклоняват тежкотоварните камиони за пристанището от входа на Варна“ е друго заглавие в броя. С цел облекчаване и регулиране на трафика във Варна и осигуряване безопасността на движение по уличната мрежа, тежкотоварните автомобили над 10 тона, извършващи импорт и експорт на товари в зоната на пристанище „Варна-Изток“, ще бъдат отклонявани още на входа на града. За целта ще бъдат поставени допълнителни знаци на AM “Хемус” – при влизането в град Варна пред „Бизнес Парк“-а, рампа за слизане от АМ на ул.“Ат.Москов“; ул.“Ат.Москов“ до бул.“Девня“; бул.“Девня“ и качване на Аспарухов мост; и рампа за слизане от Аспарухов мост към измервателни пунктове и пристанище „Варна-Изток“. „649 са свободните места в яслите през август“ информира изданието. Класирането ще бъде обявено на 7 август. Документите се приемат целогодишно по електронен път. „Бразилия се интересува от газовия хъб край Варна“ е друга тема в броя.  Христо Иванов, зам.-кмет на Община Варна, се срещна с посланика на Бразилия в България Н.Пр. Ана Мария Сампайо Фернандес, която гостува в града по повод седмицата на бразилското кино. Събитието започна на 22 юли във Фестивалния и конгресен център, като достъпът е безплатен. По време на разговорите в Община Варна бяха обсъдени възможностите за по-активно сътрудничество в сферите на културата, образованието, бизнес контактите. „Ако проявите интерес, посолството ще направи проучване за бразилски град със сходни характеристики на Варна, въпреки че трудно ще открием град с такова многообразие от култура, туризъм, древна история, пристанища и университети като Вашия“, каза Н. Пр. Фернандес. “Великобритания остава фаворит за образование в чужбина“, четем още в броя. Управителят на фирма за образование зад граница Милен Младенов коментира, че в последните две години има тенденция университетите да вдигат много изискванията си и да търсят само отличници, което се е доказало и в тазгодишната кампания.", "date": "2017.07.25", "title": "Преглед на основните теми във варненския печат"}
{"url": "http://www.focus-news.net/news/2017/07/25/2419090/ministar-ekaterina-zaharieva-pred-radio-televiziya-sarbiya-gotovi-sme-da-podkrepim-po-vsyakakav-nachin-chlenstvoto-na-sarbiya-v-es.html", "text": "Ние сме искрен и истински приятел и считаме, че единствената перспектива за добър живот на Сърбия е членството в ЕС. Оценяваме усилията, които вашето правителство и президент полагат в тази посока. Готови сме да ги подкрепим по всякакъв начин, но това зависи и от напредъка на реформите. Готови сме да помогнем с експерти или, ако ваши експерти  имат необходимост, да дойдат в България – да бъдем от полза с експертна помощ. Това каза заместник министър-председателят по правосъдната реформа и министър на външните работи на Република България Екатерина Захариева в интервю пред „Радио-телевизия Сърбия“ след срещата си със сръбския президент Александър Вучич в понеделник. По думите на Захариева преди всичко за сръбските граждани е добре да има ясна перспектива, ясен график за бъдещето членство в ЕС. „Поводът за срещата ми с президента Александър Вучич и на предстоящите ми в Сърбия срещи е предстоящото Българско председателство, добросъседските отношения и желанието на България, като един от най-големите поддръжници на разширяването,  ясната перспектива за бъдещето членство на Сърбия. Осъзнаваме, че това може би няма да стане в близките 2-3 години и това зависи от бързината на реформите, които вашето правителство, политическият елит трябва да направи“, посочи още тя. „Тук видях и чух ясно желание и политическа  воля за европейското развитие на Р Сърбия. България е един от най-големите поддръжници, за да може това да се случи“, увери вицепремиерът и външен министър на България. „Ние ще направим всичко възможно в доклада, който трябва да бъде одобрен през април догодина, за напредъка на страните от Западните Балкани, да има ясна перспектива за тези държави. Преди всичко, пак казвам, заради гражданите ви“, заяви още тя.", "date": "2017.07.25", "title": "Министър Екатерина Захариева пред „Радио-телевизия Сърбия“: Готови сме да подкрепим по всякакъв начин членството на Сърбия в ЕС"}
{"url": "http://www.focus-news.net/news/2017/07/25/2419101/blic-sarbiya-sreshtata-vuchich-zaharieva-prezidentat-na-sarbiya-iztakna-polzite-ot-podpisvaneto-na-memorandum-za-razbiratelstvo.html", "text": "Президентът на Сърбия Александър Вучич проведе среща с вицепремиера и министър на външните работи на България Екатерина Захариева, в рамките на която бяха обсъдени двустранните политически и икономически отношения, както и европейската интеграция на Сърбия, с оглед на предстоящото българско председателство на Съвета на ЕС през първата половина на 2018 г., пише белградското издание Blic.\r\nВучич благодари на България за непрекъснати усилия, които полага, за да бъде продължена политиката на разширяване на ЕС – един от приоритетите в програмата на София за бъдещето европейско председателство.\r\nДържавният глава изтъкна възможните ползи от сключване на нов Меморандум за разбирателство между двете страни в областта на европейската интеграция, които биха позволили България да предоставя помощ на Сърбия в преговорните глави.Тереза Герова", "date": "2017.07.25", "title": "Blic (Сърбия): Срещата Вучич-Захариева: Президентът на Сърбия изтъкна ползите от подписването на Меморандум за разбирателство"}
{"url": "http://www.focus-news.net/news/2017/07/25/2419116/shumen-shte-se-provede-obshto-sabranie-na-regionalnoto-sdruzhenie-za-upravlenie-na-otpadatsite-na-obshtinite-ot-oblastta.html", "text": "Общо събрание на Регионалното сдружение за управление на отпадъците на общините от област Шумен ще се проведе в 13.30 часа в зала 203 на общината. Това съобщиха от пресцентъра на общината. Ще бъде гласувано искането на Община Шумен за отпускане на средства от партидата на Общината от сметката за чужди средства към РИОСВ – Шумен от отчисленията по Наредба №7 от 19 декември 2013 г. \r\nОчаква се да бъде взето решение във връзка с отговора на Агенцията по обществени поръчки относно тълкуване на формулата за определяне на крайна цена за сепариране на отпадъци от общините от РСУО Шумен.", "date": "2017.07.25", "title": "Шумен: Ще се проведе Общо събрание на Регионалното сдружение за управление на отпадъците на общините от областта"}
{"url": "http://www.focus-news.net/news/2017/07/25/2419119/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и община Пещера „Здравей, Пещера“ днес ще чуете повече за постъпленията, които прави Министерството на туризма за развитие на планинския, културно-исторически и спа туризъм в община Пещера, както и популяризирането на Регионалния фолклорен събор на летовище „Свети Константин“ в края на седмицата. Ще разберем повече и на какъв етап е подготовката на Празника на народното творчество в курорта, какъв ще бъде регламента за участниците тази година и какви са изненадите за присъстващите. Събеседник по темата ще бъде Николай Балабанов, главен организатор на събора. От директора на Историческия музей в пещера Георги Шопов ще научим повече за личността на художника Веселин Стайков, който е родом от Пещера и чиито живописни творби са представяли българското изобразително изкуство на международни изложби в десетки страни по света. Телефоните за връзка със студиото са 0885 606692 и 034 420020.", "date": "2017.07.25", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/07/25/2419118/varna-mezhdunarodniyat-teatralen-festival-varnensko-lyato-e-sred-laureatite-na-evropeyskata-asotsiatsiya-na-festivalite.html", "text": "Авторитетно жури от Европейската асоциация на фестивалите (EFFE) е селектирало Международен театрален фестивал „Варненско лято“ сред 26-те лауреата, които са избрани сред 715-те носители на лейбъла на Асоциацията за техния значим принос и ролите им в изкуствата и в обществото. Това съобщиха организаторите на Международен театрален фестивал „Варненско лято“. Отличието за нашия фестивал ще бъде присъдено на престижна церемония в Брюксел по време на Arts Festivals Salon, организиран от Центъра за изящни изкуства – BOZAR на 18 септември. Това е първият български фестивал, носител на европейския лейбъл, който влиза в селекцията на 26-те най-добри фестивала в Европа от всички области на културата и изкуствата.\r\nСред останалите фестивали в селекцията са Международният фестивал в Единбург (Великобритания), Шекспировият фестивал в Гданск (Полша), Международният театрален фестивал в Тбилиси (Грузия), Международният фестивал за съвременен танц и театър на движението в Прага (Чехия), както и фестивали на различните изкуства в Германия, Италия, Испания, Гърция, Словакия, Кипър, Сърбия, Унгария, Дания, Португалия, Франция, Украйна, Естония, Холандия.", "date": "2017.07.25", "title": "Варна: Международният театрален фестивал „Варненско лято“ е сред лауреатите на Европейската асоциация на фестивалите"}
{"url": "http://www.focus-news.net/news/2017/07/25/2419117/api-dvizhenieto-po-pat-i-1-montana-vratsa-pri-sumer-se-izvarshva-v-edna-lenta-poradi-katastrofa.html", "text": "Движението по път I-1 Монтана-Враца при Сумер се извършва в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.25", "title": "АПИ: Движението по път I-1 Монтана-Враца при Сумер се извършва в една лента, поради катастрофа"}
{"url": "http://www.focus-news.net/news/2017/07/25/2419122/vidin-7-naseleni-mesta-v-oblastta-shte-badat-s-narusheno-vodopodavane.html", "text": "7 населени места във Видинска област ще бъдат с нарушено водоподаване, съобщиха от водоснабдителното дружество. На електронната му страница е посочено, че спирането на питейната вода е заради аварии по водопроводната мрежа. Без вода до 11.00 ч. ще бъдат жителите на села Новоселци и Арчар заради авария на улични водопроводи. За отстраняване на авария на уличен водопровод Ф80 водоподаването в село Слана бара ще бъде спряно от 11.00 ч. до 12.00 ч., а в селата Дружба и Буковец от 10,00 до 12.00 ч. В град Кула водоподаването ще бъде спряно до 14 ч., а в село Водна до 17.00 ч. като причината отново е авария на улични водопроводи.\r\nАнна ЛОЗАНОВА", "date": "2017.07.25", "title": "Видин: 7 населени места в областта ще бъдат с нарушено водоподаване"}
{"url": "http://www.focus-news.net/news/2017/07/25/2419120/pregled-na-osnovnite-temi-v-shumenskiya-pechat.html", "text": "„Жители на ул. „Червена роза” в Шумен са в шок след тайфуна ИСПА“,  е водещото заглавие във вестник „Шуменска заря“. Жители на ул. „Червена роза” в Шумен изпаднаха в шок след последния ремонт на улицата, който направо я съсипал. Тежка машина дори изпочупила плочките пред блока, които хората сами си закупили и поставили след реализацията на водния проект на града, известен още като ИСПА 2. „МБАЛ – Шумен получи дарение от болницата в швейцарския град Олтен“, е друго заглавие от първа  страница. Дарение от Сдружение „Солидарност Швейцария – Източна Европа“ получи вчера МБАЛ-Шумен. То включва 38 болнични легла, 38 прилежащи шкафчета, 40 матрака, столове и болнични материали, осигурени от кантоналната болница в град Олтен. Дарението беше съпроводено от Боряна Налетова, член на швейцарското сдружение. „Изключително сме благодарни на швейцарското сдружение и на неговия президент Андреас Тьони, защото това действително е голяма помощ за нашата болница“, каза Виолета Благоева, временно изпълняваща длъжността главна сестра в МБАЛ-Шумен. „ВМРО в Шумен започва кампания за съхранение на българския език“, пише ежедневникът. Шуменската организация на ВМРО започва кампания за съхранение на българския език. Това се казва в декларация на областния съвет на местната политическа структура до медиите. От ВМРО допълват, че първата стъпка в тази насока е разпространението на стикери с надпис „Тук се говори на български език”. „Пострадалият тежко моторист  лександър Димитров се нуждае от кръв“, съобщава всекидневникът. Мотористът Александър Димитров, който пострада тежко при сблъсък с лека кола на бул. „Ришки проход“ в събота, е в тежко състояние и с опасност за живота, е съобщил д-р Недко Тодоров, зам.-директор в МБАЛ-Шумен. „Състоянието на момчето е критично, с тежка черепномозъчна травма и кръвоизлив, със счупени\r\nтаз, бедро, китка, черепни кости“, обясни д-р Тодоров. „В община Никола Козлево търсят директори на четири детски градини“, пише вестникът. Община Никола Козлево обяви конкурси за директори на четири детски градини на територията на общината. Става дума за градините „Ален мак” в с. Вълнари, „Пролет” в с. Ружица, „Щастливо детство” в с. Каравелово и „Здравец” в с. Църквица. Има о“ще незаети места в 26 училища в Шуменско“, съобщава изданието. След като изтече срокът за записване след третия етап на класиране на ученици за прием в VIII клас, се оказва, че в 26 училища в Шуменска област има свободни места. Това сочат данните на Регионалното управление на образованието в Шумен. Общо 1304 ученици са се записали в учебните заведения в областта. Според информацията на РУО- Шумен, след второто класиране се е стигнало до закриване на 8 паралелки, тъй като няма желаещи да се обучават в тях. „Стартира проектът „Подобряване на енергийната ефективност в сградата на общинска администрация Нови пазар“, информира ежедневникът. “Вчера се състоя официалната церемония по символичната първа копка за откриване на строителна площадка, с която беше даден стартът на проект BG16RFOP001- 2.001-0009 „Подобряване на енергийната ефективност в сградата на общинска администрация Нови пазар“. Той е финансиран по процедура за предоставяне на безвъзмездна финансова помощ BG16RFOP001-2.001 „Енергийна ефективност в периферните райони“ в рамките на Приоритетна ос 2 „Подкрепа за енергийна ефективност в опорни центрове в периферните райони“ на Оперативна програма „Региони в растеж 2014-2020 г.“. „Местните общности с грижа към децата в проекта „Приятел на колела“ на сдружение „Алдора“, е заглавие от вътрешните страници в броя. Вече две години мобилни ят образователно-развлекателен комплекс „Приятел на колела“ на шуменското сдружение „Алдора“ по 2 пъти месечно гостува в селата Градище и Царев брод и чрез срещи с представители на изкуство, култура, различни професии и занятия, подкрепя децата от тези малки населени места да развиват интересите и способностите си. „Собственик на музей за препарирани животни в Истанбул подготвя експозиция и във Велики Преслав“, е акцент от стр. 5 в броя. Препараторът на десетки животински видове у нас и в Турция Ахмет Хамзов прави усилия за създаване на постоянна експозиция на препарирани животни във Велики Преслав. Миналото лято българският изселник в Турция си купи къща  в старата столица, където е живял до 1989 г.", "date": "2017.07.25", "title": "Преглед на основните теми в шуменския печат"}
{"url": "http://www.focus-news.net/news/2017/07/25/2419121/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Седем цивилни са загинали при експлозия, избухнала в близост до военна база в северната част на Синайския полуостров, съобщава германският национален ежедневник Die Frankfurter Allgemeine Zeitung. Сред жертвите са две жени и две деца, сочат данни на местни медии, позоваващи се на говорител на египетската армия. \r\nУточнява се, че до инцидента се е стигнало, след като танк е прегазил заредено с експлозиви превозно средство в опит да предотврати предстоящо нападение. В автомобила са открити петима предполагаеми екстремисти, оборудвани с оръжия и експлозиви.\r\n*** Нападателят, който рани с резачка петима души в швейцарския курортен град Шафхаузен, е все още на свобода, пише вестник Die Neue Zuercher Zeitung. Полицията задейства голям контингент, който остана на крака през цялата нощ. До настощия момент обаче залавянето на 51-годишния мъж не е завършило с успех, обясни говорител на правоохранителните органи. Няма данни, че нападателят е напуснал страната. \r\nВ понеделник полицията в швейцарския курортен град потвърди, че петима души са ранени при нападение на мъж, въоръжен с резачка.\r\nСигналът за инцидента е постъпил малко преди 11 часа (местно време). В отговор властите са изпратили голям полицейски контингент в старата част на града. Правоохранителните органи говорят за възникнала „специална ситуация“.\r\n*** Лейбъристката партия на Великобритания отново се намира във фаза на вътрешни сблъсъци, след като важни фигури се противопоставиха на желанието на Джереми Корбин страната да излезе от единния пазар на Европейския Съюз, пише The Daily Express.\r\nЕдин от авторитетните депутати на партията Чука Умуна и първият министър на Уелс Каруин Джоунс настояха, че Великобритания трябва да остане част от единния пазар на ЕС, след като страната напусне общността през 2019 г.\r\nТе направиха своите коментари, след като Корбин заяви, че Работническата партия е за пълен разрив с ЕС, а един от най-близките му съюзници – Бари Гардинър, дори отиде по-далеч и предупреди, че оставането в единния пазар ще е „катастрофа“ за страната.\r\n*** Министерството на външните работи на Гърция отправи остра критика към специалния представител на ООН за Кипър, като изказа предположение, че Еспан Барт Ейде подкрепя Турция в преговорите за обединение на разделения остров, пише електронното издание Ekathimerini. \r\n„Изглежда, че г-н Ейде прави изявления като някой, който възнамерява да се оттегли от поста медиатор на ООН, за да поеме позиция, която очевидно ще бъде по-задоволителна за него – тази на говорител на турското правителство\", се казва в изявление от гръцкото външно министерство. \r\nПо-рано в интервю за китайска информационна агенция Ейде заяви, че в швейцарския курорт Кран Монтана, където се състоя последният кръг от преговорите за Кипър, се е стигнало до „колективен провал\". Същевременно обаче норвежецът припомни, че Анкара все пак е предложила формула за обсъждане на изтеглянето на турските войски от острова.\r\nНикозия и Атина посочиха, че турският външен министър Мевлют Чавушоглу не е готов да се ангажира с подобно предложение в писмена форма, което в крайна сметка е причина и за разпадането на преговорите в Швейцария. Според Ейде не споделя подобно мнение.\r\n***", "date": "2017.07.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/25/2419123/smolyan-ot-dnes-se-izplashtat-vaznagrazhdeniyata-na-uchastnitsite-parvata-smyana-v-mladezhkata-initsiativa-misiya-smolyan-2017.html", "text": "От днес в стая 424 в Община Смолян, започва изплащането на възнагражденията на участниците от първа смяна в младежката инициатива „Мисия Смолян - 2017”. Това съобщиха от пресцентъра на Община Смолян. Средствата ще се изплащат срещу предоставена лична карта от младежите.", "date": "2017.07.25", "title": "Смолян: От днес се изплащат възнагражденията на участниците първата смяна в младежката инициатива „Мисия Смолян - 2017”"}
{"url": "http://www.focus-news.net/news/2017/07/25/2419124/pazardzhik-v-peshtera-zapochvat-deynostite-po-sanirane-na-sgradite-na-obshtinata-politsiyata-pozharnata-i-na-chetiri-zhilishta.html", "text": "Днес официално стартират дейностите по енергийна ефективност на сградите на Общинска администрация и на полицията и пожарната в Пещера, а заедно с тях и на 4 жилищни сгради в града. Това съобщи за Радио „Фокус“ – Пазарджик Стоян Йовчев, експерт в общинската администрация в Пещера. Изпълнението на строително-ремонтните дейности по проект„Повишаване на енергийната ефективност на публично общинска сграда: Общинска администрация – Пещера“   ще продължи 130 календарни дни. „В края на проекта освен обновената визия и енергийната ефективност ще бъде факт и новият център за работа с граждани, който ще се помещава в бившия ресторант „Родопски светлини“. Районната служба „Пожарна безопасност и защита на населението“  и Районно полицейско управление  също ще се обновят по същия проект, като дейностите по тях ще продължат 120 календарни дни“, уточни Йовчев. Той допълни, че стартира и санирането на 4 жилищни сгради, които ще бъдат реновирани по ОП “Региони в растеж“. Това са  сградите „Букет“ на ул. „Беглика“ № 6,  „Еделвайс“  на ул. „Беглика“ № 2, сградата на ул. „Симон Налбант“ № 46 и ЖСК Млада Гвардия, на ул. „Г. Зафиров“ № 33 и № 35.\r\nАлбена ЖИЛЕКОВА", "date": "2017.07.25", "title": "Пазарджик: В Пещера започват дейностите по саниране на сградите на Общината, полицията, пожарната и  на четири жилища"}
{"url": "http://www.focus-news.net/news/2017/07/25/2419128/sport-prezidentat-na-ispanskata-futbolna-federatsiya-nyama-namereniya-da-se-otteglya-ot-posta-si.html", "text": "Президентът на испанската футболна федерация Анхел Мария Виляр ще остане на поста си до 2020 г., въпреки че се оказа в центъра на корупционен скандал. \r\nСъгласно данни, разпространени в местните медии, Виляр предвижда оттегляне от поста си,  само в случай че бъде признат за виновен по дело за корупция. \r\nПрезидентът на Испанската кралска футболна федерация Анхел Мария Виляр бе задържан под стража без право на гаранция на 20 юли.  Полицията обискира офиса на федерацията. По време на обиските бяха задържани 10 души, включително синът на Виляр -  Горка и вицепрезидентът на футболната федерация  Хуан Пардон.", "date": "2017.07.25", "title": "Спорт: Президентът на испанската футболна федерация няма намерения да се оттегля от поста си"}
{"url": "http://www.focus-news.net/news/2017/07/25/2419127/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20, ще се проведе пресконференция, след заседание на Изпълнителното бюро на БСП. Това съобщиха от пресцентъра на Националния съвет на партията.", "date": "2017.07.25", "title": "В Централата на БСП ще се проведе пресконференция"}
{"url": "http://www.focus-news.net/news/2017/07/25/2419126/montana-mazh-e-zaginal-pri-katastrofata-v-rayona-na-selo-sumer.html", "text": "Мъж е загинал при катастрофата на път I-1 Монтана-Враца в района на село Сумер. Това съобщиха за Агенция „Фокус“ от ОДМВР - Монтана. Катастрофата е станала между три превозни средства – лек автомобил „Пежо“, излизащ от разклона за Сумер и навлизащ в кръстовището на Е79, и два товарни автомобила. Единият се е движил в посока Враца, а другият – към Монтана. По първоначални данни, при излизане от кръстовището, лекият автомобил е ударен от товарния, който е отивал към Враца, а след това и от другия, който се движи в противоположната посока. Загинал е водачът на лекия автомобил, а жената, пътувала с него е откарана в болница. Сигналът за инцидента е подаден в 8:40. Продължава огледът на местопроизшествието. \r\nСтефан ПЕТРОВ", "date": "2017.07.25", "title": "Монтана: Мъж е загинал при катастрофата в района на село Сумер"}
{"url": "http://www.focus-news.net/news/2017/07/25/2419129/silistra-42-lkvm-dazhd-sa-padnali-v-rayona-na-dulovo.html", "text": "42 л/кв.м. е количеството на дъжда, паднал в района на Дулово през изминалото денонощие. Това съобщи за Радио „Фокус“ - Шумен Йордан Чешмеджиев, ръководител на Метеорологичната обсерватория. В останалата част от област Силистра не са отчетени валежи.\r\nИвелина ИВАНОВА", "date": "2017.07.25", "title": "Силистра: 42 л/кв.м. дъжд са паднали в района на Дулово"}
{"url": "http://www.focus-news.net/news/2017/07/25/2419130/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-yuli-2017-g.html", "text": "„Софийска вода” временно ще прекъсне водоснабдяването в някои части на столицата на 26 юли 2017 г. (сряда). Това съобщиха от пресцентъра на водоснабдителното дружество.\r\nВъв връзка с подмяна на спирателен кран и сградно водопроводно отклонение на  ул. „Проф. Кирил Попов“ жк. „Студентски град“ се налага спиране на водоподаването от 10:00  до 19:00 часа на клиентите на „Софийска вода”, живеещи в района на:\r\n- ул.„Проф. Д-р Иван Странски“, ул. „Борис Стефанов“, ул. „Атанас Иширков“ и бул.  „Симеоновско шосе“ и  бл. 8, бл.59, бл.60, и бл.61;\r\n- района между ул. „Проф. Кирил Попов“ от ул. „Без име“ до  бл. 83А, бул. „Симеоновско шосе“ и ул. „Без име“ пред бл. 3В, ул. „Георги Райчев“, ул. „Емануил Попдимитров“, ул. „Трифон Кунев“, ул. „Ангел Каралийчев“, ул. „Константин Петканов“, ул. „Слав Караславов“ и ул. „Братя Чакрин“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ж. к. Студентски град, ул.  „Проф. д-р  Иван Странски\" - магазин „Кауфланд“ и ул. „Константин Петканов“ на кръстовището с ул.  „Слав Караславов“.\r\nВъв връзка с диагностика на уличен водопровод в кв. „Димитър Миленков“ се налага спиране на водоподаването от 9:00  до 16:00 часа на клиентите на „Софийска вода”, живеещи в района на:\r\n- кв. „Димитър Миленков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред №230.\r\nВъв връзка с изграждане на сградно водопроводно отклонение на  ул. „Елисавета Багряна“ жк. „Гео Милев“ се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- по ул. „Манастирска“ от ул. „Елисавета Багряна“ до ул. „Трудолюбие“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. “Манастирска“ ъгъла с ул. „Николай Коперник“.\r\nВъв връзка с изграждане на сградно водопроводно отклонение на  ул. „Стоичко Станиславов“ кв. „Суходол“ се налага спиране на водоподаването от 9:00  до 14:00 часа на клиентите на „Софийска вода”, живеещи в района на:\r\n- ул. „Стоичко Станиславов“, ул. „Брегалница“, ул. „Щит“, ул. „Втори юни“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул.“Брегалница“ ъгъла с ул. „Щит“.\r\nВъв връзка с подмяна на сградно водопроводно отклонение на  ул. „Константин Фотинов“ кв. „Васил Левски“ се налага спиране на водоподаването от 9:30  до 18:00 часа на клиентите на „Софийска вода”, живеещи в района на:\r\n- по ул. „Константин Фотинов“ от ул. „Баба Тонка“ до ул. „Княгиня Тамара“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Фотинов“ №138.\r\nВъв връзка с подмяна на водомерен възел на  ул. „Тинтява“ НПЗ „Дианабад“ се налага спиране на водоподаването от 11:00  до 17:00 часа на клиентите на „Софийска вода”, живеещи в района на:\r\n- ул. „Тинтява“ №84-86;\r\n- ул. „Константин Кисимов“ №10-12.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Тинтява“ №86.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.07.25", "title": "„Софийска вода” временно ще прекъсне водоснабдяването в някои части на столицата на 26 юли 2017 г."}
{"url": "http://www.focus-news.net/news/2017/07/25/2419132/blagoevgrad-momchentse-na-edin-mesets-e-postradalo-pri-katastrofa-v-rayona-na-s-gradevo-deteto-e-transportirano-v-umbalsm-pirogov.html", "text": "На 24 юли 2017г. около 16:05 часа в района на с. Градево, лек автомобил „Форд Фокус“ с 31-годишен водач от град Сандански излиза в дясно от платното за движение и се удря в електрически стълб. Това съобщиха от ОДМВР-Благоевград. В резултат на удара автомобилът се завърта и спира на пътното платно, като е пострадало момченце на един месец, пътуващо в автомобила. Детето е транспортирано в УМБАЛСМ „Пирогов“ със съмнение за комоцио и без опасност за живота.", "date": "2017.07.25", "title": "Благоевград; Момченце на един месец е пострадало при катастрофа в района на с. Градево, детето е транспортирано в УМБАЛСМ „Пирогов“"}
{"url": "http://www.focus-news.net/news/2017/07/25/2419131/plovdiv-pred-kmetstvoto-na-rayon-zapaden-e-postaven-konteyner-v-koyto-vseki-mozhe-da-ostavi-neizpolzvani-drehi.html", "text": "От тази седмица пред кметството на район „Западен“ в Пловдив е поставен контейнер, в който всеки може да остави старите си и вече неизползвани дрехи. Инициативата е на Българския червен кръст и се подкрепя от Районната администрация. Това съобщи за Радио „Фокус” - Пловдив кметът Димитър Колев. Контейнерът е поставен в непосредствена близост до входа на кметството. В него могат да се изхвърлят само текстилни продукти: дрехи, кърпи, хавлии, завеси, чанти, колани. Вътре не трябва да се слага стъкло, пластмаса, метал, хартия или други отпадъци, като нарушителите подлежат на санкция. Дрехите трябва да са чисти, поставени в найлонови торбички и да са добре затворени. \r\nИнициативата се реализира по подобие на отдавна съществуващ модел в Западна Европа. Всеки контейнер има капацитет от 300 килограма, като даренията периодично се събират и хигиенизират. Изискванията към текстилните изделия – завеси, завивки, дрехи, чанти и колани, е да бъдат в годно за употреба състояние и да са прилежно опаковани в торбичка. Контейнерите за текстил са част от мащабна национална кампания за популяризиране на система за ефикасно и ефективно събиране и оползотворяване на дрехи и текстилни продукти от населението. Тя стартира от Пловдив на 1 март и до момента са събрани осем тона дарения. С тези, които са годни за употреба, ще бъде създаден кризисен резерв за подпомагане от БЧК на пострадали при бедствия, аварии и кризи и ще се извършва целево даряване на дрехи на хора в нужда.\r\nЦветана ТОНЧЕВА", "date": "2017.07.25", "title": "Пловдив: Пред кметството на район „Западен“ е поставен контейнер, в който всеки може да остави неизползвани дрехи"}
{"url": "http://www.focus-news.net/news/2017/07/25/2419133/yuksel-ismail-zam-kmet-na-dulovo-izpochupeni-kloni-i-padnali-darveta-sa-posleditsite-ot-silniya-dazhd.html", "text": "Изпочупени клони и паднали дървета са последиците от силния дъжд в Дулово през вчерашния ден. Това съобщи за Радио „Фокус“ - Шумен Юксел Исмаил, заместник-кмет в Община Дулово. Те вече са разчистени, отстранени са и опасните пречупени клони. В Общината не са постъпвали сигнали за нанесени материални щети. „Ситуацията в Дулово е нормална, с оглед на голямото количество дъжд, валежът беше обилен, но за кратко - около 40 минути - пороят бързо напълни канализацията. Ако беше продължил със същия интензитет още половин час, тогава вече картината щеше да бъде друга. Има непотвърдена информация за паднал гръм и изгорял покрив, но сутринта минах покрай къщата и не забелязах поражения“, каза Юксел Исмаил.\r\nИвелина ИВАНОВА", "date": "2017.07.25", "title": "Юксел Исмаил, зам.- кмет на Дулово: Изпочупени клони и паднали дървета са последиците от силния дъжд"}
{"url": "http://www.focus-news.net/news/2017/07/25/2419125/yambol-dve-uchebni-zavedeniya-v-grada-sa-vklyucheni-v-mrezhata-na-inovativnite-uchilishta-v-balgariya-za-20172018.html", "text": "Две учебни заведения в Ямбол ще започнат новата учебна 2017/1018 г. като иновативни училища. Това съобщиха от пресцентъра на Община Ямбол. Начално училище „Св. Св. Кирил и Методий“ и Профилирана гимназия „Васил Левски“ са включени в специалния Списък, обявен с Решение № 391 от 17 юли 2017 г. на Министерски съвет. Общо 184 образователни институции в страната са утвърдени в листата на иновативните училища в Република България, от тях едва 9 са началните училища, а 30 – профилирани гимназии. \r\nКандидатстването за включване в списъка бе със срок до края на януари т. г. чрез попълване на електронен формуляр. И двете ямболски училища, които са кандидатствали с проект, са одобрени от специализираната комисия към МОН. Съгласно чл. 38, ал. 6  от Закона за предучилищно и училищно образование Иновативни училища са такива, които постигат подобряване на качеството на образованието в четири направления:  разработват и въвеждат иновативни елементи по отношение на организацията и/или съдържанието на обучението; организират по нов или усъвършенстван начин управлението, обучението и учебната среда; използват нови методи на преподаване или такива, които  разработват по нов начин учебно съдържание, учебни програми и учебни планове.\r\nНУ „Св. Св. Кирил и Методий“ е класирано с предложението си за иновация по отношение Използване на нови методи на преподаване. Тяхната цел е превръщането на ученика в активен участник в образователния процес чрез въвеждането на методи като  занимания по групи, ролеви игри, решаване на казуси, проектно учене с участието на родители, работа по центрове и др. Целта е постигане на умения за презентиране на екипната работа, развиване възможностите за самоконтрол и самооценка у децата. Прилагането на новите методи на обучение ще доведе до развиване на лидерски качества у учениците, умения да се изслушват, да изразяват мнение, да задават въпроси. Началното училище планира използването на електронни тестове, интерактивни презентации, дидактични електронни игри, с помощта на които часовете да протичат по по-динамичен и емоционален за учениците начин. Крайната цел е ученикът от пасивен наблюдател се превърне в активен участник и „помощник“ на учителя при откриването на нови знания, както и стимулиране на неговата инициативност, креативност и умения за самостоятелно вземане на решения.\r\nПрофилираната гимназия „Васил Левски“ залага на иновации, свързани с най-вече с управлението на учебния процес, също и усъвършенствана методика на преподаване. В училището вече се ползва специализиран софтуер за администриране работата в учебното заведение, както и програми за разработване на тестове, задачи и проекти, които да се реализират от учениците. Предвижда се въвеждане на он-лайн достъп до оценките на учениците, както и да продължи установената вече практика за включването им в различни форуми, които да им дадат страничен поглед и допълнителна мотивировка за обучение и личностно самоусъвършенстване. Преподавателският екип изказва благодарност на училищното настоятелство и Обществения съвет за безрезервната подкрепа, която са оказали при кандидатстването на гимназията за включването й в мрежата на иновативните училища.\r\nСъгласно изискванията на програмата, описаните в училищните проекти иновативни процеси ще бъдат с продължителност до четири години и ще обхващат всички или част от участниците в образователния процес. Всяко училище определя  критериите за напредък и резултатите, които се търсят година по година. Изпълнението им подлежи на мониторинг и оценка за съответствие с поставените цели.\r\nОсновната идея на програмата за иновации в средното образование е създаване на мрежа от иновативни училища в България, които да бъдат модел на модерното училище, в което учениците ще подобрят резултатите си и критичното си мислене чрез иновативни образователни процеси, методи на преподаване, училищно лидерство и учебни програми.", "date": "2017.07.25", "title": "Ямбол: Две учебни заведения в града са включени в мрежата на иновативните училища в България за 2017/2018"}
{"url": "http://www.focus-news.net/news/2017/07/25/2419109/plovdiv-detsata-ot-otbora-po-kanu-kayak-v-asenovgrad-chast-ot-koito-byaha-biti-ot-tsigani-prez-yuni-trenirat-usileno-i-pechelyat-pobedi.html", "text": "Децата от отбора по кану-каяк в Асеновград, част от които бяха бити от цигани през юни, тренират усилено и печелят победи. Това съобщи за Радио „Фокус” - Пловдив Георги Златев, главен експерт „Младежки дейности и спорт“ в Община Асеновград. Отборът взе участие в Държавното първенство по кану-каяк за юноши и девойки в Пловдив, където се класира трети в комплексното отборно класиране, след Пловдив и Русе. „На 3 август гребците от „Асеновец” ще участват и в друго първенство, което е индивидуално, като се надяваме там също да се представят добре”, каза Златев. Успоредно с тренировъчния процес за децата от отбора са осигурени и психолози, които работят с все още с тях. Осигурена им е и охрана. „Стараем се да не им напомняме много за това, което се случи. Нищо не попречи те да продължат усилено тренировките и сме убедени скоро да преодолеят шока, който получиха. Общината ги подпомага колкото може”, добави Георги Златев.\r\nЦветана ТОНЧЕВА", "date": "2017.07.25", "title": "Пловдив: Децата от отбора по кану-каяк в Асеновград, част от които бяха бити от цигани през юни, тренират усилено и печелят победи"}
{"url": "http://www.focus-news.net/news/2017/07/25/2419135/varna-v-selata-zvezditsa-zdravets-i-zasmyano-e-ustanoveno-nadvishavane-nivoto-na-obshtata-alfa-aktivnost-v-piteynata-voda.html", "text": "В три варненски села Звездица, Здравец и Засмяно е установено надвишаване на контролното ниво на показателя „обща алфа активност” в питейната вода. Пред Радио „Фокус“ – Варна д-р Дочка Михайлова, директор на Регионалната здравна инспекция (РЗИ), уточни, че анализите са проведени в лицензираната лаборатория на Здравната инспекция в Бургас, като установените нива са за с. Звездица – 0,17 Bq/l , с. Здравец – 0,2 Bq/l, с. Засмяно – 0,12 Bq/l. Контролното ниво за обща алфа-активност – (0,1 Bq/l), не може да послужи за преценяване на степента на въздействие върху здравето на населението преди да бъдат направени допълнителни проучвания на специфични радионуклиди в питейната вода от водоизточниците.\r\n„Наредбата за стойностите при мониторинг на питейната вода е променена. РЗИ - Варна има съвместна програма с ВиК – Варна, като осъществяваме контрол на техния контрол. Нашият контрол е на чешмата на потребителя, само там. В 50% от изследванията, които прави ВиК, на случаен принцип ние сме длъжни да проведем същите изследвания. Установили сме леко завишени нива на показателя обща алфа активност”, допълни д-р Михайлова.\r\nНа този етап не се налагат допълнителни мерки, тъй като показателят „обща алфа-активност” има сезонна динамика, следователно еднократен анализ, към настоящия момент, не е достатъчен. Необходимо е да бъдат събрани представителни данни по сезони, както и да се търсят специфични радионуклиди, за да се изчисли „общата индикативна доза” на база годишната консумация на вода.\r\nД-р Михайлова посочи, че в тези населени места не се установява надвишаване на параметричната стойност за „естествен уран” във водата на крана при консуматора. При проведените анализи на питейните води в Институт по почвознание не се установява надвишаване на параметричната стойност за „тритий”.\r\n„Не се налагат ограничителни мерки в тези населени места, много често това се дължи на твърдата вода в района. Тези водоизточници ще се следят по-задълбочено. По отношение на установено микробиологично замърсяване се предписва по-засилено хлориране“, каза още д-р Дочка Михайлова.\r\nМарияна ВАЛЕНТИНОВА", "date": "2017.07.25", "title": "Варна: В селата Звездица, Здравец и Засмяно е установено надвишаване нивото на „общата алфа активност” в питейната вода"}
{"url": "http://www.focus-news.net/news/2017/07/25/2419137/kyustendil-kmetat-na-selo-bistritsa-i-mestni-zhiteli-sa-organizirali-pochistvane-na-nereglamentirano-smetishte.html", "text": "Кметът на село Бистрица и местни жители са организирали почистване на нерегламентирано сметище. Пред Радио „Фокус” – Кюстендил кметът на населеното място Кирил Огненски каза, че сметището се е намирало по пътя между селата Бистрица и Самораново, където са изсипани отпадъци от неизвестни лица. „Сигнализираха ми жители на селото и веднага отидох да видя. Нямам представа кой е извършил това, но не е нормално. Призовавам за малко самосъзнание”, допълни Огненски. Той заедно с хора от селото са почистили сметището и са извозили отпадъците.\r\nВенцеслав ИЛЧЕВ", "date": "2017.07.25", "title": "Кюстендил: Кметът на село Бистрица и местни жители са организирали почистване на нерегламентирано сметище"}
{"url": "http://www.focus-news.net/news/2017/07/25/2419139/vitseprezidentat-iliyana-yotova-obrazovatelnite-sredishta-zad-granitsa-tryabva-da-badat-paziteli-na-balgarskiya-duh.html", "text": "Образователните средища зад граница трябва да бъдат пазители на българския дух. Това заяви вицепрезидентът Илияна Йотова на среща на „Дондуков“ 2 с членовете на управителния съвет на Асоциацията на българските училища в чужбина и предложи организацията да се включи със своя концепция в отбелязването на Вазовите празници в Сопот през следващата година, съобщиха от прессекретариата на държавния глава. Според членовете на асоциацията българският език е наше интелектуално богатство, с него можем да се гордеем и заслужава да бъде обща кауза на българската държава. По техни думи предстоящото европредседателство на България е подходящ момент тази цел да бъде поставена на дневен ред. „За нас е много важна държавната подкрепа и ангажирането на институциите  на всички нива за признаване на българския език в ЕС като матуритетен език“, посочиха още от Асоциацията на българските училища в чужбина и призоваха запазването на българския език и самосъзнание да не остава само усилие на българите зад граница. \r\nВицепрезидентът Илияна Йотова и членовете на Управителния съвет на организацията се обединиха около становището, че е необходима дългосрочна стратегия за българите в чужбина. „Задължителна е национална и координирана политика за тези, които се връщат в България, за българите по произход и за тези, които искаме да върнем“, каза Илияна Йотова. \r\nПо думите на вицепрезидента в последно време има интерес за завръщане на сънародниците ни от чужбина в България не само от страна на държавата, но и от страна на българските предприемачи. „Как да си помогнем взаимно е въпрос на добри решения“, допълни Илияна Йотова. \r\nПо време на срещата вицепрезидентът и представителите на организацията обсъдиха също инициативата за осигуряване на възможността българските деца от чужбина да държат българска матура, каквато държат учениците в България, както и идеята за модел за адаптация на деца, които идват от чужбина в задължителна училищна възраст.", "date": "2017.07.25", "title": "Вицепрезидентът Илияна Йотова: Образователните средища зад граница трябва да бъдат пазители на българския дух"}
{"url": "http://www.focus-news.net/news/2017/07/25/2419138/bsp-sotsialisti-ot-tsyalata-strana-otbelyazvat-buzludzha-2017-s-mnogobroyni-sabitiya.html", "text": "На 28 юли 2017 и 29 юли 2017 г. (петък и събота) ще се проведе традиционният събор на левицата на Бузлуджа. На 28 юли 2017 г. (петък ) от 10:00 часа в местността Историческа поляна под връх Бузлуджа, млади художници ще рисуват Дом-паметника Бузлуджа, като част от инициативата \"Бузлуджа е на България\". Това съобщиха от пресцентъра на Националния съвет на БСП. От 12.00 часа социалисти от цялата страна, начело с лидера на БСП Корнелия Нинова, ще поднесат венци на мемориален комплекс „Бранителите на Стара Загора”. В 13.00 часа ще бъде връчена наградата на НС на БСП за политическа журналистика и публицистика „Георги Кирков - Майстора” в къщата музей на „Гео Милев”. В 14.30 часа ще се проведе среща на представители на общинската организация на БСП –Стара Загора с Корнелия Нинова и депутати от  ПГ на „БСП за България”. По време на нея ще се прожектира филмът „Векът на Виктор Шемтов” с автор Тома Томов, в  регионалната библиотека „Захари Княжески”. В 16.00 часа ще бъде даден старт на колоездачно състезание за Купа „Бузлуджа 2017 г.” пред хотел „Шампион” гр.Казанлък.\r\nВ 18.00 часа ще бъдат връчени наградите на победителите в колоездачното състезание и ще бъдат поднасени венци и цветя на Паметника на свободата на връх Шипка.\r\nВ 17.00 часа ще бъдат открити турнирите по футбол и тенис за Купа ”Бузлуджа 2017” - хотел „Шампион” гр.Казанлък, а на следващия ден в 10.00 часа е  турнирът по баскетбол за Купа „Бузлуджа 2017” в гр. Стара Загора, в парк „Артилерийски”.\r\nНа 29 юли 2017 г. в 10.30 часа ще започва  Националният събор на левицата „Бузлуджа 2017” на Историческа поляна.", "date": "2017.07.25", "title": "БСП: Социалисти от цялата страна отбелязват „Бузлуджа 2017” с многобройни събития"}
{"url": "http://www.focus-news.net/news/2017/07/25/2419113/ekathimerini-spored-mvnr-na-gartsiya-espan-bart-eyde-podkrepya-turtsiya-v-pregovorite-za-kipar.html", "text": "Министерството на външните работи на Гърция отправи остра критика към специалния представител на ООН за Кипър, като изказа предположение, че Еспан Барт Ейде подкрепя Турция в преговорите за обединение на разделения остров, пише електронното издание Ekathimerini. \r\n„Изглежда, че г-н Ейде прави изявления като някой, който възнамерява да се оттегли от поста медиатор на ООН, за да поеме позиция, която очевидно ще бъде по-задоволителна за него – тази на говорител на турското правителство\", се казва в изявление от гръцкото външно министерство. \r\nПо-рано в интервю за китайска информационна агенция Ейде заяви, че в швейцарския курорт Кран Монтана, където се състоя последният кръг от преговорите за Кипър, се е стигнало до „колективен провал\". Същевременно обаче норвежецът припомни, че Анкара все пак е предложила формула за обсъждане на изтеглянето на турските войски от острова.\r\nНикозия и Атина посочиха, че турският външен министър Мевлют Чавушоглу не е готов да се ангажира с подобно предложение в писмена форма, което в крайна сметка е причина и за разпадането на преговорите в Швейцария. Според Ейде не споделя подобно мнение. Тереза Герова", "date": "2017.07.25", "title": "Ekathimerini: Според МВнР на Гърция Еспан Барт Ейде подкрепя Турция в преговорите за Кипър"}
{"url": "http://www.focus-news.net/news/2017/07/25/2419115/ministar-ekaterina-zaharieva-pred-radio-televiziya-sarbiya-es-nyama-da-bade-tsyal-dokato-nashite-sasedi-ne-sa-chast-ot-nego.html", "text": "ЕС няма да бъде цял, няма да бъде силен, докато Сърбия и другите наши съседи, наши приятели, не бъдат част от този съюз. Това каза заместник министър-председателят по правосъдната реформа и министър на външните работи на Република България Екатерина Захариева Екатерина Захариева в интервю пред „Радио-телевизия Сърбия“ след срещата си със сръбския президент Александър Вучич в понеделник. „ЕС е преминавал през редица трудности. Истината е, че от най-тежките периоди се излиза винаги по-силен. След една от кризите бе създадена еврозоната, европейската валута. След друга криза започна разговора за единната енергийна политика на ЕС. След Брезкит и решението, което взе народът на Обединеното кралство, за съжаление, да напусне ЕС, всъщност останалите европейски държави сме по-обединени, защото идеята, че това не е необратим процес отстъпи на заден план. Така че аз съм убедена в бъдещето на ЕС след рисковете. Те не са малко: бежанска криза, Брекзит, финансова и икономическа криза, криза в сигурността, но всъщност са повод за нови интеграционни процеси“, коментира министър Захариева. Убедена съм и твърдо вярвам, а знаете, че министър-председателят на Р България също изрази силната си подкрепа за европейското бъдеще и за това, че ЕС няма да бъде цял, няма да бъде силен, докато Сърбия и другите наши съседи, наши приятели, не бъдат част от този съюз. Нека да използваме редкия шанс, който има България. Австрия също е силен поддръжник за страните от Западните Балкани, Естония преди нас – все държави, които подкрепят разширяването. Наистина нека да използваме този момент заедно и да покажем съществен напредък, ясна перспектива, ясни дати“, призова българският вицепремиер и външен министър. „Може след 5, след 6, след 7 години, но ясни дати. Ясни перспективи за гражданите на Сърбия, за младите хора, за хората, които искат да останат тук, но трябва да знаят кога, ако се случат реформите и в зависимост от напредъка на вашето правителство, ще се случи това. Не може да се отлага до безкрайност“, допълни още тя.", "date": "2017.07.25", "title": "Министър Екатерина Захариева пред „Радио-телевизия Сърбия“: ЕС няма да бъде цял, докато нашите съседи не са част от него"}
{"url": "http://www.focus-news.net/news/2017/07/25/2419141/kmetat-na-kyustendil-petar-paunov-kam-premiera-boyko-borisov-podkrepyame-evrointegratsiyata-na-zapadnite-balkani-kato-osnoven-prioritet-na-evropredsedatelstvoto-ni.html", "text": "Подкрепяме безрезервно волята Ви да определите европейската интеграция и свързаността на Западните Балкани за основен приоритет на българското председателство на Съвета на ЕС през 2018 година . Това заявява кметът на Община Кюстендил Петър Паунов в писмо до министър-председателя Бойко Борисов, съобщават от пресцентъра на общината.  „Изказвам изключителната си благодарност - както моята лична, така и на всички хора от района на Кюстендил и пограничните общини в Западна България, за неимоверните усилия, които полагате за развитието на тези части на страната. Подкрепяме безрезервно волята Ви да определите европейската интеграция и свързаността на Западните Балкани за основен приоритет на българското председателство на Съвета на ЕС през 2018 година и за постоянството и твърдостта, с които отстоявате включването в Берлинския процес на важни за Европа, за региона, но и ключови за страната ни инфраструктурни проекти“, пише кметът на Кюстендил. „Присъединяваме се към думите Ви, че свързващата инфраструктура ще даде наистина нова перспектива за развитието на Балканите и подкрепяме усилията Ви не само да поставите този въпрос на най-високо ниво в Европа, но и да търсите подкрепа -политическа и финансова, както от водещите икономики в ЕС, така и от САЩ. както това се случи на срещата Ви със заместник помощник държавния секретар на САЩ за Европа и Евразия Хойт Ий“, заявява още Петър Паунов. „Това, че за Вас включването на трансевропейския коридор №8 в Берлинския процес не е просто точка от дневния ред на предстоящото българско председателство, а мисия за ролята на страната ни в интеграционните процеси на Балканите, ни дава огромни надежди за това, че нашият регион ще получи нови перспективи за развитие. Изграждането на магистрален път и железопътна линия от София до Скопие - като част от коридор №8 не само ще свърже две съседни страни или Балканите с Европа, но и ще отвори перспективи за икономическото развитие на общините от двете страни на границата За Кюстендил това е огромна възможност за развитие и затова изказвам още веднъж своята благодарност и тази на моите съграждани“, изтъква той. „Като кмет на Кюстендил изразявам своята подкрепа към всички действия, които предприемате за постигането на голямата цел за свързаността и европейската интеграция на страните от Западните Балкани и за отварянето на нови перспективи към икономическото развитие на България. Имате подкрепата на общинските структури и на всички хора от общината, които много ясно осъзнават какво бъдеще би дало на региона изграждането на коридор №8. За някой това може да е просто едно число, но за нас това е път към едно ново възраждане. Успех в отговорната и важна за бъдещето на България инициатива, която превърнахте във водещ приоритет и национална политика“, завършва обръщението си към премиера Борисов кметът на Кюстендил.", "date": "2017.07.25", "title": "Кметът на Кюстендил Петър Паунов към премиера Бойко Борисов: Подкрепяме евроинтеграцията на Западните Балкани като основен приоритет на европредседателството ни"}
{"url": "http://www.focus-news.net/news/2017/07/25/2419140/kyustendil-kriminalno-proyaveniyat-dupnichanin-napadnal-s-nozh-politsay-ima-14-osaditelni-prisadi.html", "text": "Започнато е следствено дело по случая, при който 26-годишен криминално проявен дупничанин нападна полицай, съобщиха от Областната дирекция на МВР – Кюстендил. При неизбежна самоотбрана служителят на Районно управление „Полиция” – Дупница е ранил със служебното си оръжие нападателя. 26-годишният дупничанин е известен на полицията с множество и разнообразни престъпления: кражби, грабежи, повреждане на чужда собственост, нанасяне на телесни повреди. Има 14 осъдителни присъди.", "date": "2017.07.25", "title": "Кюстендил: Криминално проявеният дупничанин, нападнал с нож полицай, има 14 осъдителни присъди"}
{"url": "http://www.focus-news.net/news/2017/07/25/2419134/zdf-yohanes-han-prizova-turtsiya-da-izyasni-otnoshenieto-si-kam-es.html", "text": "Комисарят по европейска политика за съседство и преговори за разширяване Йоханес Хан призова Турция да изясни отношението си към Европейския съюз, предава германският телевизионен канал ZDF. \r\n„Турция е тази, която трябва да вземе основното решение“, подчерта австрийският политик малко преди провеждането на разговори с правителствени представители на Анкара. \r\nТурция е тази, която трябва да изясни дали да задълбочи и подобри отношенията си с Общнпстта. Ако тя наистина иска това, той трябва да го докаже с действията си. \r\nПо отношение на споразумението за бежанците, постигнато между Брюксел и Анкара през март 2016 г., трябва да остане в сила, въпреки настоящите проблеми, уверен е Хан. Тереза Герова", "date": "2017.07.25", "title": "ZDF: Йоханес Хан призова Турция да изясни отношението си към ЕС"}
{"url": "http://www.focus-news.net/news/2017/07/25/2419143/kardzhali-snaryadat-otkrit-v-rayona-na-turisticheski-obekt-v-obshtina-ardino-e-obezopasen-v-zemlishteto-na-selo-dyadovsko.html", "text": "Снаряд, намерен в района на туристически обект в община Ардино, е обезопасен вчера в землището на село Дядовско. Това съобщиха от ОДМВР-Кърджали. Взривяването на корозиралия боеприпас е извършен от експерти на военно формирование в Хасково.", "date": "2017.07.25", "title": "Кърджали: Снарядът, открит в района на туристически обект в община Ардино, е обезопасен в землището на село Дядовско"}
{"url": "http://www.focus-news.net/news/2017/07/25/2419142/d-r-dochka-mihaylova-rzi-varna-kachestvoto-na-piteynata-voda-v-regiona-e-dobro.html", "text": "Качеството на питейната вода във Варна и региона е добро. Това каза за Радио „Фокус“ – Варна д-р Дочка Михайлова, директор на Регионалната здравна инспекция (РЗИ). При мониторинга на питейната вода на места се отчита леко завишена алфа активност, която се изследва. „Понякога се установява микробиологично замърсяване, за което се предприемат мерки – чрез усилено хлориране замърсяването се елиминира. На места отчитаме завишени стойности на нитрати в питейната вода“, обясни д-р Михайлова. \r\nПо отношение на завишените стойности на нитрати в питейната вода д-р Михайлова отбеляза, че ВиК – Варна разработва програма за елиминиране, като единият от начините е да се елиминира този водоизточник или да се подава вода и от друг. „Когато се смеси чиста със замърсена, да се намали нивото на нитратите“, обясни д-р Дочка Михайлова.\r\nМарияна ВАЛЕНТИНОВА", "date": "2017.07.25", "title": "Д-р Дочка Михайлова, РЗИ – Варна: Качеството на питейната вода в региона е добро"}
{"url": "http://www.focus-news.net/news/2017/07/25/2419146/varna-abonatite-ot-kv-izgrev-mestnostite-sotira-i-akchelar-chast-ot-sv-nikola-sa-bez-voda-ot-snoshti-zaradi-planov-remont.html", "text": "Абонатите от кв. „Изгрев“, местностите Сотира и Акчелар, както и част от местност Св. Никола във Варна са без вода от снощи заради планов ремонт. Това съобщиха за Радио „Фокус” – Варна от дружеството „Водоснабдяване и канализация”. Поради възникнали усложнения водоподаването ще бъде възстановено около 14.00 часа днес. \r\nДо 14.00 часа без вода заради авария ще бъдат домакинствата в района, заключен между ул. „Георги Бенковски“, ул. „Д-р Пискюлиев“, бул. „Христо Ботев“ и ул. „Кракра“, както и в село Казашко. \r\nБез вода до 17.00 часа ще бъдат абонатите по част от бул. „Княз Борис 1“ и ул. „Мусала“.\r\nМарияна ВАЛЕНТИНОВА", "date": "2017.07.25", "title": "Варна: Абонатите от кв. „Изгрев“, местностите Сотира и Акчелар, част от Св. Никола са без вода от снощи заради планов ремонт"}
{"url": "http://www.focus-news.net/news/2017/07/25/2419144/targovishte-54-godishen-mazh-ot-selo-voditsa-e-s-opasnost-za-zhivota-sled-izgaryane-ot-voltova-daga.html", "text": "54-годишен мъж от село Водица е с опасност за живота след изгаряне от волтова дъга, съобщиха от Областната дирекция на МВР – Търговище. Вчера около 11.00 часа в землището на Водица 54-годишен мъж, управлявайки зърнокомбайн, е допрял корпуса на машината до електропровод, в резултат на което се е получила волтова дъга и мъжът е получил 10% изгаряния. Откаран е в болница във Варна с опасност за живота му. Възникналият пожар е погасен от служители на РС „ПБЗН“ - Попово с един противопожарен автомобил. В резултат на инцидента са унищожени 2 гуми на комбайна и 1 декар пшеница. Спасени от огъня са 40 декара посеви. Местопроизшествието е посетено от служители на Районно управление „Полиция” – Попово и на Инспекция по труда-Търговище. По случая е образувано досъдебно производство по описа на Районно управление „Полиция” – Попово.", "date": "2017.07.25", "title": "Търговище: 54-годишен мъж от село Водица е с опасност за живота след изгаряне от волтова дъга"}
{"url": "http://www.focus-news.net/news/2017/07/25/2419148/sport-danis-zaripov-e-diskvalifiritsiran-za-dve-godini-zaradi-polozhitelen-doping-test.html", "text": "Нападателят на Ак Барса Данис Зарипов е отстранен от участие в състезания до 22 май 2019 г., след като се оказа, че пробите, дадени от хокеиста по време на Континенталната хокейна лига, са положителни.\r\nОт разпространеното от КХЛ прессъобщение се пояснява, че Дисциплинарният комитет на Международната хокейна федерация е взел решението след внимателно проучване на всички материали.", "date": "2017.07.25", "title": "Спорт: Данис Зарипов е дисквалифирициран за две години заради положителен допинг тест"}
{"url": "http://www.focus-news.net/news/2017/07/25/2419147/varna-apelativniyat-sad-ostavi-v-aresta-24-godishen-mazh-ot-dobrich-u-kogoto-sa-otkriti-nad-500-grama-amfetamin.html", "text": "Състав на Варненския апелативен съд потвърди като правилно и законосъобразно определение на Окръжен съд – Добрич, с което на 14 юли тази година е била определена първоначална мярка за неотклонение „задържане под стража“ за Георги Георгиев. Това съобщиха от пресцентъра на Апелативен съд-Варна. 24-годишният мъж от Добрич е привлечен като обвиняем по досъдебно производство на Районно управление на МВР - Албена затова, че на 13 юли в землището на с. Оброчище, община Балчик, без надлежно разрешително е държал с цел разпространение 510,50 грама амфетамин.\r\nДнес втората съдебна инстанция остави без уважение жалбата на обвиняемия срещу първоначалния му арест. Съдът намира, че от събрания в хода на разследването доказателствен материал - показанията на свидетели, разпитаните полицейски служители, протокол за претърсване и изземване, както и голямото количество на задържания наркотик, може да се направи обосновано предположение, че Георгиев е съпричастен към престъплението, за което е привлечен. Става дума за повече от половин килограм амфетамин, чиято стойност според първоначалните изчисления на разследващите е между 13 и 14000 лева.  Нещо повече. При обиска на жилището, което обвиняемият обитавал във Варна, била открита везна със следи от амфетамин по нея - факт, който подкрепя първоначалната квалификация, че наркотикът е бил предназначен за разпространение. Законът квалифицира това деяние като тежко престъпление, с изключително висока степен на обществена опасност, което се наказва със затвор от 2 до 8 години и глоба от 5000 до 20 000 лева. \r\nВарненският апелативен съд сподели и втория извод на първата съдебна инстанция, че съвсем реална е опасността ако е с по-лека мярка за неотклонение Георгиев да се укрие или да извърши престъпление. При опита от страна на полицейските служители да бъде спрян, Георги е оказал съпротива и направил опит да избяга с мотора, който е управлявал. Полицаи от две районни управления на МВР го преследвали близо 10 километра с включени звукови и светлинни сигнали.\r\nИ според втората съдебна инстанция единствената адекватна мярка за процесуална принуда спрямо Георги Георгиев, разследван за притежанието на 510 грама амфетамин, предназначен за продажба, следва да бъде „задържане под стража“. Определението на Варненския апелативен съд е окончателно.", "date": "2017.07.25", "title": "Варна: Апелативният съд остави в ареста 24-годишен мъж от Добрич, у когото са открити над 500 грама амфетамин"}
{"url": "http://www.focus-news.net/news/2017/07/25/2419153/afp-mazh-kreshtyal-allah-akbar-rani-ispanski-politsay-v-melilya.html", "text": "Мъж, въоръжен с нож нападна и рани полицейски служител на границата между Испания и Мароко в Мелиля, автономен испански град, разположен в Северна Африка, предава AFP. \r\nНападателят, който е проникнал в граничния пункт с викове „Аллах Акбар“, впоследствие е задържан, поясни испанският вътрешен министър Хуан Игнасио Зойдо.Тереза Герова", "date": "2017.07.25", "title": "AFP: Мъж, крещял „Аллах Акбар“, рани испански полицай в Мелиля"}
{"url": "http://www.focus-news.net/news/2017/07/25/2419151/blagoevgrad-obshtnosten-tsentar-ranno-detsko-razvitie-osashtestvyava-initsiativa-sreshta-za-badeshti-i-nastoyashti-roditeli-s-detsa-do-7-godini.html", "text": "Общностен център „Ранно детско развитие” – Благоевград  осъществява инициатива „Среща за бъдещи и настоящи родители с деца до 7 години”. Това каза на пресконференция Евелина Клисарска, социален работник в центъра, предаде репортер на Радио „Фокус” – Пирин. Кампанията е в изпълнение на заложената основна цел на центъра – да бъде максимално полезен, предоставяйки най-необходимата и важна информация, която интересува бъдещите и настоящи родители и то по най-лесния начин чрез организирането на безплатни срещи със специалисти. „За нас е от огромно значение, най-вече да създадем възможност за младите родители да имат подходяща среда, в която да дойдат и да изкажат своите притеснения, а също така да потърсят отговорите на онези въпроси, които ги интересуват. Това, в което ние вярваме, е, че за доброто развитие на детето най-важни са добрите грижи в ранното детство. Именно заради това сме насочили усилия си към подкрепата на младите родители и бъдещите такива“, каза още Клисарска. Срещите, които организира общностният център, са чудесна възможност за родителите да намерят помощ, подкрепа и съвети от много добри специалисти в сферата на майчиното и детско здраве.„Фокус“ припомня:\r\nОбщностен център „Ранни детско развитие“ – Благоевград стартира своята дейност през месец август 2016 година, предоставяйки напълно безплатно услуги за деца от 0 до 7 години и за техните родители.\r\nЛивия НИНОВА", "date": "2017.07.25", "title": "Благоевград: Общностен център „Ранно детско развитие” осъществява инициатива „Среща за бъдещи и настоящи родители с деца до 7 години”"}
{"url": "http://www.focus-news.net/news/2017/07/25/2419152/ministarat-na-otbranata-krasimir-karakachanov-shte-nablyudava-demonstratsiya-na-sposobnosti-na-brigada-spetsialni-sili.html", "text": "Министърът на отбраната Красимир Каракачанов, постоянният секретар на отбраната Антон Ластарджиев и заместник-началникът на отбраната генерал-лейтенант Пламен Атанасов ще наблюдават демонстрация на способностите на бригада „Специални сили“ в района на Специализирания учебен център „Црънча“ в сряда, 26 юли 2017 г. от 10,30 ч. Това съобщиха от Министерството на отбраната. По време на демонстрацията ще бъдат изпълнени различни типове парашутни скокове и стрелби и ще бъдат демонстрирани задачи по неутрализиране на терористи в транспортни средства (автобус) и сгради. Учението се провежда за първа сертификация на тактическа група за специални операции от състава на бригада „Специални сили“.", "date": "2017.07.25", "title": "Министърът на отбраната Красимир Каракачанов ще наблюдава демонстрация на способности на бригада „Специални сили“"}
{"url": "http://www.focus-news.net/news/2017/07/25/2419145/interfaks-savetat-na-federatsiyata-prizova-vladimir-putin-da-odobri-nalaganeto-na-sanktsii-sreshtu-polsha.html", "text": "Съветът на федерацията, горната камара на руския президент, призова Владимир Путин да натовари ведомствата с разработването на санкции срещу Полша, в отговор на разрушаването на паметници на съветски войници в страната, предава Интерфакс.\r\n„Молим да бъдат дадени разпореждания на федералните органи на изпълнителната власт да представят комплексни предложения за въвеждането на мерки с ограничителен характер в сферата на двустранното сътрудничество с Република Полша, а също и по отношение на полските парламентаристи, които са инициатори на закона от 1 април 2016 г. за забрана на пропагандата на комунизма или тоталитарния строй“, се казва в обръщението на сенаторите към държавния глава на Руската федерация, прието във вторник, 25 юли.\r\nКакто се отбелязва в документа, парламентът на Полша е приел поправки в законодателството, които предвиждат демонтирането на паметници и паметни плочи, включително и на съветски военнослужещи. Тереза Герова", "date": "2017.07.25", "title": "Интерфакс: Съветът на федерацията призова Владимир Путин да одобри налагането на санкции срещу Полша"}
{"url": "http://www.focus-news.net/news/2017/07/25/2419150/kmetat-na-sofiya-yordanka-fandakova-novite-60-avtobusa-koito-vlizat-v-dvizhenie-sa-stapka-v-borbata-sreshtu-zamarsyavaneto-na-vazduha.html", "text": "От днес до 1 август по линиите на градския транспорт влизат в движение  60 нови газови автобуса от най-висок екологичен стандарт. Това каза кметът на Столична община Йорданка Фандъкова пред журналисти, малко преди да бъдат пуснати автобусите в движение, предаде репортер на Агенция „Фокус“.  Фандъкова обясни, че новите автобуси ще се движат основно в северните и западните райони на София, в районите „Нови Искър“, „Кремиковци“. \"Разбира се има линии и във „Връбница“, в „Надежда“. До този момент там се движиха автобуси на възраст между 15 и 25 години, дизелови, без климатизация“, каза Фандъкова. Според нея с пускането на тези автобуси се прави нова стъпка в борбата срещу замърсяването на въздуха. \r\nДеница КИТАНОВА", "date": "2017.07.25", "title": "Кметът на София Йорданка Фандъкова: Новите 60 автобуса, които влизат в движение, са стъпка в борбата срещу замърсяването на въздуха"}
{"url": "http://www.focus-news.net/news/2017/07/25/2419136/blagoevgrad-73-godishna-zhena-ot-grad-sandanski-e-stanala-zhertva-na-telefonna-izmama-s-2-700-leva.html", "text": "В Районно управление на МВР-Сандански е получен сигнал от 73-годишна жена от град Сандански за това, че около 12:00 часа на 24 юли 2017 г. е получила телефонно обаждане от мъж, който се представил за полицейски служител и й поискал парична сума, като съдействие за залавяне на телефонни измамници. Това съобщиха от пресцентъра на ОДМВР-Благоевград. Потърпевшата е изхвърлила през терасата на жилището си плик със сумата от около 2 700 лева. По случая е образувано досъдебно производство.", "date": "2017.07.25", "title": "Благоевград; 73-годишна жена от град Сандански е станала жертва на телефонна измама с 2 700 лева"}
{"url": "http://www.focus-news.net/news/2017/07/25/2419156/varna-tyalo-na-mazh-e-otrito-v-izgoryal-lek-avtomobil-v-blizost-do-zhp-preleza-v-selo-sindel.html", "text": "Тяло на мъж е отрито в изгорял лек автомобил в близост до жп прелеза в село Синдел. Това съобщиха от пресцентъра на Областната дирекция на МВР – Варна. След полунощ на телефон 112 е постъпил сигнал за горящ лек автомобил до жп прелез в Синдел. Пристигналият на мястото екип открил изгорели лек автомобил „БМВ”, с неизвестен засега регистрационен номер и тяло в купето. \r\nПо случая е образувано досъдебно производство. Предприети са процесуално – следствени действия за установяване на самоличността на загиналия, причините и обстоятелствата, довели до инцидента.", "date": "2017.07.25", "title": "Варна: Тяло на мъж е отрито в изгорял лек автомобил в близост до жп прелеза в село Синдел"}
{"url": "http://www.focus-news.net/news/2017/07/25/2419154/kmetat-na-sofiya-yordanka-fandakova-novite-avtobusi-na-gradskiya-transport-shte-badat-klimatizirani.html", "text": "Договорихме се с изпълнителите всички нови 60 автобуса на градския транспорт да бъдат климатизирани. Това каза кметът на Столична община Йорданка Фандъкова пред журналисти, малко преди да бъдат пуснати в движение новите 60 газови автобуса на столичния градски транспорт, предаде репортер на Агенция „Фокус“.  По думите на Фандъкова те ще имат платформи за достъпност, камери за по-голяма безопасност на водачите, монитори за информация на пътниците. „Виждате едни екологични и модерни автобуси“, обеляза кметът на София. Фандъкова обясни, че от утре, 20 от тях ще бъдат в движение основно по линии в район „Кремиковци“. „Така че хората от Долни Богров, Бухово, Желява и Ботунец, ще могат вече да усетят разликата“, допълни кметът на София. Тя подчерта, че са имали дълги преговори с партньорите си. „Тази процедура беше проведена много отдавна. Първоначално аз отказах да сключа договор, впоследствие започнахме да водим преговори и всъщност постигнахме изгодни за общината условия. Намалихме цената“, коментира Фандъкова и уточни, че тя е равна на тази, която се плаща на общинския оператор. По думите й в новите договори са заложени допълнителни удобства. „По мое настояване бяха сменени дизеловите автобуси с газови във връзка с нашето изпълнение на програмата за чистота на въздуха“, допълни Фандъкова.  \r\nКметът на столицата пожела безаварийно пътуване и приветства идеята за надписа на гърба на автобусите в призив за безопасно движение и поведение на пътя от всички шофьори. Тя благодари на всички, които имат заслуги за това да се направи един изгоден за общината договор и обърна внимание, че  вносителят на доклада е общинският съветник Карлос Контрера. \r\nОт своя страна общинският съветник от „Патриоти за София“ в СОС Карлос Контрера призна, че докладът му е минал с усилията на ПП ГЕРБ и на патриотите. „Резултатите вече са налице, могат да бъдат видени и са от полза за столичани“, каза той. По думите му за година с 1120 тона минимум ще се намалят вредните емисии от въглеводороди. Според него това е сериозна стъпка към подобряването на екологията на града и изпълнение на програмата за качеството на атмосферния въздух, приета от СОС. Контрера подчерта, че инвестицията за 60-те автобуса е една от най-сериозните през последните години в северните райони на София. „Ще бъдат обслужвани линии, които до момента бяха оперирани с 20-30 годишни автобуси. Като подчертавам, че доставката на тези нови 60 газови автобуса са едно допълнение към общата политика на общината, т.е. тази година има и една стъпка в повече. Надявам се да работим за комфорта и добрия превоз на гражданите“, коментира Контрера.\r\nДеница КИТАНОВА", "date": "2017.07.25", "title": "Кметът на София Йорданка Фандъкова: Новите автобуси на градския транспорт ще бъдат климатизирани"}
{"url": "http://www.focus-news.net/news/2017/07/25/2419161/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ - Пловдив днес ще ви припомним ужасяващите събития в Карлово преди 140 години, наречени от местните „Страшното“. Периодът остава емблематичен в историята на Карлово и няма да бъде забравен никога от жителите на града. Колко са избитите през този ужасяващ шестмесечен период и помнят ли се имената им ще ни разкаже историкът Мария Деянова, директор на Историческия музей в града.\r\nВ рубриката „Културен календар” ще ви представим любопитни факти от историята и настоящето на село Христо Даново, което празнува 189 години от рождението на своя патрон Христо Данов. Ще разговаряме със секретаря на читалище „Пробуда-1927 г.” Елена Шаламанова.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.07.25", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/07/25/2419159/plovdiv-apelativniyat-sad-izmeni-myarkata-za-neotklonenie-podpiska-i-nalozhi-parichna-garantsiya-ot-10-000-lv-na-todor-nedelchev-prichinil-pri-paten-intsident-smartta-na-85-godishen-mazh.html", "text": "Пловдивският апелативен съд измени определението на окръжния съд, с което на обвиняемия Тодор Стоянов Неделчев беше определена мярка за неотклонение “подписка“, като вместо това му наложи „парична гаранция“ в размер на 10 000 лв. Това съобщиха от пресцентъра на Съдебна палата-Пловдив. Съдът прецени, че от събраните по делото доказателства е налице обосновано предположение, че Неделчев е извършил престъплението, за което му е повдигнато обвинение, но няма реална опасност да се укрие.\r\nТодор Неделчев е обвинен за престъпление по чл. 343 ал.1, б. „В“, във връзка с чл. 342, ал.1 от НК за това, че на 13.07.2017 г.  в гр. Пловдив при управление на автомобил „Нисан Навара“ е нарушил правилата за движение и по непредпазливост е причинил смъртта на П. С.  \r\nОпределението на Апелативния съд е окончателно и не подлежи на обжалване.", "date": "2017.07.25", "title": "Пловдив: Апелативният съд измени мярката за неотклонение “подписка“ и наложи „парична гаранция“ от 10 000 лв. на Тодор Неделчев, причинил при пътен инцидент смъртта на 85-годишен мъж"}
{"url": "http://www.focus-news.net/news/2017/07/25/2419162/gerb-narodniyat-predstavitel-ivan-mihovski-dovede-dvama-ministri-i-tsyalata-komisiya-po-ikonomika-i-turizam-v-troyan.html", "text": "Двама министри – на икономиката, Емил Караниколов, и на туризма - Николина Ангелкова, както и цялата парламентарна Комисия по икономическа политика и туризъм, доведе народният представител от ГЕРБ Иван Миховски в Троян. Това съобщиха от пресцентъра на ПП ГЕРБ. Поканата бе за провеждане на изнесено заседание по актуални за туризма теми. „Каквото и да си говорим в София, каквито и статистики да четем и умуваме, най-важни са срещите с хората“. Така аргументира желанието си за провеждането на форума в родния му град народният представител Иван Миховски. Той благодари на председателя на икономическата комисия Петър Кънев,  който е помогнал за осъществяването на конференцията.\r\nЗаседанието на комисията се проведе с. Орешак, а преди това министри и народни представители представиха работата си пред представители на бизнеса в Троян и изслушаха техните въпроси. \r\n„Културно-историческият и балнеотуризмът, заедно с морския и зимния, са сред основните акценти в нашата маркетингова и рекламна политика. Само така можем да популяризираме огромното културно наследство, което притежава България“. Това заяви в Троян министърът на туризма Николина Ангелкова.\r\nМинистър Ангелкова подчерта, че само с общи усилия можем да оползотворим огромното природно и културно наследство, с което разполага страната ни, и особено богатството от минерални извори. Тя припомни, че Министерството разработи осем културно-исторически дестинации, към които ще се присъединят и нови обекти, включително и от община Троян. По думите й съвместно с бизнеса ще бъдат създадени балнео- и СПА маршрути. Те ще популяризират възможностите на общините в уелнес туризма и ще допълнят културно-историческите дестинации. „Така продължаваме да надграждаме регистъра на туристическите атракции, към който ще се прибавят и многобройните фестивални прояви в страната ни“, допълни министър Ангелкова.\r\nТя акцентира още, че министерството не спира да работи по намаляване на административната тежест за бизнеса. С промените в Закона за туризма ще отпаднат част от документите за регистрация на местата за настаняване. „Имаме идея да отпадне и прекатегоризирането на обектите на всеки пет години, но същевременно да се засилят проверките по места“, сподели Николина Ангелкова и анонсира, че предстои да се създаде инспекторат към министерството, който ще следи за съответствието на туристическите обекти към нормативните изисквания и ще налага санкции.\r\n„Както разбирам, проблемите, които се поставят на Икономическия съвет, са и вашите проблеми. Това са административните тежести, работната сила и инфраструктурата. Както знаете, те са приоритет и на българското правителство - премахване на административните тежести с цел облекчаване процедурите, с които да спестим време и разходи на бизнеса и гражданите. Ние вече сме направили анализ - предоставяме 187 услуги, от тях успяхме да редуцираме 113 услуги, специално таксите в патентното ведомство са намалени между 10 и 50 %, за 14 административни услуги няма да се искат документи от гражданите, като 8 от тях бяха напълно премахнати“, обясни пред работодателите министърът на икономиката Емил Караниколов. \r\nТой подчерта, че малкият и средният бизнес са приоритет за държавата. „Предвиждаме връщане на регионалните звена на изпълнителната агенция за малки и средни предприятия, за да може да са близо до вас и да работите заедно. Връщаме и регионалните звена по ОП „Конкурентоспособност”, за да ви обучават и предоставят навреме и конкретна информация как се кандидатства и какви процедури се пускат“, каза още Караниколов. \r\nПо думите на му вече се обсъждат и мерки за работната сила - въвеждането на дуално обучение, внасяне на кадри - българи, от българските малцинства, както и тези, които в последните 20 години напуснаха родината, за да се реши проблемът и с липсата на работна ръка.\r\nСлед срещата с бизнеса и редовното заседание на Комисията по икономическа политика и туризъм, министри и народни представители се срещнаха с Величкия епископ Сионий в Троянския манастир, който благослови начинанията им, помоли се за мир и благополучие, показа им направеното в Светата обител и ги призова да мислят и работят за България и региона.", "date": "2017.07.25", "title": "ГЕРБ: Народният представител Иван Миховски доведе двама министри и цялата Комисия по икономика и туризъм в Троян"}
{"url": "http://www.focus-news.net/news/2017/07/25/2419160/blagoevgrad-obshtnostniyat-tsentar-ranno-detsko-razvitie-razpolaga-s-oborudvani-stai-za-kineziterapiya-i-psiho-motorni-deynosti.html", "text": "Общностен център „Ранно детско развитие” – Благоевград разполага с оборудвани стаи за кинезитерапия и психо-моторни дейности. Това каза на пресконференция ръководителят на центъра Веска Китанова, провела се в областния център, предаде репортер на Радио „Фокус” – Пирин. Центърът работи всеки ден от понеделник до петък, предлагайки широк спектър от услуги за всички нуждаещи се жители на Благоевград. „Една от услугите е „Ранна интервенция на уврежданията“, където целевата група са деца на възраст от 0 до 7 години с увреждания или в риск от изоставане в развитието или специална нужда, която влияе на тяхното нормално развитие и техните семейства. За целта центърът разполага с оборудвани стаи за кинезитерапия и психо-моторни дейности. Специалистите, които имат задачата да работят с децата и да консултират родителите, са кинезитерапевт, логопед, психолог и педиатър“, обясни Китанова.  Друга услуга, която предлага центърът, е „Индивидуална подкрепа за деца с увреждания“, в която работи специален педагог. Основната ѝ цел е да осигури подкрепа на децата с увреждания, стимулирайки развитието на фина моторика и концентрация на вниманието; стимулиране на личностното развитие на деца с увреждания и подготовка за училище; развитие на комуникативните умения в децата; работа с деца с езиково-говорни нарушения. „Родителите също могат да се консултират със специалния педагог относно спецификите за интегриране на децата със специални потребности чрез прилагане на похвати и методи за преодоляване на обучителните трудности“, посочи Китанова.\r\nОбщностен център „Ранно детско развитие“ – Благоевград предлага и услугите като „Предоставяне на психологическа подкрепа и консултиране на бъдещи и настоящи родители за формиране и развитие на родителските умения“; „Семейно консултиране и подкрепа на родители и деца“ и „Подкрепа за осигуряване на здравна детска консултация и дейности по превенция на заболяванията“.\r\nЛивия НИНОВА", "date": "2017.07.25", "title": "Благоевград: Общностният център „Ранно детско развитие” разполага с оборудвани стаи за кинезитерапия и психо-моторни дейности"}
{"url": "http://www.focus-news.net/news/2017/07/25/2419166/stara-zagora-v-obshtinata-shte-se-provede-preskonferentsiya-vav-vrazka-s-programata-za-otbelyazvaneto-na-140-godini-ot-boevete-za-grada.html", "text": "На 26 юли 2017 г. от 11.00 ч. в зала 203 на Община Стара Загора ще се проведе пресконференция във връзка с програмата за отбелязването на 140 години от боевете за Стара Загора (1877-1878 г.). Това съобщиха от пресцентъра на Общината.", "date": "2017.07.25", "title": "Стара Загора: В общината ще се проведе пресконференция във връзка с програмата за отбелязването на 140 години от боевете за града"}
{"url": "http://www.focus-news.net/news/2017/07/25/2419158/afp-myusyulmanskite-vlasti-podkrepiha-boykota-na-dzhamiyata-al-aksa-v-erusalim.html", "text": "Мюсюлманските власти заявиха, че поклонниците трябва да продължат да бойкотират Ерусалим, дори и след като Израел отмени наложените допълнителни мерки за сигурност, които доведоха до нова вълна на насилие в чувствителния регион, предава AFP. \r\n„Никакво влизане в джамията в Ал-Акса, докато не бъде направена оценка от техническа комисия и връщането към ситуацията отпреди 14-то число на този месец\", се казва в изявление на организацията на ислямските фондации Waqf, която управлява религиозния комплекс. \r\nИзраел премахна металните детектори и камерите за наблюдение, но заяви, че вместо това ще въведе „усъвършенствани технологии и други средства\" за гарантирането на сигурността.Тереза Герова", "date": "2017.07.25", "title": "AFP: Мюсюлманските власти подкрепиха бойкота на джамията „Ал Акса“ в Ерусалим"}
{"url": "http://www.focus-news.net/news/2017/07/25/2419164/api-dvizhenieto-po-pat--1-mezhdu-blagoevgrad-i-zheleznitsa-pri-montsa-se-izvarshva-v-edna-lenta-poradi-katastrofa.html", "text": "Движението по път І-1 между Благоевград и Железница, при \"Монца\", се извършва в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание, като следват указанията на \"Пътна полиция\".", "date": "2017.07.25", "title": "АПИ: Движението по път І-1 между Благоевград и Железница, при \"Монца\", се извършва в една лента, поради катастрофа"}
{"url": "http://www.focus-news.net/news/2017/07/25/2419157/govoritelyat-na-glavniya-prokuror-rumyana-arnaudova-nito-edin-ot-svidetelite-po-povdignatite-obvineniya-sreshtu-narodniya-predstavitel-zhivko-martinov-ne-e-poiskal-zashtita.html", "text": "Като прецедент определи излизането от столицата на бюро „Защита на свидетелите“ говорителят на главния прокурор Сотир Цацаров - Румяна Арнаудова, на брифинг в Добрич, предаде кореспондентът на Радио „Фокус” – Варна. До момента, обаче, по думите й нито един от свидетелите по повдигнатите обвинения срещу народния представител Живко Мартинов не е поискал защита от МВР или от бюрото. \"Ако такава бъде пожелана от тях, ще я получат\", допълни Арнаудова. Досега са разпитани трима свидетели, в момента се разпитват други трима, предстои разпит и на други днес и утре. Окръжният прокурор на Добрич също ще бъде разпитан, но вероятно другата седмица, тъй като в момента е в отпуск. Специализираното звено „Антикорупция“ провежда процесуално-следствени действия. 10 служители на бюро „Защита на свидетелите“ са в Добрич. Причината са индикации за упражняване на натиск по отношение на лица, подали сигнали по случая с депутата и изразили опасения пред наблюдаващия прокурор, че може да им се случат „сравнително неблагоприятни неща“. Обстоятелствата бяха определени и като съвпадение на събития, но това е дало основание да се потърси помощ и защита на свидетелите. \r\n„Ще разпитваме до момента, в който хората имат желание да говорят“, заяви Румяна Арнаудова. Прокуратурата има информация, че са започнали масирани проверки на фирмите на някои от свидетелите. Има и случай на затворена пицария със заповед на директора на Областната дирекция на Българската агенция по безопасност на храните в Добрич. Административният съд в града е отменил заповедта като незаконосъобразна, което Прокуратурата определя като индикация за упражняване на натиск. Арнаудова отбеляза, че всичко това е свързано с престъпления, за които е образувано досъдебно производство. Тя припомни, че освен това, което стана публично известно, свързано с изнудване, Прокуратурата разследва престъпление против правосъдието, против реда на държавното управление и против личността. \r\nЖулиета НИКОЛОВА", "date": "2017.07.25", "title": "Говорителят на главния прокурор Румяна Арнаудова: Нито един от свидетелите по повдигнатите обвинения срещу народния представител Живко Мартинов не е поискал защита"}
{"url": "http://www.focus-news.net/news/2017/07/25/2419155/faz-andzhey-duda-podpisa-edna-ot-spornite-reformi-na-polskata-pravosadna-sistema.html", "text": "Държавният глава на Полша Анджей Дуда е подписал една от спорните реформите в съдебната система. Това бе потвърдено от заместник-ръководител на президентската канцелария, съобщава германският вестник Die Frankfurter Allgemeine Zeitung. \r\nДуда е утвърдил реформата на общите съдилища – най-важната от гледна точка на гражданите. Тя е подписана и ще влезе в сила, поясниха от канцеларията му. \r\n В понеделник президентът на Полша Анджей Дуда наложи вето на спорната съдебна реформа, която провокира мащабни протести в страната. \r\n„Този закон няма да укрепи чувството за справедливост\" в обществото, заяви Дуда в телевизионна декларация.\r\nВъпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната.\r\nДолната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители. \r\nДен по-рано държавният глава Анджей Дуда изненадващо се противопостави на реформата в правосъдието, предложена от управляващото дясно консервативно правителство във Варшава.\r\nДуда отказа да подпише законодателното предложение на кабинета на Беата Шидло, ако то не бъде преработено. Тереза Герова", "date": "2017.07.25", "title": "FAZ: Анджей Дуда подписа една от спорните реформи на полската правосъдна система"}
{"url": "http://www.focus-news.net/news/2017/07/25/2419169/obshtina-smolyan-rodolyubivoto-selo-chokmanovo-shte-otbelezhi-i-tazi-godina-traditsionniya-sabor-ilinden.html", "text": "Родолюбивото село Чокманово ще отбележи и тази година традиционния събор Илинден, посветен на 114 години от Илинденско-Преображенското въстание. Това съобщиха от пресцентъра на Община Смолян. Празникът на селото ще започне на 29 юли /събота/  от 19.00 часа, когато ще бъде открита изложба „125 години Народно читалище „Христо Ботев”. Експозицията се намира в централното фоайе на читалището. \r\nОт 19,30 часа ще започне Народно веселие с клуб Хоро при читалище „Балкански просветител”. За доброто настроение на жителите на Чокманово и гостите на събора ще се  погрижи оркестър „Рожен” с ръководител Петър Янев и солисти Величка Тодорова, Димитър Керемдчиев и Атанас Парев.\r\nОбщина Смолян осигурява транспорт до с.Чокманово. Автобусът ще тръгне на 29  юли /събота/ в 18.00 часа от Бункера, а от Чокманово до Бункера в 22.00 часа. Цената на билета е по транспортната схема. \r\nОрганизатори на събора са : Община Смолян и НЧ „Христо Ботев-1892” –Чокманово.", "date": "2017.07.25", "title": "Община Смолян: Родолюбивото село Чокманово ще отбележи и тази година традиционния събор Илинден"}
{"url": "http://www.focus-news.net/news/2017/07/25/2419168/blagoevgrad-semeynoto-konsultirane-v-obshtnostniya-tsentar-ranno-detsko-razvitie-shte-bade-napalno-bezplatno.html", "text": "До 7-годишна възраст децата преминават през няколко психологически кризи. Това каза на пресконференция Любляна Димитрова, психолог към Общностен център „Ранно детско развитие“ – Благоевград, предаде репортер на Радио „Фокус“ – Пирин. Кризата в детското развитие е сериозен проблем, имащ своите спецификации и особености. „Поради тази причина това ще бъде една от темите, които ще разгледаме по време на семейните консултации с родители и деца, които ще се провеждат един или два пъти в месеца. За нас главната цел е да бъдем в помощ на хората чрез предоставяне на услугата „Семейно консултиране и подкрепа на родители и деца“. С провеждането на груповите консултации ще предоставяме информация, която ще е помощ относно бременността, отглеждането на деца и проблемите в социална или емоционална сфера на детето“, обясни Димитрова. Консултациите ще бъдат напълно безплатни. Те ще се водят от специалистите, които работят в центъра: психолог, медицинска сестра, логопед и други. „Предлагаме и индивидуални консултации с родителите, които разполагат с ограничено време, но имат нужда от нашата помощ“, подчерта Димитрова.\r\nДруга тема, която ще бъде разгледана на консултациите е „Детската агресия“. По време на дискусиите ще бъдат обсъдени причините за агресията и корените ѝ. Освен това ще бъде представено на родителите как да различат коя е добра и коя лоша агресия и как да се справят с преодоляването на проблема. Ще бъдат разгледани още теми като „Осигуряване на добра семейна среда“ и „Стилове на възпитание“.\r\nЛивия НИНОВА", "date": "2017.07.25", "title": "Благоевград: Семейното консултиране в Общностния център „Ранно детско развитие“ ще бъде напълно безплатно"}
{"url": "http://www.focus-news.net/news/2017/07/25/2419170/tass-rayonat-v-blizost-do-posolstvoto-na-ruskata-federatsiya-v-damask-e-popadnal-pod-obstrel.html", "text": "Четири ракетни снаряда са паднали в близост до сградата на дипломатическата мисия на Руската федерация в сирийската столица Дамаск, предава информационната агенция TACC, като се позовава на данни от местни медии.\r\nКъм момента не се разкриват допълнителни подробности за инцидента. Официалните медии на Дамаск обвиняват въоръжени опозиционни групировки за обстрела. .Тереза Герова", "date": "2017.07.25", "title": "ТАСС: Районът в близост до посолството на Руската федерация в Дамаск е попаднал под обстрел"}
{"url": "http://www.focus-news.net/news/2017/07/25/2419163/orf-italiya-se-konsultira-sas-spetsialisti-za-priemaneto-na-yasni-pravila-za-spasitelnite-operatsii-v-sredizemno-more.html", "text": "Италиански държавни служители ще проведат консултации с частни морски спасители за изработването на Кодекс на поведение, с който да бъдат определени ясни правила за спасителните операции в Средиземно море, предава австрийската медия ORF.\r\nСрещата в Министерството на вътрешните работи в Рим е насрочена за вторник следобед. Проектът на документа обаче вече срещна сериозна критика. Хуманитарни организации заявиха, че техните спасителни операции се изпълняват съгласно италианската и международната правна рамка.Тереза Герова", "date": "2017.07.25", "title": "ORF: Италия се консултира със специалисти за приемането на ясни правила за спасителните операции в Средиземно море"}
{"url": "http://www.focus-news.net/news/2017/07/25/2419149/targovishte-55-godishna-zhena-e-dala-2100-leva-na-telefonni-izmamnitsi.html", "text": "55-годишна жена е дала 2100 лева на телефонни измамници. Това съобщиха от ОДМВР – Търговище. Вчера в Районно управление „Полиция“ е подаден сигнал, че във времето от 10.00 до 11.30 часа неизвестен извършител е провел разговор по стационарен телефон с потърпевшата. Той й е поискал сумата от 2100 лв. под предлог, че е необходимо да окаже съдействие на полицейски служители, провеждащи операция по задържане на извършители на телефонни измами. По случая е образувано досъдебно производство.", "date": "2017.07.25", "title": "Търговище: 55-годишна жена е дала 2100 лева на телефонни измамници"}
{"url": "http://www.focus-news.net/news/2017/07/25/2419171/sofiya-na-7-signala-za-padnali-kloni-sa-reagirali-avariynite-ekipi-vsledstvie-na-silniya-vyatar-i-dazhda.html", "text": "Два екипа на дирекция „Аварийна помощ и превенция“ обработват сигнали във връзка с вятъра и дъжда, който вали над София. Това съобщиха от пресцентъра на Столична община. Към момента екипите са работили по 7 сигнала за паднали клони и един сигнал за отместена строителна ограда. Работят и два екипа на столичната пожарна.", "date": "2017.07.25", "title": "София: На 7 сигнала за паднали клони са реагирали аварийните екипи вследствие на силния вятър и дъжда"}
{"url": "http://www.focus-news.net/news/2017/07/25/2419167/sofiya-vremenno-e-zatrudneno-dvizhenieto-po-tramvayni-linii-20-i-23-v-posoka-tsentara.html", "text": "Временно е затруднено движението по трамвайни линии 20 и 23 в София, в посока центъра. Причината е паднал клон на контактно-кабелната мрежа. Това съобщиха от пресцентъра на Столична община. На място е изпратен авариен екип за неговото отстраняване и възстановяване на движението.", "date": "2017.07.25", "title": "София: Временно е затруднено движението по трамвайни линии 20 и 23, в посока центъра"}
{"url": "http://www.focus-news.net/news/2017/07/25/2419165/sport-novak-dzhokovich-shte-ostane-izvan-top-10-za-parvi-pat-ot-10-g.html", "text": "Контузията в лакътя ще попречи на Новак Джокович да защитава титлата си Rogers Cup в Монреал, което означава, че за първи път от десетилетие насам първата ракета на Сърбия ще изпадне от Топ 4 на световната ранглиста по тенис. \r\nВ момента Джокович е поставен под номер четири с 6 325 точки. В понеделник обаче той ще се раздели с хиляда от тях и ще отстъпи мястото си на швейцареца Стан Вавринка, който разполага с 6 140 точки в актива си.", "date": "2017.07.25", "title": "Спорт: Новак Джокович ще остане извън Топ 10 за първи път от 10 г."}
{"url": "http://www.focus-news.net/news/2017/07/25/2419173/zdf-shveytsarskite-vlasti-izdadoha-mezhdunarodna-zapoved-za-arest-na-napadatelya-ot-shafhauzen.html", "text": "Швейцарските власти издадоха международна заповед за арест на нападателя от Шафхаузен, който рани с резачка петима души в центъра на курортното градче, предава телевизионният канал ZDF. \r\nКъм момента полицията издирва нападателя с обучени кучета. Предполага се, че той се укрива в гористата местност на границата между Швейцария и Германия. Органите на реда го описват като опасен. Междувременно стана ясно, че Франц В. вече е осъждан за нарушаване на Закона за оръжията. Тереза Герова", "date": "2017.07.25", "title": "ZDF: Швейцарските власти издадоха международна заповед за арест на нападателя от Шафхаузен"}
{"url": "http://www.focus-news.net/news/2017/07/25/2419177/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Сърбия Александър Вучич проведе среща с вицепремиера и министър на външните работи на България Екатерина Захариева, в рамките на която бяха обсъдени двустранните политически и икономически отношения, както и европейската интеграция на Сърбия, с оглед на предстоящото българско председателство на Съвета на ЕС през първата половина на 2018 г., пише белградското издание Blic.\r\nВучич благодари на България за непрекъснати усилия, които полага, за да бъде продължена политиката на разширяване на ЕС – един от приоритетите в програмата на София за бъдещето европейско председателство.\r\nДържавният глава изтъкна възможните ползи от сключване на нов Меморандум за разбирателство между двете страни в областта на европейската интеграция, които биха позволили България да предоставя помощ на Сърбия в преговорните глави.\r\n*** Мъж, въоръжен с нож нападна и рани полицейски служител на границата между Испания и Мароко в Мелиля, автономен испански град, разположен в Северна Африка.\r\nНападателят, който е проникнал в граничния пункт с викове „Аллах Акбар“, впоследствие е задържан, поясни испанският вътрешен министър Хуан Игнасио Зойдо.\r\n*** Комисарят по европейска политика за съседство и преговори за разширяване Йоханес Хан призова Турция да изясни отношението си към Европейския съюз.\r\n„Турция е тази, която трябва да вземе основното решение“, подчерта австрийският политик малко преди провеждането на разговори с правителствени представители на Анкара. \r\nТурция е тази, която трябва да изясни дали да задълбочи и подобри отношенията си с Общнпстта. Ако тя наистина иска това, той трябва да го докаже с действията си. \r\nПо отношение на споразумението за бежанците, постигнато между Брюксел и Анкара през март 2016 г., трябва да остане в сила, въпреки настоящите проблеми, уверен е Хан.\r\n*** Швейцарските власти издадоха международна заповед за арест на нападателя от Шафхаузен, който рани с резачка петима души в центъра на курортното градче.\r\nКъм момента полицията издирва нападателя с обучени кучета. Предполага се, че той се укрива в гористата местност на границата между Швейцария и Германия. Органите на реда го описват като опасен. Междувременно стана ясно, че Франц В. вече е осъждан за нарушаване на Закона за оръжията.\r\n*** Държавният глава на Полша Анджей Дуда е подписал една от спорните реформите в съдебната система. Това бе потвърдено от заместник-ръководител на президентската канцелария.\r\nДуда е утвърдил реформата на общите съдилища – най-важната от гледна точка на гражданите. Тя е подписана и ще влезе в сила, поясниха от канцеларията му. \r\n В понеделник президентът на Полша Анджей Дуда наложи вето на спорната съдебна реформа, която провокира мащабни протести в страната. \r\n„Този закон няма да укрепи чувството за справедливост\" в обществото, заяви Дуда в телевизионна декларация.\r\nВъпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната.\r\nДолната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители. \r\nДен по-рано държавният глава Анджей Дуда изненадващо се противопостави на реформата в правосъдието, предложена от управляващото дясно консервативно правителство във Варшава.\r\nДуда отказа да подпише законодателното предложение на кабинета на Беата Шидло, ако то не бъде преработено.\r\n*** Мюсюлманските власти заявиха, че поклонниците трябва да продължат да бойкотират Ерусалим, дори и след като Израел отмени наложените допълнителни мерки за сигурност, които доведоха до нова вълна на насилие в чувствителния регион.\r\n„Никакво влизане в джамията в Ал-Акса, докато не бъде направена оценка от техническа комисия и връщането към ситуацията отпреди 14-то число на този месец\", се казва в изявление на организацията на ислямските фондации Waqf, която управлява религиозния комплекс. \r\nИзраел премахна металните детектори и камерите за наблюдение, но заяви, че вместо това ще въведе „усъвършенствани технологии и други средства\" за гарантирането на сигурността.\r\n*** Седем цивилни са загинали при експлозия, избухнала в близост до военна база в северната част на Синайския полуостров. Сред жертвите са две жени и две деца, сочат данни на местни медии, позоваващи се на говорител на египетската армия. \r\nУточнява се, че до инцидента се е стигнало, след като танк е прегазил заредено с експлозиви превозно средство в опит да предотврати предстоящо нападение. В автомобила са открити петима предполагаеми екстремисти, оборудвани с оръжия и експлозиви.\r\n*** Държавният секретар на Съединените американски щати Рекс Тилерсън изразява нарастващо разочарование от администрацията на президента Доналд Тръмп и може би ще се оттегли от поста си.\r\nВъпреки че бившият главен изпълнителен директор на ExxonMobil  заяви, че ще остане първи дипломат на Вашингтон поне до края на текущата година, източници, пожелали анонимност, разкриха CNN, че той все пак може да напусне Държавния департамент по-рано. \r\nСпоред събеседниците на телевизията, които са „запознати с разговорите на Тилерсън с приятели извън Вашингтон\", съмненията на държавния секретар на САЩ към Доналд Тръмп се увеличават.\r\n***", "date": "2017.07.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/25/2419175/kyustendil-obshtinskiyat-sayuz-na-pensionerite-shte-vrachi-blagodarstveno-pismo-na-kmeta-petar-paunov.html", "text": "Общинският съюз на пенсионерите ще връчи благодарствено писмо на кмета на Община Кюстендил Петър Паунов. Това съобщи за  Радио „Фокус” – Кюстендил  Малинка Чингарска, председател на организацията в града. По думите й, благодарността е за помощта, оказана от страна на общинското ръководство, при провеждането на традиционния събор на пенсионерите в Осоговска планина. Той е събрал над 600 души от Кюстендил и съседните общини. „Благодарност към екипа, който съдейства за доброто провеждане на събора. Той успя да разреши и един основен проблем, свързан със спиране на електрозахранването, доставяйки агрегат за нуждите на събора”, каза Малинка Чингарска. Според нея, организацията и Община Кюстендил работят много добре и си сътрудничат по въпросите на възрастните хора.\r\nВенцеслав ИЛЧЕВ", "date": "2017.07.25", "title": "Кюстендил: Общинският съюз на пенсионерите ще връчи благодарствено писмо на кмета Петър Паунов"}
{"url": "http://www.focus-news.net/news/2017/07/25/2419174/api-vazstanoveno-e-dvizhenieto-po-pat-i-1-montana-vratsa-pri-selo-sumer.html", "text": "Възстановено е движението по път I-1 Монтана-Враца, при село Сумер. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.07.25", "title": "АПИ: Възстановено е движението по път I-1 Монтана-Враца, при село Сумер"}
{"url": "http://www.focus-news.net/news/2017/07/25/2419181/plovdiv-5000-evro-i-laptop-sa-otkradnati-s-vzlom-ot-kashta-v-selo-cherven.html", "text": "Два сигнала за домови кражби са регистрирани вчера в Областна дирекция на МВР (ОДМВР)-Пловдив. Според предварителната информация, посегателствата били извършени в периода 21-24 юли. Това съобщиха от ОДМВР-Пловдив. От къща в село Червен крадци отнели с взлом около 5000 евро и лаптоп. По същото време неизвестен извършител разбил прозорец на апартамент на първи етаж на ул. “Солунска” в Пловдив и задигнал два лаптопа, златни пръстен и синджир с висулка, близо 70 лева и други вещи.  На адресите са извършени огледи. Разследването продължават служители от РУ – Асеновград и Второ РУ.", "date": "2017.07.25", "title": "Пловдив: 5000 евро и лаптоп са откраднати с взлом от къща в село Червен"}
{"url": "http://www.focus-news.net/news/2017/07/25/2419182/varna-petima-patsienti-sa-potarsili-lekarska-pomosht-sled-ubozhdane-ot-morski-drakon-ot-nachaloto-na-godinata.html", "text": "Петима пациенти са потърсили лекарска помощ в Отделението по токсикология във Варна след убождане от морски дракон тази година. Това каза в интервю за Радио „Фокус” – Варна доц. д-р Снежа Златева, ръководител на Клиниката по интензивно лечение на остри отравяния и токсикоалергии към Военноморска болница – Варна. Случаите на убождане от рибата морски дракон намаляват, като през минали години през сезона са лекувани около 50 души. Доц. д-р Златева допълни, че повечето рибари вече са предупредени и знаят да се пазят. „Но ако бъдат убодени, защото шиповете са отровни, тогава наистина трябва да потърсят лекарска помощ, за да се проведе целият спектър от лечение, за да няма късни усложнения“, подчерта доц. д-р Снежа Златева.\r\nМорският дракон обитава дъната на водоемите, като ползва за укритие пясъка. В него заравя цялото си тяло, освен очите, за да дебне плячката си. По наши води се среща в песъчливото дъно на Черноморското крайбрежие. Тялото има клиновидна форма, а размерите му достигат тези на морско попче. Морският дракон е една от отровните риби в Черно море. В основата на първата гръбна перка има трилъчев шип с отровни жлези, които функционират дори тогава, когато рибата е мъртва. Отровата й не е смъртоносна, но създава болезнено усещане при убождане. Ако не се вземат навременни мерки и не се потърси лекарска помощ, може да доведе до сериозни последствия – засягане на кости, парализа и увреждане на стави.\r\nМарияна ВАЛЕНТИНОВА", "date": "2017.07.25", "title": "Варна: Петима пациенти са потърсили лекарска помощ след убождане от морски дракон от началото на годината"}
{"url": "http://www.focus-news.net/news/2017/07/25/2419184/kyustendil-shte-bade-domakin-na-shestoto-izdanie-na-mezhdunarodniya-festival-veliki-uchiteli.html", "text": "Кюстендил ще бъде домакин на шестото издание на Международния фестивал „Велики учители”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. Фестивалът ще се проведе от 11 до 18 август в читалище „Братство”. Началото ще бъде поставено с концерт на Ромео Смилков. В същото време ще се проведе и четвъртото издание на международния клавирен конкурс „Виктор Мержанов”. „Това са дни, в които ще може да се насладим на изпълнения от високо ниво. Включени са концерти, изложби, презентации на албуми, лекции”, обясни Укалска. За поредна година ще бъде връчена и наградата „Велик учител”.\r\nВенцеслав ИЛЧЕВ", "date": "2017.07.25", "title": "Кюстендил ще бъде домакин на шестото издание на Международния фестивал „Велики учители”"}
{"url": "http://www.focus-news.net/news/2017/07/25/2419183/blagoevgrad-verizhna-katastrofa-mezhdu-4-avtomobila-e-stanala-na-glaven-pat-e-79-v-rayona-na-montsa-nyama-postradali.html", "text": "Верижна катастрофа с 4 автомобила е станала на главен път Е-79 между Благоевград и Железница в района на комплекс „Монца“, няма пострадали. Това съобщи за Радио „Фокус“-Пирин говорителят на Областната дирекция на МВР-Благоевград. Причините за катастрофата са в процес на изясняване. Автомобилите вече са изтеглени от пътното платно и не пречат на движението.\r\nНатали СТЕФАНОВА", "date": "2017.07.25", "title": "Благоевград: Верижна катастрофа между 4 автомобила е станала на главен път Е-79, в района на „Монца“, няма пострадали"}
{"url": "http://www.focus-news.net/news/2017/07/25/2419178/sofiya-vazstanoveno-e-dvizhenieto-po-tramvayni-linii-20-i-23-v-posoka-tsentara.html", "text": "Възстановено е движението по трамвайни линии 20 и 23 в София, в посока центъра. Това съобщиха от пресцентъра на Столична община.", "date": "2017.07.25", "title": "София: Възстановено е движението по трамвайни линии 20 и 23, в посока центъра"}
{"url": "http://www.focus-news.net/news/2017/07/25/2419172/prokuror-rumyana-arnaudova-za-chast-ot-svidetelite-po-sluchaya-s-zhivko-martinov-natiskat-e-zaplaha-za-lichna-samorazprava-za-drugi-che-shte-im-se-poprechi-na-biznesa.html", "text": "За част от свидетелите по случая с народния представител Живко Мартинов натискът е под формата на заплаха за лична саморазправа, за други, че ще им се попречи на бизнеса. Общо 5 са престъпленията, за които Прокуратурата събира доказателства. До момента Живко Мартинов не е разпитван. Това заяви на брифинг в Добрич говорителят на главния прокурор Румяна Арнаудова, предаде кореспондент на Радио „Фокус” – Варна. Разпитват се физически лица, някои от които и в качеството на търговци. От Прокуратурата не знаят къде е депутатът, той ще получи призовка в качеството на обвиняем, когато бъдат събрани достатъчно доказателства, каза Арнаудова. В момента се разпитват свидетели и се изискват документи. „Разследването има за цел да установи всички обстоятелства, всички престъпления. Ако има замесени и други лица, дори и в качеството на помагачи, няма съмнение, че спецзвеното ще повдигне обвинение и на тези лица“, подчерта Арнаудова. В правосъдната теория едно от престъпленията се нарича „лично укривателство“. Това са действия, насочени срещу различни органи, в конкретния случай срещу длъжностни лица от Прокуратурата и МВР, за да се прикрие и да се даде възможност на едно лице, извършило престъпление, да не бъде съдено и да не бъде наказвано. \r\nВ частния случай става дума за личност, работила в Министерство на финансите, която заради пътно произшествие през 2012 година има присъда на първа инстанция в Добричкия окръжен съд. Наложено е наказание 4 години лишаване от свобода. Апелативният съд във Варна е намалил наказанието, но го е оставил ефективно – лишаване от свобода за 3 години и 6 месеца. По случая с народния представител Прокуратурата е сезирана през месец май от един жалбоподател. Наблюдаващият прокурор е извършил лична проверка, каза Румяна Арнаудова.\r\n „Можем да приемем, че това са престъпления, разкрити от прокурор“, подчерта тя. \r\nОсвен това по отношение на длъжностно лице е упражнен натиск, за да наруши свои служебни задължения. Става дума за принуда да бъдат манипулирани доказателства, за да се стигне до оневиняване на лице. В друг случай е упражнен натиск да бъда анулиран фиш на шофьора на Живко Мартинов, който е управлявал фирмената му кола. \r\nВ третия случай престъплението против реда на управление е било да бъде изпълнено желание на Живко Мартинов и да бъдат притискани чрез проверки и досъдебни производства, включително да бъдат задържани определени лица. Част от тях са били в договорни отношения с Живко Мартинов и той е смятал, че те му дължат пари, каза още Румяна Арнаудова. Било е поръчвано на определени ръководни длъжности от МВР да притискат търговци да заплатят определени суми. Натискът е ставал чрез образуване на дела и задържане. Голяма част от тези длъжностни лица вече не са в системата на МВР, защото не са се поддали на натиска. \r\nЖулиета НИКОЛОВА", "date": "2017.07.25", "title": "Прокурор Румяна Арнаудова: За част от свидетелите по случая с Живко Мартинов натискът е заплаха за лична саморазправа, за други – че ще им се попречи на бизнеса"}
{"url": "http://www.focus-news.net/news/2017/07/25/2419186/bportalba-religiozniyat-turizam-v-bosna-i-hertsegovina-poveche-ot-milion-dushi-shte-posetyat-mezhdugorie-tazi-godina.html", "text": "Макар Ватиканът все още да се съмнява в автентичността на виденията, а папа Франциск многократно да е подчертавал, че Дева Мария не изпраща послания всеки ден, това не се отразява на броя на туристите, които посещават Междугорие, съобщава Bportal.ba.\r\nРазположено в в Южна Херцеговина, недалеч от град Читлук, Междугорие е един от най-важните и най-често посещавани поклоннически обекти в католическия свят. Богородица или Благословената Дева Мария, както я наричат в този регион, се е явила за първи път пред деца – две момчета и четири момичета – на 24 юни 1981 година в село Бияковичи в Междугорската енория. Тъй като съзирането на религиозни фигури не е нещо обикновено в съвременния свят, Богородица от Междугорие предизвиква реакции от вярващите от цял свят, които идват да посетят мястото. Досега Междугорие е било посетено от повече от 25 млн. поклонници.\r\nАндрия Крешич, директор на туристически борд на Херцеговско-неретванския кантон, прогнозира, че през настоящата година Междугорие ще бъде посетено от повече туристи в сравнение с миналата година. Експертът се затрудни в представянето на конкретни данни, но увери, че очакванията са за по-успешен сезон. Въпреки това, той отбелязва, че в продължение на много години броят на туристите в региона изобщо не бил регистриран. Тереза Герова", "date": "2017.07.25", "title": "Bportal.ba: Религиозният туризъм в Босна и Херцеговина: Повече от милион души ще посетят Междугорие тази година"}
{"url": "http://www.focus-news.net/news/2017/07/25/2419189/sport-robert-kubitsa-shte-testva-novite-bolidi-na-formula-1-v-ungariya.html", "text": "Полският състезател Роберт Кубица ще участва в тестовете на новите болиди на Формула 1, потвърдиха от екипа на „Рено“. Тестовете ще се проведат на пистата „Хунгароринг“ след уикенда, в който ще се проведе състезанието за Гран При на Унгария. \r\nКубица пострада тежко при инцидент в рали преди седем години. Включването му в тестовете има за цел да установи дали полякът е способен да управлява по-бързите болиди, след което ще бъде обсъдено кога пилотът ще може да се завърне към участие в най-престижния автомобилен шампионат.", "date": "2017.07.25", "title": "Спорт: Роберт Кубица ще тества новите болиди на Формула 1 в Унгария"}
{"url": "http://www.focus-news.net/news/2017/07/25/2419185/plovdiv-sluzhitelite-na-operata-obmislyat-protest-prez-esenta-ako-ne-zapochne-speshniyat-remont-na-kontsertnata-zala.html", "text": "Служителите на операта в Пловдив обмислят протест през есента, ако не започне спешният ремонт на Концертната зала. Това заяви пред журналисти директорът на Пловдивската опера Нина Найденова, предаде репортер на Радио „Фокус“ - Пловдив. Аварийният ремонт на сградата трябва да започне в най-кратки срокове, за да не се стига до там културната институция да обявява нулев сезон. „Няма как да се работи при отрицателни температури в залата и при падащ покрив“, подчерта Найденова. \r\n„През октомври месец ще открием симфоничния сезон с концерт на световния пианист Евгени Божанов. Това ще ни е откриване и същевременно прощален концерт“, подчерта Найденова. Тя посочи, че през това лято от културната институция са се надявали да започнат активни дейности по ремонта на Концертната зала, но това не се случило и към момента.\r\nКристиян ГАРОВ", "date": "2017.07.25", "title": "Пловдив: Служителите на операта обмислят протест през есента, ако не започне спешният ремонт на Концертната зала"}
{"url": "http://www.focus-news.net/news/2017/07/25/2419191/veliko-tarnovo-chetirima-chuzhdentsi-s-neustanovena-samolichnost-sa-zadarzhani-v-niva-v-zemlishteto-na-selo-nikyup.html", "text": "Четирима мъже, с неустановена към момента самоличност, откриха служители на Районно управление на МВР – Горна Оряховица в слънчогледова нива, в землището на село Никюп. Това съобщиха от пресцентъра на МВР. Снощи в 20.30 часа, след получен сигнал от граждани за съмнителни мъже в района на Античен римски град „Никополис Ад Иструм“ незабавно са предприети заградителни действия с участието на служители от ОДМВР – Велико Търново, колегите им от районното управление и пожарникари. Час по-късно в слънчогледовата нива са установени четирима мъже на възраст между 18 и 35 години, с неустановена засега самоличност, които не говорят български език. Четиримата са задържани с полицейска мярка за 24 часа. Работата по изясняване на случая продължава.", "date": "2017.07.25", "title": "Велико Търново: Четирима чужденци с неустановена самоличност са задържани в нива в землището на село Никюп"}
{"url": "http://www.focus-news.net/news/2017/07/25/2419190/montana-pochinala-e-zhenata-postradala-pri-katastrofata-v-rayona-na-selo-sumer.html", "text": "Починала е жената, пострадала при катастрофата на път I-1 Монтана-Враца в района на село Сумер. Това съобщиха за Агенция „Фокус“ от ОДМВР - Монтана. След инцидента 61-годишната жена е била откарана в болница, където по-късно е починала.\"Фокус\" припомня, че на място загина и 68-годишният водач на лекия автомобил. В катастрофата участваха още две превозни средства. Няма други пострадали. Движението по пътя вече е възстановено.\r\nСтефан ПЕТРОВ", "date": "2017.07.25", "title": "Монтана: Починала е жената, пострадала при катастрофата в района на село Сумер"}
{"url": "http://www.focus-news.net/news/2017/07/25/2419179/emsc-novi-zemetreseniya-sa-registrirani-v-rayona-na-dodekanezi-i-ostrov-krit.html", "text": "Серия нови земетресения са регистрирани през последните часове в района на островната група Додеканези в Егейско море, показва справка на официалната интернет страница на Европейския средиземноморски сеизмологичен център.\r\nСъгласно публикуваните данни, трусовете в района са с интензивност между 2,2 и 3,2 по скалата на Рихтер. Най-силният от тях е регистриран в 5.17 часа с епицентър на 16 км южно от турския курортен град Бодрум. \r\nТрус със сила от 3,4 по Рихтер е разлюлял остров Крит в 4,09 часа. Епицентърът му е бил на 49 югоизточно от Ираклио, с дълбочина от два километра под земната кора.Тереза Герова", "date": "2017.07.25", "title": "EMSC: Нови земетресения са регистрирани в района на Додеканези и остров Крит"}
{"url": "http://www.focus-news.net/news/2017/07/25/2419194/varna-evropeyskite-studenti-demokrati-se-sabirat-na-kongres-v-grada.html", "text": "Над 100 представители на EDS (Европейските студенти-демократи) пристигат във Варна на летен университет. Това съобщиха от пресцентъра на ПП ГЕРБ. EDS e най-старата и най-голямата студентска организация в Европа. \r\n5-дневният форум е най-важното събитие на EDS за годината и ще премине под наслов „Европейските лидери на утрешния ден”. На конгреса, който ще се проведе за първи път в България, ще участват членове на 31 организации, сред които и МГЕРБ. \r\nФорумът ще се състои в Гранд хотел Варна и ще бъде официално открит на 26 юли /сряда/, от 9:30 ч. Гостуващите младежи от близо 30 държави ще бъдат приветствани от кмета на града-домакин и областен координатор на ГЕРБ-Варна Иван Портних и зам.-министъра на младежта и спорта Ваня Колева. \r\nСпециално за конгреса във Варна ще пристигне и вицепрезидентът на ЕНП Пауло Ранхел, който ще вземе участие във форума на 28 юли /петък/, от 12:00 ч.\r\nВ рамките на събитието предстои делегатите да изберат ново ръководство на EDS, като досега част от него в качеството си на зам.-председател бе и Митя Атанасов от МГЕРБ. Настоящият председател Георгио Хаджигеоргио е от Кипър.", "date": "2017.07.25", "title": "Варна: Европейските студенти-демократи се събират на конгрес в града"}
{"url": "http://www.focus-news.net/news/2017/07/25/2419176/ministerstvo-na-vanshnite-raboti-pravosadnata-ministarka-na-sarbiya-razchita-na-pomosht-ot-balgariya-v-pregovorniya-protses.html", "text": "Благодарим за помощта, която ни предлагате. Всеки опит ни е от полза. Глави 23 и 24 от преговорите за Европейския съюз са най-трудни за нас. Това заяви правосъдната министърка на Сърбия Нела Кубурович, която се срещна със заместник министър-председателя по правосъдната реформа и министър на външните работи Екатерина Захариева в Белград, съобщиха от пресцентъра на Министерство на външните работи. Захариева е на двудневно посещение в западната ни съседка. Глава 23 от преговорния процес на Сърбия е \"Съдебна система и основни права\", а глава 24 - \"Правосъдие, свобода и сигурност\".\r\n\"Не е лесна работата на министъра на правосъдието, казвам го от опит. Обществото очаква често правосъдие от министъра на правосъдието и е трудно да се обясни, че министърът не разследва, не обвинява и не осъжда - разказа вицепремиерът Захариева. - Главите 23 и 24 са най-тежките и неслучайно те се затварят последно. Европейската комисия иска да види невъзвратимост на процеса. Съдебната система е консервативна, което не значи, че не трябва да е модерна.\"\r\nБългарският вицепремиер посъветва колегата си, че най-важно е да се координира с институциите, тъй като в случая с двете преговорни глави в Сърбия е необходимо съдействие от близо 50 ведомства.  Тя разказа за Съвета за съдебна реформа, който Захариева създаде в началото на миналата година, където с участие на представители на всички институции и професионални организации на магистрати бяха подготвени двата пакета с изменения в Закона за съдебната власт и изменението в Наказателнопроцесуалния кодекс. Кубурович сподели, че и тя при всяко законодателна инициатива се консултира с представители на гражданското общество.\r\nЕкатерина Захариева покани Нела Кубурович на 25 октомври тази година в София на неформалното заседание на министрите на правосъдието и вътрешните работи във формат ЕС и Западни Балкани.", "date": "2017.07.25", "title": "Министерство на външните работи: Правосъдната министърка на Сърбия разчита на помощ от България в преговорния процес"}
{"url": "http://www.focus-news.net/news/2017/07/25/2419195/haskovo-rasteniya-ot-roda-na-konopa-i-zelena-listna-masa-s-obshto-teglo-okolo-8-kg-sa-otkriti-v-imot-na-39-godishna-zhena-v-selo-golemantsi.html", "text": "Вчера служители на ОДМВР-Хасково проверили частен дом в село Големанци, собственост на 39-годишна жена. Това съобщиха от пресцентъра на МВР. В двора на къщата са намерени  3 засадени растения и откъснато растение от рода на конопа, с различни размери. В помощна  постройка били открити 5 растения и клон от растение от рода на конопа, както и два полиетиленови плика, съдържащи суха зелена листна маса, с общо тегло около 8 кг. Образувано е досъдебно производство. Жената е задържана с полицейска мярка за 24 часа, работата по случая продължава.", "date": "2017.07.25", "title": "Хасково: Растения от рода на конопа и зелена листна маса с общо тегло около 8 кг са открити в имот на 39-годишна жена в село Големанци"}
{"url": "http://www.focus-news.net/news/2017/07/25/2419197/burgas-1-200-artikula-s-falshivo-logo-na-targovski-marki-sa-izzeti-ot-2-magazina-za-tekstilni-izdeliya-v-slanchev-bryag.html", "text": "Служители от Районно управление на МВР - Несебър извършили проверка на два търговски обекта - магазини за текстилни изделия в Слънчев бряг, стопанисвани от 42-годишната М. К. и 34-годишния Х. И. Това съобщиха от пресцентъра на МВР. При проверката било установено, че в магазините са изложени за продажба стоки, съдържащи логото и инициали на различни защитени търговски марки, без съгласието на носителите на изключителното право по смисъла на закона. Иззети са общо 1 200 артикула, работата по случая продължава.", "date": "2017.07.25", "title": "Бургас: 1 200 артикула с фалшиво лого на търговски марки са иззети от 2 магазина за текстилни изделия в Слънчев бряг"}
{"url": "http://www.focus-news.net/news/2017/07/25/2419193/afp-turskiyat-prezident-prizova-vsichki-myusyulmani-da-posetyat-i-zashtityat-erusalim.html", "text": "Държавният глава на Турция Реджеп Тайип Ердоган призова всички мюсюлмани да посетят и защитят Ерусалим, след като в града избухна нова вълна на насилие, провокирана от решението на израелските власти да въведат допълнителни мерки за сигурност, предава AFP. \r\n„Отправям призив към мюсюлманите. Всеки, който има възможност, трябва да посети Ерусалим, джамията „Ал Акса“. Елате, нека защитим Ерусалим“, заяви от Анкара турският президент.Тереза Герова", "date": "2017.07.25", "title": "AFP: Турският президент призова всички мюсюлмани да „посетят“ и „защитят“ Ерусалим"}
{"url": "http://www.focus-news.net/news/2017/07/25/2419196/emsc-zemetresenie-ot-27-po-rihter-e-registrirano-v-makedoniya.html", "text": "Земетресения с магнитуд от 2,7 по скалата на Рихтер е регистрирано в 8.44 часа (местно време) в района на Охрид, показва справка на официалната интернет страница на Европейския средиземноморски сеизмологичен център.\r\nЕпицентърът на труса е бил на девет километра източно от Охрид и на седем километра югоизточно от село Косел, в близост до което е разположен единственият активен вулкан на Балканите – Дувалово. Дълбочината на земетресението е бил на два километра под земната кора. Тереза Герова", "date": "2017.07.25", "title": "EMSC: Земетресение от 2,7 по Рихтер е регистрирано в Македония"}
{"url": "http://www.focus-news.net/news/2017/07/25/2419200/pleven-40-godishen-piyan-shofyor-na-kamion-e-padnal-ot-kabinata-pri-proverka-i-napadnal-politsaite-pomagali-mu-da-stane.html", "text": "Вчера, служители на сектор \"Пътна полиция\" и Изпълнителна агенция \"Автомобилна администрация\" - Плевен спрели на разклона за град Славяново влекач \"Скания р500\". Това съобщиха от пресцентъра на МВР. Водачът се заключил в кабината, отказал проверка, но подал документите през прозореца на камиона. Установена била самоличността му – 40-годишен от село Рибен. След разговор с него, той слязъл от камиона и  паднал на земята във видимо нетрезво състояние. Полицаите опитали да му помогнат да стане, но той оказал съпротива и нанесъл удари по проверяващите и причинил разкъсно-контузна рана на дясната ръка на един от пътните полицаи. На пострадалия е оказана медицинска помощ. При задържането на нарушителя са използвани физическа сила и помощни средства - белезници. Водачът отказал пробата за алкохол. Транспортиран е в Центъра за спешна медицинска помощ, където му е взета кръвна проба. Задържан е с полицейска мярка за 24 часа, уведомена е прокуратурата. За престъпление по чл.325, ал. 2 от НК е образувано досъдебно производство.", "date": "2017.07.25", "title": "Плевен: 40-годишен пиян шофьор на камион е паднал от кабината при проверка и нападнал полицаите, помагали му да стане"}
{"url": "http://www.focus-news.net/news/2017/07/25/2419201/stara-zagora-v-biblioteka-iskra-v-kazanlak-byaha-nagradeni-uchastnitsite-v-detskite-konkursi-za-literaturna-tvorba-i-risunka-posveteni-na-vasil-levski.html", "text": "В Казанлък бяха наградени участниците в двата детски конкурса на Библиотека „Искра“ и Община Казанлък – за литературна творба „Паметта за Левски“ днес и за рисунка „Подвигът на Апостола“, предаде кореспондент на Радио „Фокус“. Конкурсите, посветени на 180-годишнината от рождението на Левски, бяха обявени в началото на месец юли за децата, които посещават Лятната академия на библиотеката. Всички участници получиха диплом, детски туристически пътеводител „Моят Казанлък“ и календар от Общобългарски комитет „Васил Левски“ с рисунки, свързани с живота на Дякона. „Конкурсите осмислиха детското лято в един патриотичен дух. Те бяха една малка творческа провокация. В тях с включиха деца, които не бяха задължени да участват. Ние само ги обявихме и изчаквахме да се прояви детският талант и детското отношение към подвига на Апостола. В рамките на един месец децата твориха, мислиха, рисуваха, усещаха подвига на Апостола на българската свобода. Затова и творбите, които се появиха в резултат на тези опити, са изключително искрени, по детски достоверни. В тях няма намеса на педагози и родители и показват детския мироглед към такива големи теми като свобода, саможертва, подвиг, личен пример“, коментира директорът на Библиотека „Искра“ Анна Кожухарова.\r\nВ двата конкурса със свои творби участваха 51 деца, 15 от тях в конкурса за литературна творба и 36 за рисунка. Най-малкият участник е петгодишен, а най-големите участници са 12-годишни и работят като доброволци в Лятната академия тази година.\r\nРисунките са изложени в импровизирана изложба във фоайето на Библиотека „Искра“, където са изложени и редките и ценни издания за Васил Левски, притежание на библиотеката.\r\nСлавяна ГАЙДАРОВА", "date": "2017.07.25", "title": "Стара Загора: В Библиотека „Искра“ в Казанлък бяха наградени участниците в детските конкурси за литературна творба и рисунка, посветени на Васил Левски"}
{"url": "http://www.focus-news.net/news/2017/07/25/2419198/nimh-gradushka-s-razmerite-na-grah-i-leshnik-e-padnala-vav-varshets-i-vratsa-tazi-sutrin.html", "text": "Градушка с размерите на грах и лешник е паднала във Вършец и Враца тази сутрин. Това съобщиха за Агенция „Фокус“ от Националния институт по метеорология и хидрология (НИМХ) при БАН. Във Вършец валежите са били между 10.30 и 10.45 часа, а във Враца - към 11.10 часа и по-краткотрайни. Много вероятни са градушки и през следобедните часове.", "date": "2017.07.25", "title": "НИМХ: Градушка с размерите на грах и лешник е паднала във Вършец и Враца тази сутрин"}
{"url": "http://www.focus-news.net/news/2017/07/25/2419203/varna-narodniyat-predstavitel-ot-gerb-neli-petrova-sadeystva-na-samodeytsi-ot-s-nevsha-da-otbelezhat-50-godishniya-yubiley-na-svoyata-pevcheska-grupa.html", "text": "Народният представител от ГЕРБ-Варна Нели Петрова подпомогна финансово тържеството, с което женската певческа група „Медни гласове” към Народно читалище „Нива - 1901” във ветринското село Невша отбеляза своя 50-годишен юбилей. Това съобщиха от пресцентъра на ПП ГЕРБ. Варненският депутат бе сред официалните гости на събитието. Своите поздравления към самодейците поднесоха и кметът на община Ветрино д-р Димитър Димитров и кметът на с. Невша Зоя Атанасова. На тържеството бе поканена и Ралица Тодорова, депутат от ГЕРБ в 41-то и 43-то Народно събрание. \r\n„Пазете традициите и предавайте своята любов към песента на следващите поколения. Продължавайте да носите България в сърцето си”, призова Нели Петрова участниците в певческата група. Варненският народен представител не за първи път подкрепя инициативи на самодейците от с. Невша и с готовност откликна на поканата им заедно да посетят Двора на кирилицата  в Плиска.", "date": "2017.07.25", "title": "Варна: Народният представител от ГЕРБ Нели Петрова съдейства на самодейци от с. Невша да отбележат 50-годишния юбилей на своята певческа група"}
{"url": "http://www.focus-news.net/news/2017/07/25/2419202/plovdiv-265-mln-leva-shte-struva-izgrazhdaneto-na-doma-za-operata.html", "text": "26,5 млн. лева ще струва изграждането на Дома за пловдивската опера. Това каза пред журналисти икономистът и член на фондация „Дом за пловдивската опера“ Георги Стоев, предаде репортер на Радио „Фокус“ – Пловдив. Сумата за строежа на сградата не включва сценичното оборудване и е без ДДС. На 2 млн. лева възлизат годишните постъпления към дружеството, записани в прогнозните стойности на бизнес плана, посочи Стоев. Според икономиста, ако държавата иска да подкрепи конкретно пловдивската опера, то трябва да покрие наемите на сградата за 25 години напред. Това ще струва около 12 млн. лв. от държания бюджет, поясни той. „По този начин Опера – Пловдив ще се чувства спокойна, че ще има сграда за дълъг период от време, а  държавата ще помогне за реализацията на проекта“, каза още Стоев. 500 000 лева на година са заложените оперативни разходи. Останалите 14,5 млн. лева необходими за строежа на сградата, в която ще се помещава пловдивската опера, могат да се осигурят чрез банков заем.\r\nКристиян ГАРОВ", "date": "2017.07.25", "title": "Пловдив: 26,5 млн. лева ще струва изграждането на Дома за операта"}
{"url": "http://www.focus-news.net/news/2017/07/25/2419204/deutsche-welle-predninata-na-sayuza-hdshss-pred-gsdp-prodalzhava-da-se-uvelichava.html", "text": "Два месеца преди провеждането на изборите за федерален парламент преднината на Съюза (ХДС/ХСС) пред Германската социалдемократическа партия (ГСДП) продължава да се увеличава, съобщава Deutsche Welle.\r\nСъгласно данни от проучване, представени от института INSA, рейтингът на ХДС/ХСС достига до 37,5 %, или с 1,5 % повече, в сравнение с предходната седмица. Популярността на германските социалдемократи остава на едни и същи нива четвърта поредна седмица – 25 %. Така разликата между двете водещи партии във ФРГ вече е 12,5 %.\r\n„Левица“ получава подкрепа от 10,5 % от избирателите, или с един процент повече от миналата седмица. „Зелени“ и Свободната демократическа партия (СвДП) са на нива от 8,5 %. Десните популисти от „Алтернатива за Германия“ губят един процент и разчитат на подкрепата на девет на сто от избирателите. \r\nЕксперти допускат две възможни политически комбинации след федералните парламентарни избори през септември – „черно-жълта“ (ХДС/ХСС и СвДП) или „червено-червено-зелена“ (ГСДП, „Левица“ и „Зелени“) коалиция. Според INSA нито една от партиите не може да разчита на необходимия брой гласове за гарантиране на мнозинство в Бундестага.Тереза Герова", "date": "2017.07.25", "title": "Deutsche Welle: Преднината на Съюза (ХДС/ХСС) пред ГСДП продължава да се увеличава"}
{"url": "http://www.focus-news.net/news/2017/07/25/2419180/sarbiya-zapochna-sreshtata-na-vitsepremiera-na-balgariya-ekaterina-zaharieva-sas-srabskiya-ministar-na-vanshnite-raboti-ivitsa-dachich.html", "text": "Започна срещата на вицепремиера Екатерина Захраиева с министъра на външните работи на Р Сърбия Ивица Дачич, предаде   специалният пратеник на Агенция „Фокус“  в Белград.\r\nМариела РУСЕВА", "date": "2017.07.25", "title": "Сърбия: Започна срещата на вицепремиера на България Екатерина Захариева със сръбския министър на външните работи Ивица Дачич"}
{"url": "http://www.focus-news.net/news/2017/07/25/2419188/dha-vitsepremierat-bekir-bozdag-e-noviyat-govoritel-na-turskoto-pravitelstvo.html", "text": "Новият говорител на турското правителство е Бекир Боздаг, който след последните рокади на кабинета от правосъден министър стана вицепремиер, предаде информационната агенция Догу хабер ажансъ (ДХА). След вчерашното първо заседание на реформирания кабинет Бекир Боздаг оповести ресорите на отделните вицепремиери. Самият той ще отговаря за връзките с Меджлиса и Върховния административен съд (ВАС), както и за работата на Дирекцията по религиозните въпроси (т. нар. Диянет), Държавното радио и телевизия (ТРТ) и официалната  Анадолска агенция, посочва още ДХА. Георги Димов", "date": "2017.07.25", "title": "ДХА: Вицепремиерът Бекир Боздаг е новият говорител на турското правителство"}
{"url": "http://www.focus-news.net/news/2017/07/25/2419205/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване на Радио „Фокус“ – Пазарджик и Община Панагюрище – „Панагюрище – столица на свободата” ще обърнем внимание на започналия преди дни проект, предвиждащ най-мащабните ремонтни дейности в сферата на образованието, които ще обхванат всички детски градини в общинския център, както и част от пространствата около училищата. В днешното издание ще поговорим за традиционния летен лагер, който се организира и провежда от Общината на Панагюрски колонии. С началника на втората смяна от лагера Иванка Тодева ще разговаряме за заниманията, които ще бъдат предложени на децата и за условията за летуване. Голяма част от днешното предаване ще бъде посветена изцяло на отбелязването на 100 години от кончината на Райна Княгиня и 200 години от рождението, и 140 години от кончината на митрополит Дкин Велешко-Струмишки  (Димитър Дипчев). За предвидените прояви и историята на рода на Райна Княгиня ще научим повече от председателя на Родов комитет „Райна Княгиня” и правнук на именитата българка Здравчо Здравчев. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Теодора Димитрова.", "date": "2017.07.25", "title": "Акценти в предаването „Панагюрище, столица на свободата” на Радио „Фокус“ – Пазарджик"}
{"url": "http://www.focus-news.net/news/2017/07/25/2419206/d-r-kristiyan-kirilov-obshtinski-savet-svishtov-chrez-strategiya-za-razvitie-na-ribolova-v-obshtinata-shte-badat-razkriti-mnogo-rabotni-mesta.html", "text": "Чрез изработването на Стратегия за развитие на риболова в община Свищов ще бъдат разкрити и много нови работни места. Това е и една от целите при изпълнение на проекта „Дунав – нова алтернатива за икономическо развитие и заетост за община Свищов“, обясни в предаването „Добре дошли в Свищов“ на Радио „Фокус“ – Велико Търново председателят на Общинския съвет д-р Кристиян Кирилов. Той припомни, че в края на юни бяха отпуснати 47 500 лева за създаването на посочената Стратегия. „Тъй като ние сме рибарски край, искаме да осигурим възможност на хората, които се препитават с това, да участват в различните мерки, които се предлагат по тези програми. Целта ни е по този начин да стимулираме разкриването на нови работни места, да популяризираме различни туристически обекти, да могат да хората купят съответното оборудване, което им е необходимо и да изградим различни съоръжения, които ще са им от полза – като лодки – стоянки“, обясни д-р Кирилов. Той каза още, че ще се стимулира и развъждането и отглеждането на различни рибни култури, а не само техният улов.\r\nЛуиза ТРАНЧЕВА", "date": "2017.07.25", "title": "Д-р Кристиян Кирилов, Общински съвет – Свищов: Чрез Стратегия за развитие на риболова в общината ще бъдат разкрити много работни места"}
{"url": "http://www.focus-news.net/news/2017/07/25/2419199/national-interest-zashto-vashington-ne-mozhe-da-se-otkazhe-ot-katar.html", "text": "Смесените послания относно кризата в Катар показват сложната природа на обвиненията срещу богатия на газ арабски емират, коментира National Interest.\r\nЖурналистите в близкоизточните медии се занимават с грубо пръскане с кал откакто Саудитска Арабия, ОАЕ, Египет и Бахрейн (известен също като „Квартета“), прекъснаха дипломатическите и икономическите си връзки с Катар през юни заради предполагаемата подкрепа от страна на Доха към „Ислямска държава“, „Ал Кайда“ и подкрепяните от Иран групировки в редица арабски държави. Въпреки, че някои твърдят, че действието е дори закъсняло, други сочат, че фактът, че Саудитска Арабия води дипломатическото настъпление е като „присмял Хърбел на Щърбел“ и че Рияд, повече от която и да е друга арабска столица  насърчава насилствения екстремизъм в ислямския свят. \r\nВъз основа на думите и действията на американската дипломация и на Пентагона откакто катарската криза избухна, е ясно, че Вашингтон планира да работи от близо със страните от Съвета за сътрудничество в Персийския залив в борбата срещу тероризма. Въпреки това, смесените послания от страна на правителството на САЩ относно катарската криза, показват многоликата и сложна природа на общите обвинения срещу богатия на природен газ арабски емират. \r\nВисокопоставени политици и от двете страни на партийното разделение във Вашингтон сочат с пръст към Доха и/или Рияд, представяйки и двете столици за част от проблема. По време на президентството на Барак Обама връзките на Катар с ХАМАС и с други сунитски ислямитски групировки предизвикваха силно осъждане от американските конгресмени като тогавашния сенатор Джон Кери (Демократ от Масачузетс), който през 2009 г. заяви, че „Катар не може да продължи да бъде съюзник на САЩ в един ден, а на следващия да праща пари на ХАМАС“. \r\nПрез юни президентът на САЩ Доналд Тръмп обвини „високопоставени“ политици в Доха, че подкрепят тероризма, както преди това направиха и неоконсервативните тинк-танкове и бившия министър на отбраната Робърт Гейтс. \r\nПо-рано през юли, коментирайки 13-те искания на „Квартета“ за помиряване с Доха, Р. С. Хамънд, съветник по комуникациите на държавния секретар на САЩ Рекс Тилърсън, заяви, че „това е двупосочна улица“ и че „няма чисти ръце“. На 12 юли сенаторът републиканец от Тенеси Боб  Коркър, който е председател на комисията на Сената по външните работи, заяви, че „количеството подкрепа за тероризма от страна на Саудитска Арабия засенчва това, което прави Катар“. Миналата година американските конгресмени отхвърлиха ветото на Барак Обама и приеха закона за „Справедливост срещу спонсорите на терористични актове“, който по подразбиране сочеше, че правителството на Саудитска Арабия е имало пръст в терористичните нападеня от 11 септември 2001 г. Като кандидат-президент Доналд Тръмп подкрепи закона, както и Хилари Клинтън, неговият опонент от Демократическата партия на президентските избори, макар и сега бъдещето на горепосочения закон да изглежда несигурно. \r\nКато пряк резултат от „совалковата дипломация“ на Рекс Тилърсън в страните от Съвета за сътрудничество в Персийския залив, по време на която той заяви, че реакцията на Доха относно исканията на „Квартета“ е „много разумна“, стана ясно, че вашингтонската дипломация продължава да цени Катар като близък американски съюзник. Още повече, че Катар и САЩ подписаха споразумение за борбата срещу терориза, когато Тилърсън бе в Доха на 11 юли, което последва юнската сделка за 12 млн. долара за изтребители между двете страни. На следващия ден Тръмп заяви по време на интервю, че „ще имаме добри отношения с Катар и няма да имаме проблеми с военната си база „Ал Удеид“. Ясно е, че въпреки коментарите на Доналд Тръмп в социалната мрежа „Туитър“, Вашингтон и Доха ще продължат да поддържат близки връзки като първият ще се противопостави на блокадата на „Квартета“ спрямо втората. \r\nДали това антитерористично споразумение ще отмести фокуса към Рияд и към другите столици от Съвета за сътрудничество в Персийския залив, които обвиняват Доха, че подкрепя екстремизма? Изглежда, че да. Сега катарците ще могат да твърдят, че спазват стандартите на Вашингтон относно борбата срещу тероризма. Или „Квартетът“ ще бъде поставен под натиск да подпише подобни споразумения, или ще трябва да обяснява причините зад отказа си да направи така. При всички случаи подписването от страна на Доха и Вашингтон на това споразумение ще подкопае усилията на Египет, Саудитска Арабия, Бахрейн и ОАЕ да убедят САЩ да погледне към Катар през техните очи. \r\nПравителството на САЩ иска да засили антитерористичното сътрудничество и със Саудитска Арабия, и с Катар и възнамерява да побутне Рияд и Доха към помирение. Целта на Тилърсън е да засили позициите на САЩ и на неговите сунитски арабски съюзници срещу „Ислямска държава“ и други джихадистко-салафитски сили, както и срещу изгряващ Иран. Ако дипломатическите усилия да се посредничи при разрешаването на катарската криза, за да може и двете страни да запазят чувство на сигурност и достойство, се провалят, правителството на Тръмп ще се сблъсква с повече предизвикателства в Близкия изток. Това ще ограничи и възможностите на Белия дом да постига целите си в региона.   Виктор Турмаков", "date": "2017.07.25", "title": "National Interest: Защо Вашингтон не може да се откаже от Катар"}
{"url": "http://www.focus-news.net/news/2017/07/25/2419207/ministar-temenuzhka-petkova-interkonektorat-gartsiya-balgariya-e-sred-nay-vazhnite-ni-prioriteti-za-diversifikatsiya-i-energiyna-sigurnost.html", "text": "Изграждането на интерконектора Гърция-България е сред най-важните приоритети на българското правителство в енергийната област, който има ключова роля за диверсификация на източниците и маршрутите за доставка на природен газ не само за нашата страна, а и за целия регион на Югоизточна Европа. Това каза министърът на енергетиката Теменужка Петкова на среща с посланика на САЩ в България Н. пр. Ерик Рубин, съобщиха от пресцентъра на Министерството на енергетиката. Министър Петкова запозна своя гост с напредъка по изграждането на междусистемната връзка и последващите стъпки до окончателната му реализация. \r\nПо думите на енергийния министър проектът се развива с предварително начертаните темпове, така че строителството му да започне през 2018 г., а реалната експлоатация – през 2020 г.\r\nПрез есента на тази година трябва да стартира обществената поръчка за избор на изпълнител на строителните дейности, информира министър Петкова. Паралелно с това ще бъде обявен нов пазарен тест за неразпределения капацитет на газопровода. \r\nСчитам, че можем да постигнем много добри резултати в този тест, имайки предвид вече напредналите действия по реализация на проекта, отбеляза енергийният министър. Тя информира своя гост и за предприетите стъпки за получаване на финансиране за проекта в размер на 35 млн. евро по линия на Оперативна програма „Иновации и конкурентоспособност“. Документацията за това е представена в Управляващия орган на програмата, както и в Европейската комисия. \r\nЗа изграждането на връзката има възможност да се ползват и европейски фондове от гръцка страна. Това е станало ясно по време на неотдавнашна среща между енергийните министри на двете страни, за която министър Петкова информира своя американски гост. \r\nБъдещата работа на топлоелектрическите централи от комплекса „Марица изток“ от гледна точка на гласувания неотдавна референтен документ на Европейския парламент за най-добри налични техники за големите горивни инсталации също бе тема на разговора между енергийния министър и посланика на САЩ в България. Министър Петкова информира за възможността да бъде поискана дерогация (изключение) от новите норми. За да се случи това обаче, всяка инсталация трябва да кандидатства индивидуално и да докаже, че разходите, които ще трябва да направи за изпълнение на новите екологични норми, многократно превишават ползите за околната среда. В Министерството на енергетиката ще бъде създадено специално координационно звено, което да поддържа непрекъсната връзка с топлоелектрическите централи, браншови организации, синдикати и експерти за успешно решаване на въпроса.", "date": "2017.07.25", "title": "Министър Теменужка Петкова: Интерконекторът Гърция-България е сред най-важните ни приоритети за диверсификация и енергийна сигурност"}
{"url": "http://www.focus-news.net/news/2017/07/25/2419209/hungary-today-trima-dushi-sa-zaginali-pri-katastrofa-v-ungariya-s-uchastieto-mikrobus-s-balgarski-registratsionni-nomera.html", "text": "Трима души са загинали при пътнотранспортно произшествие в ранните часове на вторник на магистрала в източната част на Унгария, съобщава вестник Hungary Today. Говорител на местната полиция уточни, че инцидентът се е случил между микробус с български регистрационни номерта и полски камион. \r\nКъм момента не е установено какви са причните, довели до катастрофата. Жертвите – две жени и един мъж, са пътували в българския микробус. Тяханата национална принадлежност все още не е уточнена. Останалите пътници в микробуса са настанени в болница. \r\nМедиците поясняват, че мъж на средна възраст, който е получил тежки наранявания на лицето и гърдите, е настанен в интензивно отделение в критично състояние. Приет е още един човек, който има наранявания на бедрената кост, но няма опасност за живота му. \r\nСъс сериозни травми, включително мозъчна, в болница са настанени още двама души, други двама са диагностицирани с леки наранявания. Тереза Герова", "date": "2017.07.25", "title": "Hungary Today: Трима души са загинали при катастрофа в Унгария с участието микробус с български регистрационни номера"}
{"url": "http://www.focus-news.net/news/2017/07/25/2419210/api-vazstanoveno-e-dvizhenieto-po-pat--1-mezhdu-blagoevgrad-i-zheleznitsa-pri-montsa.html", "text": "Възстановено е движението по път І-1, между Благоевград и Железница, при \"Монца\". Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.25", "title": "АПИ: Възстановено е движението по път І-1, между Благоевград и Железница, при \"Монца"}
{"url": "http://www.focus-news.net/news/2017/07/25/2419211/blagoevgrad-lyatna-filmomaniya-pod-zvezdite-shte-se-provede-v-bansko.html", "text": "\"Лятна филмомания под звездите\" ще се проведе в Банско. Това каза за Радио „Фокус” - Пирин Натали Петрова, директор и основател на „Банско Филм Фест”. Тя уточни, че Филмоманията се провежда за девета поредна година на площад „Никола Вапцаров“ в Банско, като тази година ще бъде от 26 до 29 юли всяка вечер от 21.00 до 23,30 часа. „Ще отидем в Северния полярен кръг, ще отидем в Хималаите, ще надникнем в кратера на действащ вулкан в Индийския океан, ще проследим какво се случва с най-големите дървета в света – боабабите до остров Мадагаскар с двете най-големи каякарки в света, едната от които вече беше наш гост, а другата очакваме да дойде на кинофестивала през ноември. С тях ще отидем до Алеутските острови, които се намират между Аляска и Камчатка“, посочи Натали Петрова. По думите ѝ това филмово събитие е много различно от всички останали, които се инициират в различните градове. „Ще видим къде се срещат екстремните спортове и музиката, за да се върнем отново на живота на първия човек, летял с делтаплан над връх Еверест – италианецът Анджело д’ Ариго. Ще отидем на едни девствени върхове между Непал и Тибет. Ще видим каква е суровата реалност и колко струва страстта към планините. Ще посетим Британска Колумбия. Отново ще се върнем на човека-паяк Ален Робер и неговото изкачване на кулата Монпарнас в Париж. Ще отидем отвъд Северния полярен кръг и на фона на пълно слънчево затъмнение ще се спуснем със ски, а с каяци ще се спуснем по Ниагара и ще гребем в Мексико“, допълни тя. Натали Петрова отбеляза, че в рамките на Филмоманията тази година ще бъдат представени 13 филма от 7 различни държави.\r\nНатали СТЕФАНОВА", "date": "2017.07.25", "title": "Благоевград: \"Лятна филмомания под звездите\" ще се проведе в Банско"}
{"url": "http://www.focus-news.net/news/2017/07/25/2419187/dha-erdogan-nyama-razsledvane-na-germanski-firmi-podrazbira-se-na-tezi-v-turtsiya.html", "text": "Президентът на Турция и генерален председател на управляващата Партия на справедливостта и развитието (ПСР) направи изявления за последното напрежение в отношенията с Германия, предаде информационната агенция Догу хабер ажансъ (ДХА). Това стана по време на днешното редовно заседание в Меджлиса на парламентарната група на ПСР. „Виждаме, че германските фирми са по-умни от техните политици. Идващите от бизнес средите сигнали показват, че новите инвестиции продължават без прекъсване. Няма нито разследване, нито преследване - на която и да е германска фирма в Турция. Това е една лъжа и нейната цел е отклоняване на вниманието”, посочва още Ердоган, цитиран от ДХА. Георги Димов", "date": "2017.07.25", "title": "ДХА: Ердоган: Няма разследване на германски фирми; подразбира се – на тези в Турция"}
{"url": "http://www.focus-news.net/news/2017/07/25/2419192/pleven-89-godishna-zhena-e-stanala-zhertva-na-telefonna-izmama-s-blizo-7-000-leva.html", "text": "Възрастна жена е станала жертва на телефонна измама. Сигналът от нейна съседка бил подаден на 24 юли  в 17.20 часа.  На домашния телефон на 89-годишната жена се обадил непознат и се представил за началник от полицията в района. Това съобщиха от пресцентъра на МВР. Под предлог, че съвместно с внука й ще участват в залавянето на телефонни измамници, я е въвел в заблуждение, че е необходима сума пари. В резултат на това 89-годишната на три пъти е хвърляла пари в пликове през прозореца на апартамента си в Плевен - около 12  часа  - 250 лв., около 14 часа - сумата от 4 860 лв. и около 15 часа - още 1 860 лв., общо 6 970 лева. Местопроизшествието е посетено от полицейски служители, уведомен е дежурен прокурор. Образувано е досъдебно производство за престъпление по чл.209, ал.1 от НК.", "date": "2017.07.25", "title": "Плевен: 89-годишна жена е станала жертва на телефонна измама с близо 7 000 лева"}
{"url": "http://www.focus-news.net/news/2017/07/25/2419215/sport-tenis-legendata-marvin-rouz-pochina-na-87-godishna-vazrast.html", "text": "Тенис легендата Мървин Роуз почина на 87-годишна възраст, съобщиха във вторник от Австралийската федерация по тенис. \r\nНай-големите си успехи Роуз постига през 50-те години на миналия век: през 1954 г. той печели „Аустрелиън Оупън“, а през 1958 г. става победител на Откритото първенство на Франция. Австралиецът има и редица титли на двойки при мъжете, една от които е от „Уимбълдън“. \r\nСлед края на състезателната си кариера Роуз става треньор, като по-известните негови възпитаници са Маргарет Корт, Били Джийн Кинг и Аранча Санчес-Викарио.", "date": "2017.07.25", "title": "Спорт: Тенис легендата Мървин Роуз почина на 87-годишна възраст"}
{"url": "http://www.focus-news.net/news/2017/07/25/2419216/margarita-georgieva-ekspert-belasitsa-pritezhava-spetsifichen-mikroklimat-s-dobri-usloviya-za-razvitie-na-darvesna-rastitelnost.html", "text": "Беласица притежава специфичен микроклимат с добри условия за развитие на дървесна растителност. Това каза за Радио „Фокус“ - Пирин Маргарита Георгиева, експерт „Връзки с обществеността“ в Дирекция Природен парк „Беласица“. Планинският корпус на Беласица изпълнява преградно-защитни функции и формира специфично климатично разнообразие, както и неповторимите климатични условия на Петричката котловина. По думите й, най-характерната и специфична черта на района е взаимното влияние на проникващото по долината на река Струма средиземноморско течение с континенталното, проникващо от север. „По-голямо значение за климата на района има близостта до Средиземно море, чието влияние се проявява силно по територията на целия район. Зимата в района е мека с валежи повече от дъжд, но се задържа и трайна снежна покривка. Средната януарска температура се движи от 2 до 15 градуса, като при много резки застудявания температурата може да достигне и до -19 градуса“, допълни Георгиева. Лятото в по-ниските части е топло, а в по-високите е умерено топло, като средната юнска температура е около 21 градуса. Георгиева каза още, че характерен елемент в климатичните условия главно за по-високите и откритите части на планината са честите и силни ветрове.\r\nНатали СТЕФАНОВА", "date": "2017.07.25", "title": "Маргарита Георгиева, експерт: Беласица притежава специфичен микроклимат с добри условия за развитие на дървесна растителност"}
{"url": "http://www.focus-news.net/news/2017/07/25/2419217/korneliya-ninova-bsp-intervyuto-na-gergov-e-primer-za-zadkulisie-i-da-mi-struva-po-ranshkoto-otstranyavane-ot-posta-shte-prodalzha-usiliyata-si-sreshtu-paralelnata-darzhava.html", "text": "Интервюто на Георги Гергов е най-добрия пример за задкулисие – и да ми струва „по-раншкото“ отстраняване от поста, ще продължа усилията си срещу паралелната държава. Това каза лидерът на БСП Корнелия Нинова във връзка с интервю на Георги Гергов, който заяви в телевизионния ефир, че тя трябва да си ходи от поста „по-раншко“ и че неговата лична амбиция е била коалиция между БСП и ГЕРБ, предаде репортер на Агенция „Фокус“.  „Голям, сериозен и политически въпрос. Вчерашното интервю на Георги Гергов е най-добрият пример за паралелна държава и за задкулисие, срещу което се обявих на Конгреса, на който бях избрана\", заяви Нинова. Тя добави че екипът й и след това  в цялата предизборна кампания са се борили срещу това.  Във връзка с обявеното от Георги Гергов, че е имал лична амбиция за коалиция между ГЕРБ и БСП, Нинова заяви: „Има решение на легитимните органи на партията Националния съвет и Изпълнителното бюро, че няма да правим коалиция с ГЕРБ. Член на ръководството без да е упълномощаван е водил разговори по негово признание и то няколко пъти с лидер на нашия политически опонент за такава коалиция. Каквото и да ми струва на мен лично, на екипа ми. Дори и „по-рашнкото“ ми отстраняване да ми струва, ще продължа с всички сили усилията си срещу паралелната държава“, заяви лидерът на БСП.  „Ако искаме да променим държавата, трябва да започнем от себе си, да сложим край на задкулисието, на нерегламентираните договорки. Първо да дадем личен пример“, каза Нинова. Във връзка с казаното от Гергов, че Нинова е ходила инкогнито на среща в Пловдив, лидерът на БСП посочи, че това го слага в графата „шеги“.  Тя припомни, че всички медии са публикували още през април, че Пловдивската организация на БСП я кани на среща за разговори.  „Аз откликнах на това открито писмо и отидох на тази среща. Какво инкогнито има да отидеш на публична покана пред 60 човека? За компенсации и дума не е ставало. Ако исках да правя компенсации - щях да се възползвам от решението на ВСС“, заяви Нинова. Тя посочи, че няма връщане назад и че  въпросът с Гергов е приключил. \r\nДеница КИТАНОВА", "date": "2017.07.25", "title": "Корнелия Нинова, БСП: Интервюто на Гергов е пример за задкулисие – и да ми струва „по-раншкото“ отстраняване от поста, ще продължа усилията си срещу паралелната държава"}
{"url": "http://www.focus-news.net/news/2017/07/25/2419218/razgrad-narodniyat-predstavitel-ot-gerb-desislava-atanasova-nagradi-pobediteli-v-kulinaren-konkurs.html", "text": "Народният представител от ГЕРБ Десислава Атанасова награди участниците в кулинарния конкурс за домашно приготвено кисело мляко в Разград. Това съобщиха от пресцентър на ПП ГЕРБ. Конкурсът се проведе в емблематичния квартал „Варош” и е част от традиционния Панаир на киселото мляко и Фестивал на народните традиции и художествени занаяти в Разград. Той се провежда за 16-ти пореден път в областния център под патронажа на Община Разград и е уникален по рода си събор на Балканите. \r\nИдеята на фестивала е да популяризира народните традиции, сред които е приготвянето на домашно кисело мляко по стара рецепта. Продължава три дни и е наситен с богата програма. Всеки ден се провеждат конкурси, презентации, фолклорни и кулинарни шоута.", "date": "2017.07.25", "title": "Разград: Народният представител от ГЕРБ Десислава Атанасова награди победители в кулинарен конкурс"}
{"url": "http://www.focus-news.net/news/2017/07/25/2419219/burgas-ustanoveni-sa-malki-topcheta-ot-vtvarden-mazut-na-plazhovete-v-nesebar-i-ravda.html", "text": "Спешна проверка след сигнали за замърсяване с мазут на южния плаж в Несебър и централния в Равда направи екип на РИОСВ-Бургас, Регионалната лаборатория към Изпълнителната агенция по околна среда и Морска администрация – Бургас. Обходена е цялата плажна ивица и е установено наличие на малки топчета от втвърден мазут, на места примесен с водорасли. Според очевидци топчетата са започвали да се появяват на пясъка след 15.00 часа вчера. Това съобщиха от пресцентъра на РИОСВ-Бургас.\r\nМорската вода е видимо чиста, без опалесценция. От лабораторията са взети водни проби, които ще бъдат анализирани по показател нефтопродукти.\r\nЗа резултатите ще бъде уведомена Регионална здравна инспекция-Бургас.\r\nНа концесионерите на всички плажове е дадено предписание за незабавно почистване на плажната ивица, което да  продължи до пълното отстраняване на замърсяването.\r\nОт РИОСВ-Бургас припомнят, че първото замърсяване тази година беше през юни на плажа на Обзор и се предполага, че морското течение го разнася по крайбрежието на Южното Черноморие. На 19 юли сигнал беше подаден за плажа на Синеморец, Община Царево. Тогава от Морска администрация - Бургас съобщиха, че вероятната причина е старо замърсяване извън териториални води на България, което било изхвърлено на брега от силния вятър и бурното море.", "date": "2017.07.25", "title": "Бургас: Установени са малки топчета от втвърден мазут на плажовете в Несебър и Равда"}
{"url": "http://www.focus-news.net/news/2017/07/25/2419220/vratsa-rayonna-prokuratura-kozloduy-predade-na-sad-obvinyaem-za-iznudvane.html", "text": "Районна прокуратура – Козлодуй внесе за разглеждане в съда обвинителен акт срещу Б.Илиев за изнудване с цел имотна облага, съобщиха от пресцентъра на Апелативна прокуратура – София. \r\nОбвиняемият Илиев е осъждан, като срещу него има висящо и неприключено в Окръжен съд – Враца дело за убийство. Известен е като личност с висока степен на обществена опасност, познат е на органите на МВР и поддържа връзки с криминално проявени лица от региона. \r\nПострадалият Т.Т. се познавал с обвиняемия Илиев, като през м. ноември 2016 г. го помолил за паричен заем в размер на 200 лв., поради нужда от средства за лечение. Исканата сума му била дадена с условие за погасяването ѝ в срок от една седмица и лихва от 200 лв. \r\nПострадалият не успял да се издължи в срок и му занесъл едно прасе с намерението да го даде на Илиев и впоследствие сумата за него да бъде приспадната от задължението. Заемодателят го взел, като оценил животното за сумата от 80 лв. В същото време той заявил на длъжника, че поради просроченото задължение ще трябва всяка седмица да му дава по 200 лв. Това условие два пъти било изпълнено от пострадалия. \r\nСлед тези събития обвиняемият Илиев срещнал на улица жената, с която Т.Т. живеел на съпружески начала, и съобщил, че заради закъснението на погасяване на заема му дължат до м. март 2017 г., на всяко 25-то число, да изплащат сумата от 300 лв. В противен случай „ще бъдат пребити от синовете му“. \r\nБабата на пострадалия Т. му дала дебитната си карта, по която получавала пенсия от 160 лв. месечно, която той предал на Илиев, за да тегли сумата от банкомата, за да погасява задължението си. \r\nНяколко дни по-късно бащата на пострадалия се видял с Илиев и му съобщил, че няма да му се дават повече пари за задължението, тъй като са дали достатъчно и да остави сина му на мира. \r\nНа 26.12.2016 г. сутринта пред дома на пострадалия Т.Т. спрял автомобил, от който излезли обвиняемият Илиев с двамата му синове, които носели по една метална тръба и отправяли заплахи на висок глас. След предупреждение от страна на стопаните, че ще се обадят в полицията, тримата се оттеглили. На местопроизшествието пристигнал полицейски патрул, който установил случилото си и извършил действия по издирването на извършителите с цел предупреждение. \r\nСледващите дни изнудването продължило чрез обаждания по мобилен телефон, както на пострадалия, така и на негов роднина, за което Т.Т. съобщил в полицията. \r\nНа 28.12.2016 г. пострадалият Т., при полицейско наблюдение, предал на Илиев сумата от 200 лв., след което Илиев, заедно със сина му, били задържани от органите на реда. \r\nВ хода на досъдебното производство обвиняемият не се признава за виновен в това, че чрез сила и заплашване принудил пострадалия мъж да му плати сумата от 860 лв. за даден от него заем в размер на 200 лв. \r\nПредстои насрочване на делото от съда.", "date": "2017.07.25", "title": "Враца: Районна прокуратура – Козлодуй предаде на съд обвиняем за изнудване"}
{"url": "http://www.focus-news.net/news/2017/07/25/2419208/korneliya-ninova-bsp-absolyutno-nepriemlivo-e-da-se-opredelya-pravoto-na-svobodno-sdruzhavane-na-raboteshtite-hora-kato-vredno-za-darzhavata-i-za-ikonomikata.html", "text": "Правителството на Борисов взриви тристранния диалог – премиерът и министрите да заявят споделят ли мнението на работодателите, че работниците са търтеи. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“.  \"Казвам правителството, защото вицепремиер от правителството Валери Симеонов  и депутата  от ГЕРБ Менда Стоянова заеха позицията на страната на работодателите за отмяна на клас \"прослужено време\", коментира Нинова и обърна внимание, че Бойко Борисов се е срещнал със синдикатите и е заел тяхната страна. По думите й това блокира социалния диалог, където трябва да се вземат най-важните решения за доходите на хората. Според нея това блокира и социалната държава. „За нас е непонятно как вече те ще седнат на една маса и ще вземат отговорни решения“, обясни лидерът на БСП. „Абсолютно неприемливо е за нас да се определя правото на свободно сдружаване на работещите хора като вредно за държавата и за икономиката. Това е посегателство върху основно право на работещите хора“,  заяви Корнелия Нинова. По думите й това е право не само в България, а в цял свят.  Нинова заяви, че БСП не приема определението за работещите хора като търтеи. „Миньорите от Бобов дол, които си чакат заплатите неопределено време и работят при нечовешки условия на труд – търтеи ли са?“, попита Нинова. Тя заяви, че БСП е категорично за защита на правата на хората и против изразеното мнение да не се сдружават. Нинова обясни, че вече не е достатъчно да се смири тона. „Тристранният диалог е взривен и трябва всеки да се заяви с много ясна политическа позиция“, посочи Нинова. \r\nДеница КИТАНОВА", "date": "2017.07.25", "title": "Корнелия Нинова, БСП: Абсолютно неприемливо е да се определя правото на свободно сдружаване на работещите хора като вредно за държавата и за икономиката"}
{"url": "http://www.focus-news.net/news/2017/07/25/2419214/kyustendil-rayonna-prokuratura-dupnitsa-e-obrazuvala-dosadebno-proizvodstvo-sreshtu-politsaya-strelyal-po-kriminalno-proyaven-mazh-koyto-go-e-napadnal-s-nozh.html", "text": "Районна прокуратура – Дупница образува досъдебно производство срещу полицейски служител от Районното управление за причиняване на средна телесна повреда при изпълнение на службата. Това съобщиха от пресцентъра на . На 24 юли 2017 г., около 15.30 ч., служител на Районно управление на МВР - Дупница посетил адрес в града, на ул. „Саморанско шосе“, за връчване на призовка. Излезлият от дома - криминално проявеният С. М., нападал служителя на реда, като извадил нож и започнал да го размахва. Полицаят извадил служебният си пистолет, произвел предупредителен изстрел във въздуха, след което стрелял в краката на М. \r\nКуршумът преминал през меките тъкани на дясното му бедро и се забил в лявата подбедрица на мъжа, причинявайки средна телесна повреда, изразяваща се в трайно затрудняване на движението на долен ляв крайник. На пострадалия С. М. била оказана спешна медицинска помощ, след което той бил транспортиран във ВМА-София. \r\nВ хода на образуваното от РП-Дупница досъдебно производство са извършени всички възможни първоначални следствени действия – оглед на местопроизшествие, разпити на свидетели, взети кръвни проби за наличие на алкохол и наркотични вещества от участващите в инцидента. Полицейският служител е предал доброволно служебния си пистолет за назначаване на експертиза. \r\nРазследването на случая се извършва от следовател при Окръжна прокуратура – Кюстендил под надзора на Районната прокуратура в Дупница.", "date": "2017.07.25", "title": "Кюстендил: Районна прокуратура – Дупница е образувала досъдебно производство срещу полицая, стрелял по криминално проявен мъж, който го е нападнал с нож"}
{"url": "http://www.focus-news.net/news/2017/07/25/2419223/ibna-v-bryuksel-startira-politicheski-dialog-na-visoko-ravnishte-mezhdu-es-i-turtsiya.html", "text": "Върховният представител на ЕС по въпросите на външните работи и политиката на сигурност Федерика Могерини и комисарят по въпросите на европейската политика на добросъседство и преговорите за разширяване Йоханес Хан организират политическия диалог на високо равнище между ЕС и Турция в Брюксел, предава Independent Balkan News Agency.\r\nТурция е представлявана от министъра на външните работи Мевлют Чавушоглу и министъра по европейските въпроси Омер Челик. \r\nСтраните ще обсъдят отношенията между Брюксел и Анкара и ще разговарят за общите предизвикателства, по-специално по отношение на регионални и международни въпроси. Диалогът ще бъде последван от съвместна пресконференция.Тереза Герова", "date": "2017.07.25", "title": "IBNA: В Брюксел стартира политически диалог на високо равнище между ЕС и Турция"}
{"url": "http://www.focus-news.net/news/2017/07/25/2419224/varna-shte-bade-domakin-na-natsionalna-dobrovolcheska-sreshta-lyato-bez-risk.html", "text": "Варна ще бъде домакин на Национална доброволческа среща „Лято без риск“, която ще се проведе на 26 и 27 юли. Това съобщи за Радио „Фокус“ – Варна Светлана Коева, директор на дирекция „Превенции” към Община Варна. Събитието се осъществява под патронажа на Кмета на Община Варна и е част от програма „Варна - Младежка Европейска столица – 2017“. Организатори на доброволческата среща са Община Варна, дирекция „Превенции“, съвместно с Общинския съвет по наркотичните вещества, Местната комисия за борба с трафика на хора, Консултативния съвет по превенция на ХИВ/СПИН и Общинската комисия за борба срещу противообществените прояви на малолетните и непълнолетните. Във форума ще участват над 100 доброволци от община Варна и страната – ученици на възраст 15–18 години, ползващи подхода „връстници обучават връстници“ и ангажирани с дейности по превенция на рисковото поведение сред младите хора. В рамките на Националната доброволческа среща, младежите ще обменят опит и знания със свои връстници, ще планират и проведат превантивно-информационна кампания „Лято без риск“ сред жителите и гостите на гр. Варна.\r\nСрещата ще бъде открита от Тодор Иванов, зам.-кмет на Община Варна, и Петър Манчев – зам. областен управител. Участие ще вземат Камелия Димитрова – секретар на Националната комисия за борба с трафика на хора, и д-р Пламен Попов – директор на Националния център по наркомании. В събитието ще участват и 30 експерти от Общинските съвети по наркотичните вещества във Варна и страната, както и представители на местни комисии за борба срещу противообществените прояви на малолетните и непълнолетните от област Варна.\r\nВ рамките на срещата ще се проведе и кампанията „Лято без риск“, която ще бъде в направленията „Синьо сърце“ – по повод 30 юли – Международен ден за борба с трафика на хора, „Кажи „Не“ на дрогата!“, „Не шофирай, ако си пил!“ и  „Пазя себе си, пазя и теб!“ – за опасностите, които крие рисковото сексуално поведение.\r\nМарияна ВАЛЕНТИНОВА", "date": "2017.07.25", "title": "Варна ще бъде домакин на Национална доброволческа среща „Лято без риск“"}
{"url": "http://www.focus-news.net/news/2017/07/25/2419228/vitseprezidentat-iliyana-yotova-shte-uchastva-v-yubileynata-godishna-konferentsiya-na-asotsiatsiyata-na-balgarskite-uchilishta-v-chuzhbina.html", "text": "На 26 юли вицепрезидентът Илияна Йотова ще участва в юбилейната годишна конференция на Асоциацията на българските училища в чужбина, съобщиха от прессекретариата на държавния глава.   \r\nФорумът ще се проведе в СУ „Св. Климент Охридски“ под надслов „10 години Асоциация на българските училища в чужбина – възродител и посланик на съвременна България по света 2007-2017“.", "date": "2017.07.25", "title": "Вицепрезидентът Илияна Йотова ще участва в юбилейната годишна конференция на Асоциацията на българските училища в чужбина"}
{"url": "http://www.focus-news.net/news/2017/07/25/2419226/kmetat-na-sofiya-yordanka-fandakova-shte-proveri-izpalnenieto-na-preustroystvo-na-sgradata-na-staroto-uchilishte-v-kv-boyana-v-detska-gradina-na-26-yuli-2017-g.html", "text": "На 26 юли 2017г. от 12.30 часа кметът на София Йорданка Фандъкова и кметът на район „Витоша“ Теодор Петков ще проверят изпълнението на преустройство на сградата на старото училище в кв. \"Бояна\" в детска градина за две групи. Това съобщиха от пресцентъра на Столична община. Сградата се намира в кв.“Бояна“  на кръстовището на ул.“Брезовица“ и ул.“Боянско езеро“. \r\nЗа журналисти е осигурен транспорт от 11.45 ч. от ул. “Московска“ 33.", "date": "2017.07.25", "title": "Кметът на София Йорданка Фандъкова ще провери изпълнението на преустройство на сградата на старото училище в кв. \"Бояна\"  в детска градина на 26 юли 2017 г."}
{"url": "http://www.focus-news.net/news/2017/07/25/2419221/faz-redzhep-tayip-erdogan-obvini-germaniya-v-shpionazh.html", "text": "В Турция пропагандата срещу Германия продължава. Канцлерът Ангела Меркел е сравнявана с нацисткия фюрер Адолф Хитлер, а на активиста за защита на правата на човека Петер Щойдтнер бе приписана шпионска дейност, коментира националният ежедневник Die Frankfurter Allgemeine Zeitung.\r\n„Не позволявате на президента и министрите на Турция да говорят във вашата страна. Но агентите ви идват тук, заиграват се в хотелите и разделят страната ми“, заяви Ердоган в реч пред парламентарната фракция на „Партия на справедливостта и развитието“ в Анкара. \r\nПетер Щойдтнер, шведски писател и още осем други правозащитници бяха арестувани от турската полиция на 5 юли. Те са обвинени в подпомагане на терористична организация. За седем от десетте обвинени, включително германския активист, е наложен мярка арест.Тереза Герова", "date": "2017.07.25", "title": "FAZ: Реджеп Тайип Ердоган обвини Германия в шпионаж"}
{"url": "http://www.focus-news.net/news/2017/07/25/2419231/makfaks-makedoniya-kak-tamnoto-minalo-na-albaniya-se-prevrashta-v-pechelivsh-turizam.html", "text": "Как тъмното минало може да бъде трансформирано в печеливш туризъм, може да бъде видяно в Тирана, където дори и при липсата на истински атракции се създават приказки, които да бъдат разказани на онези, които посещават страната, коментира македонската информационна агенция \"Макфакс\".\r\nТова, което някога бе синоним на политическите и материални бедствия в страната, сега се превърнато в чар на отминалите времена. Един от примерите в това отношение е новооткритият бункер в центъра на Тирана. В него може да се види подземно скривалище на тайните служби „Сигурими“, където са затваряни и изтезавани противници на режима. \r\nТова е вторият бункер в Тирана от времето на Енвер Ходжа, който стана достъпен за обществеността от февруари тази година. Убежището на диктатора, разположено на хълм в близост до албанската столица, функционира като музей от 2014 г. насам. \r\nВ бункера може да бъдат видяни кабинети, стаи за разпит, затворнически килии, стаи с изложени анонимни писма срещу режима и архиви от подслушванията. Интерес представлява и подземен изход, който свързва съоръжението директно със сградата на Министерството на вътрешните работи. \r\nВътре има и кабинет, в който е работил и самият Енвер Ходжа. Помещението, в което са изложени снимки на всички министри на вътрешните работи от мрачния период, е защитено с няколко бетонни врати.  \r\nДвата бункера, достъпни за туристите, са само част от общо седем хиляди подобни съоръжения, които са построени в страната за четирите десетилетия, в които Енвер Ходжа е бил на власт (1941-1985 г.).Тереза Герова", "date": "2017.07.25", "title": "\"Макфакс\" (Македония): Как тъмното минало на Албания се превръща в печеливш туризъм"}
{"url": "http://www.focus-news.net/news/2017/07/25/2419227/veliko-tarnovo-zam-kmetat-prof-georgi-kamarashev-posreshtna-uchastnitsite-v-20-tiya-mezhdunaroden-folkloren-festival.html", "text": "Зам.-кметът на Велико Търново проф. Георги Камарашев посрещна участниците в 20-тия Международен фолклорен фестивал, предаде репортер на Радио „Фокус“ – Велико Търново. Срещата се състоя в Ритуалната зала на Общината. На нея присъстваха представители на всички осем състава, които участват във фестивала: Аржентина, Грузия, Египет, Колумбия, о-в Мавриций, Перу, Сърбия, Чили и България. Всички те изказаха благодарността си, че участват в престижното събитие и че се намират в красив град като Велико Търново. Участниците подариха на ръководството на Общината традиционни сувенири от своите страни. Сред интересните подаръци бяха грузински меч, статуетка на изчезналата птица Додо, подарена от участниците от остров Мавриций и фигура на бик, носеща надежда за по-добри времена и благоденствие, подаренa от състава от Перу. Участниците написаха своите пожелания в книгата, която съхранява послания от всички групи, участвали в Международния фолклорен фестивал през 20-те години. Организаторите подариха на съставите макет на крепостта „Царевец“, последния документален филм за Велико Търново „Велико Търново в сърцето на историята“ и филм за Аудио-визуалния спектакъл „Звук и светлина“.\r\nПрезидентът на Международния фолклорен фестивал Емил Павлов връчи на ръководството на Община Велико Търново плакет с логото на Фестивала, изработен от планински кристал.\r\nКонцертите от Международния фолклорен фестивал продължават всяка вечер до 29 юли в Летния театър в парк „Марно поле“ от 20.00 часа. Входът е свободен. На 29и юли от 11.00 часа в „Итерхотел“ – Велико Търново ще се състои Международна научна конференция „Нематериалното културно наследство - приемственост между поколенията, опазване и предаване, ролята на „старите поколения“ и „новите поколения“ – добри практики“. Ще бъдат представени четири лекции и ще се проведе обсъждане по темата. За лектори са поканени водещи специалисти работещи в областта на опазването на нематериалното културно наследство. Сред тях са проф. д-р Милчо Василев – Ректор на Академия за музикално, танцово и изобразително изкуство в град Пловдив; Лъчезария Павлова – хореограф, дългогодишен преподавател в 144 СОУ – град София, и художествен ръководител на ФК “Танец“ – София; Мариан Василев – преподавател в Национално училище за танцово изкуство – град София, и главен художествен ръководител на ПФА „Заря“ град Правец и Марияна Проданова – експерт.\r\nОрганизатори на Фестивала са Фондация „Международни фолклорни фестивали”, Община Велико Търново и Националната секция на CIOFF (Международен съвет на организаторите на фестивали за фолклор и традиционни изкуства) в България.\r\nНадежда КРЪСТЕВА", "date": "2017.07.25", "title": "Велико Търново: Зам.-кметът проф. Георги Камарашев посрещна участниците в 20-тия Международен фолклорен фестивал"}
{"url": "http://www.focus-news.net/news/2017/07/25/2419229/tsvetan-tsvetanov-plamen-manushev-oglavyava-gerb-dobrich.html", "text": "Народният представител Живко Мартинов напуска парламента по собствено желание, каза пред журналисти в Добрич заместник-председателят на ГЕРБ и председател на парламентарната група на партията Цветан Цветанов. Това съобщиха от пресцентъра на ПП ГЕРБ. „Благодаря му за тази постъпка, защото по този начин се пресичат опитите да бъде хвърлено петно както върху ГЕРБ, така и върху името на премиера”, каза още Цветанов и заяви, че още утре в НС ще бъде гласувано освобождаването на Живко Мартинов. Цветанов лично съобщи решението пред представители на областното и общинските ръководства на партията. Той направи анализ на състоянието на организацията в област и град Добрич, като припомни, че именно тук е бил най-слабият резултат на партията на местните, а след това и на президентските избори.\r\n„Нашето желание е в следващите месеци да се работи за възраждането на организацията, за нейното заздравяване и стабилизиране, да се върне доверието на хората, за да започнем да се готвим за предстоящите местни избори”, подчерта заместник-председателят на ГЕРБ.\r\nТой представи новото, временно ръководство на структурите на ГЕРБ в област Добрич, които в следващите няколко месеца трябва да направят анализ на състоянието на структурите и да подготвят избора на ново редовно ръководство през есента. Областен ръководител става вицеадмирал Пламен Манушев, депутат от ГЕРБ от добрички многомандатен район. За общински ръководител e определен Красимир Николов, който в момента е заместник-областен ръководител.\r\n„За да има приемственост запазваме общинските ръководители на общините в областта”, обясни Цветанов.\r\n„Силата на ГЕРБ е в нейната откритост и прозрачност. Ние никога не сме допускали поведение, което влиза в разрез със закона и морала. ГЕРБ никога не е толерирал поведение, което да хвърля петно върху партията, както се опитват някои хора”, заяви той.", "date": "2017.07.25", "title": "Цветан Цветанов: Пламен Манушев оглавява ГЕРБ-Добрич"}
{"url": "http://www.focus-news.net/news/2017/07/25/2419212/vitsepremierat-ekaterina-zaharieva-v-sarbiya-es-nyama-da-e-palnotsenen-i-zavarshen-bez-palnopravno-chlenstvo-na-stranite-ot-zapadnite-balkani.html", "text": "ЕС няма да е пълноценен и завършен без пълноправно членство на страните от Западните Балкани. Това каза вицепремиерът и министър на външните работи Екатерина Захариева след среща с  министъра на външните работи на Р Сърбия Ивица Дачич, предаде специалният пратеник на Агенция „Фокус“ в Белград. Захариева подчерта, че за близо два месеца с Дачич са се срещали 5 пъти. „Имахме възможност по различни формати да  се видим 5 пъти, така трябва и да бъде. Благодаря за гостоприемството и искрените разговори“, заяви Захариева. \r\n\"Започвам обиколката на Западните балкани от Белград, исках това да се случи преди Председателството, защото един от основните приоритети и фокус на триото е разширяване на Западните Балкани. Вярваме, че ЕС няма да е пълноценен и завършен без пълноправно членство на страните от Западните Балкани“, коментира тя.\r\nОчаквайте подробности.\r\nМариела РУСЕВА", "date": "2017.07.25", "title": "Вицепремиерът Екатерина Захариева в Сърбия: ЕС няма да е пълноценен и завършен без пълноправно членство на страните от Западните Балкани"}
{"url": "http://www.focus-news.net/news/2017/07/25/2419222/vitsepremierat-ekaterina-zaharieva-v-sarbiya-es-e-sayuz-na-mir-i-tsennosti-gotovi-sme-da-spodelim-opita-i-greshkite-si-po-vreme-na-nashiya-integratsionen-protses.html", "text": "ЕС е съюз на мир и ценности, готови сме да споделим опита и грешките си по време на нашия интеграционен процес. Това каза  вицепремиерът и министър на външните работи на България Екатерина Захариева след среща с министъра на външните работи на Р Сърбия Ивица Дачич, предаде специалният пратеник на Агенция „Фокус“ в Белград. „Вярваме, че ЕС няма да е пълноценен и завършен без пълноправно членство на страните от Западните Балкани. Това е единствената възможност за развитие, за работещи институции, мир, икономически просперитет“, коментира министър Захариева.\r\n„Призивът ни е - помогнете ни, за да ви помогнем.  Трябва да имаме ясен план за всяка една от държавите. Искаме да имаме ясен план заради гражданите на Сърбия“, поясни Захариева и допълни, че присъединяването към ЕС може да не стане в следващите 2-3 години, но младите в Сърбия трябва да имат ясна перспектива.\r\n„Искам да ви уверя, че всички усилия и реформи, дори и тежки, си струват повече отколкото очаквате“, каза още Екатерина Захариева и даде за пример приемането на България в ЕС. По думите й БВП на страната преди присъединяването й в ЕС е бил около 25 млрд. лв., а сега е към 92 млрд., доходите са се увеличили с 4 пъти, безработицата е около 7%, а на места и по-малка. „Това показва какво направи ЕС и членството ни там. 14 млрд. лв. само за 10 години от фондовете“, каза още тя. По думите й с европейската солидарност са построили десетки училища, пътища, болници.\r\n„ЕС е съюз на мир и ценности. Истината е, че ние сме готови с всякаква експертна помощ, за да споделим опита и грешките си по време на интеграционния процес“, добави Захариева. \r\nВъншният ни министър подчерта, че двустранните отношения на двете страни са много добри. По думите й с Дачич са разговаряли за учебниците на българското  малцинство, за финансиране на медии на майчин език. „Тези неща не трябва да хвърлят сянка върху взаимоотношенията ни“, добави тя. „Външната политика не е само политика на срещи на високо ниво, тя трябва да показва как допринасяме за по-добрия живот на гражданите“, поясни Екатерина Захараиева.\r\nТя съобщи, че се работи за провеждане на бизнес форум в Ниш. „770 млн. евро е стокообменът между България и Сърбия, ще стане по-добър като завършим коридор номер 10. Плановете ни са да обявим поръчка за строителство на магистрала София-Ниш до края на годината или началото следващата, ако няма жалби строежът може да започне следващата година“, заяви Захариева.\r\nВицепремиерът Захариева обърна внимание и на това, че  има увеличение на туристите от България към Сърбия и обратно. „28% от България към  Сърбия, 8 % от Сърбия към България. Убедена съм, че цифрите ще са по-впечатляващи, след като завършим магистралата“, подчерта тя.\r\nВъв връзка с енергийната сигурност на Европа, Захариева заяви, че няма как да се завърши без енергийната сигурност на Балканите. \r\nМариела РУСЕВА", "date": "2017.07.25", "title": "Вицепремиерът Екатерина Захариева в Сърбия: ЕС е съюз на мир и ценности, готови сме да споделим опита и грешките си по време на нашия интеграционен процес"}
{"url": "http://www.focus-news.net/news/2017/07/25/2419234/voennosluzheshti-ot-vvs-izpalniha-uspeshno-zadacha-po-okazvane-na-pomosht-po-pogasyavane-na-pozharite-v-republika-cherna-gora.html", "text": "В периода от 19 до 24 юли 2017 г. 11 военнослужещи и вертолет Ми-17 от авиобаза „Крумово“ от състава на Военновъздушните сили (ВВС) се включиха в гасенето на пожари на територията на Република Черна гора. По време на участието си двата екипажа изпълниха общо 170 захода и обляха терена с приблизително 430 тона вода, като прекараха във въздуха над 26 часа. Това съобщиха от пресцентъра на Министерството на отбраната.\r\nБългарските военнослужещи се включиха в пожарогасенето още в първия ден след пристигането си в Подгорица, като на 19 юли започнаха работа в 15.30 ч. местно време и направиха 10 захода за хвърляне на вода. Последната изпълнена задача беше непосредствено преди заминаването за България. На 24 юли екипажите направиха 32 захода за хвърляне на вода, приключиха работа в 14.50 ч. местно време и потеглиха към България, като снощи се прибраха в авиобаза „Крумово“.\r\nПрез цялото време работата им е била затруднявана от голямата денивелация на терена в района на Подгорица, но благодарение на високия си професионализъм българските военнослужещи изпълниха успешно поставената задача.\r\nСъставите на двата екипажа са: подполковник Димитър Павлов, командир на екипаж; капитан Александър Славчев, втори пилот; майор Ангел Нонин и офицерски кандидат 2-ри клас Алексей Каменов, бордни инженери и майор Йордан Йорданов, командир на екипаж; майор Александър Цанков, втори пилот; капитан Игнат Мечев и офицерски кандидат 2-ри клас Георги Петров, бордни инженери, както и оръжейници - капитан Димитър Пампоров, старши сержант  Владимир Георгиев и младши сержант Николай Запрянов.", "date": "2017.07.25", "title": "Военнослужещи от ВВС изпълниха успешно задача по оказване на помощ по погасяване на пожарите в Република Черна гора"}
{"url": "http://www.focus-news.net/news/2017/07/25/2419213/srabskiyat-vanshen-ministar-ivitsa-dachich-balgariya-e-mnogo-vazhna-darzhava-za-sarbiya-otnosheniyata-ni-sa-na-visoko-nivo.html", "text": "България е много важна държава за Сърбия, отношенията ни са на високо ниво. Това каза министърът на външните работи на Р Сърбия Ивица Дачич след среща с вицепремиера и министър на външните работи на България Екатерина Захариева, предаде специалният пратеник на Агенция „Фокус“ в Белград. „Първо искам да изкажа голяма благодарност към моята драга приятелка Екатерина Захариева, която е на служебно посещение тук“, заяви Даичич. „България не само е много важна държава за Сърбия, тъй като има много близки неща между народите ни, имаме общи интереси. България през следващата година ще има голяма отговорност - ще председателства Съвета на ЕС, след Естония. В този смисъл желая да благодаря и да оценя, че отношенията ни са добри и стабилни, че има високо ниво на комуникация“, коментира Дачич. \r\nМариела РУСЕВА", "date": "2017.07.25", "title": "Сръбският външен министър Ивица Дачич: България е много важна държава за Сърбия, отношенията ни са на високо ниво"}
{"url": "http://www.focus-news.net/news/2017/07/25/2419230/ministar-vladislav-goranov-temata-klas-prosluzheno-vreme-ne-stoi-na-dneven-red-za-pravitelstvoto.html", "text": "Дебат за структурата и организацията на работната заплата, в това число и класа, ще се води в НСТС. Това, което заяви вицепремиера Симеонов, което и аз сега ще заявя е, че темата не стои на дневен ред за правителството днес. Няма забранени теми за дебат, внесена е от работодателските организации и ще се обсъди. Това каза министърът на финансите Владислав Горанов след среща с работодателски организации в Министерски съвет, предаде репортер на Агенция „Фокус“. „Прави впечатление, че поводът с допълнителните възнаграждения, по-известни като класове, събуди доста голяма дискусия, която в рамките на правителството не е била извеждана като приоритет на правителството на този етап“, обясни той. „Позицията ни е, че това не ни е основният приоритет, много по-важни неща имаме да решаваме“, заяви Владислав Горанов. „Разговорите бяха изключително конструктивни в посока на това, че обидите, личностните нападки, високият тон в ефир или зад камерите не е добрият начин за правене на социален диалог“, посочи той. „Помолихме представителите на работодателските организации, ще отправим апел и към синдикатите, да седнем в Националния съвет за тристранно сътрудничество и да върнем нормалния тон за дебат“, обясни финансовият министър. „Ясно е, че има теми, по които синдикатите и работодателските организации няма да се разберат, но съм сигурен, че това са те са хора с богат житейски опит и можем заедно да взимаме по-добри съвместни решения“, коментира Владислав Горанов. \r\nПредседателят на УС на Асоциацията на индустриалния капитал в България Васил Велев посочи, че срещата с управляващите е била по инициатива на работодателските организации, за да се обсъдят приоритетите в икономическото развитие на страната. „Макар и злободневният въпрос да бъде политиката по доходите и в частност т.нар. класове акцент на срещата бяха реформите, които подкрепяме в професионалното образование и висшето образование, за да подготвя образованието нужните на икономиката кадри“, обясни той.", "date": "2017.07.25", "title": "Министър Владислав Горанов: Темата клас „прослужено време“ не стои на дневен ред за правителството"}
{"url": "http://www.focus-news.net/news/2017/07/25/2419236/veliko-tarnovo-vremenno-dvizhenieto-e-v-edna-lenta-po-pat-ii-55-gurkovo-veliko-tarnovo-v-rayona-na-mishemorkov-han-poradi-otstranyavane-na-avariral-avtomobil.html", "text": "Временно движението е в една лента по път II-55 Гурково - Велико Търново (Проход на Републиката), в района на Мишеморков хан, поради отстраняване на аварирал автомобил. Това съобщиха от пресцентъра на Агенция \"Пътна инфраструктура\".", "date": "2017.07.25", "title": "Велико Търново: Временно движението е в една лента по път II-55 Гурково - Велико Търново, в района на Мишеморков хан, поради отстраняване на аварирал автомобил"}
{"url": "http://www.focus-news.net/news/2017/07/25/2419238/yambol-rabotnik-e-postradal-tezhko-pri-svlichane-na-izkop-v-atolovo.html", "text": "Работник е пострадал при свличане на земна маса на строителен обект в село Атолово, съобщиха от ОДМВР - Ямбол. Сигналът е постъпил на 24 юли, в 10:30 ч., на тел.112,  в оперативна дежурна част  на ОДМВР – Ямбол. Пострадалият 51-годишен мъж от Сливен е транспортиран и настанен за лечение в МБАЛ – Ямбол в тежко състояние, с  фрактури на ребра, с опасност за живота.  Установено е, че мъжът е извършвал строителни дейности в широк около 8 м и дълбок около 4 м изкоп, когато е бил затрупан от земна маса, свлякла се от едната страна на изкопа. На местопроизшествието е извършен оглед. По случая в РУ – Стралджа е образувано досъдебно производство. Уведомени са Ямболската районна прокуратура и Инспекцията по труда в Ямбол. Работата по случая продължава.", "date": "2017.07.25", "title": "Ямбол: Работник е пострадал тежко при свличане на изкоп в Атолово"}
{"url": "http://www.focus-news.net/news/2017/07/25/2419239/sport-andrey-kuznetsov-se-klasira-za-vtori-krag-na-turnira-v-hamburg.html", "text": "Андрей Кузнецов се класира за втория кръг на турнира в Хамбург, след като постигна победа над Пабло Куевас от Уругвай с 3:6, 7:5, 6:4 в мач, продължил два часа и три минути.\r\nСледващият съперник на руския тенисист ще бъде германецът Флориан Майер. Наградният фонд на турнира е 1,5 млн. евро.", "date": "2017.07.25", "title": "Спорт: Андрей Кузнецов се класира за втори кръг на турнира в Хамбург"}
{"url": "http://www.focus-news.net/news/2017/07/25/2419240/ek-spored-novo-prouchvane-evropeyskite-potrebiteli-vse-po-chesto-pazaruvat-onlayn-ot-drugi-darzhavi-ot-es.html", "text": "Изданието за 2017 г. на индекса на условията за потребителите показва, че все повече потребители в ЕС пазаруват онлайн и че доверието им в електронната търговия е нараснало, по-специално що се отнася до купуването онлайн от други държави от ЕС, се казва в прессъобщение от ЕК.\r\nТърговците на дребно обаче продължават да се въздържат от разширяване на дейностите си онлайн и да имат опасения по отношение на продажбите онлайн на потребители, намиращи се в други държави от ЕС. Тези опасения са свързани предимно с по-високия риск от измами и неплащане при трансграничните продажби и с различното данъчно законодателство, национално договорно право и правила за защита на потребителите. \r\nВъпреки че условията за потребителите като цяло са се подобрили след последното издание на индекса, равнищата на доверие, познаване и защита продължават да са много различни в отделните държави. \r\nКомисар Вера Йоурова,  отговаряща за правосъдието, защитата на потребителите и равенството между половете, заяви: „Приоритетът ми е да се подобри доверието на хората и на по-малките търговци на дребно в цифровия единен пазар. Потребителите вече са по-уверени, когато пазаруват в интернет. Осигурили сме за тях бърза процедура, чрез която да получат парите си обратно, ако нещо се обърка, дори когато купуват от друга държава. Сега предизвикателството е да се насърчат повече предприятия да отговорят на това нарастващо търсене.“", "date": "2017.07.25", "title": "ЕК: Според ново проучване европейските потребители все по-често пазаруват онлайн от други държави от ЕС"}
{"url": "http://www.focus-news.net/news/2017/07/25/2419241/kyustendil-za-obitatelite-na-kyustendilskiya-zoopark-neprekasnato-se-osiguryava-pryasna-voda.html", "text": "За обитателите на кюстендилския зоопарк се осигурява непрекъснато прясна вода. Това каза пред Радио „Фокус” – Кюстендил отговорникът за зоопарка в лесопарк „Хисарлъка” Петър Велков. Според него, тъй като повечето от отглежданите животни са топлолюбиви, нямат проблеми с по-високите температури през летните месеци. „Единствено сибирският тигър и мечката са по-капризни, но за тях сме осигурили басейни с вода и се адаптират. На всички животни питейната вода непрекъснато се сменя с нова”, каза Петър Велков. Според него някои от клетките имат и изолация, която води до по-ниска температура вътре в помещенията. „Нека да не забравяме, че животните се намират в лесопарка, където температурите са по-поносими”, каза Велков.\r\nВенцеслав ИЛЧЕВ", "date": "2017.07.25", "title": "Кюстендил: За обитателите на кюстендилския зоопарк непрекъснато се осигурява прясна вода"}
{"url": "http://www.focus-news.net/news/2017/07/25/2419232/rakovodstvoto-na-mvr-i-sindikatite-se-sporazumyaha-do-utre-da-badat-predstaveni-stanovishtata-za-razmera-za-dopalnitelnite-vaznagrazhdeniya-na-sluzhitelite.html", "text": "Ръководството на МВР и синдикатите се споразумяха до утре синдикалните организации да представят своите становища по предложени промени в Наредбата за размера за допълнителните възнаграждения за постигнати резултати на служителите. На днешния Съвет за социално партньорство присъства министърът на вътрешните работи Валентин Радев. Това съобщиха от пресцентъра на МВР. Ръководството на МВР предложи на синдикатите да обсъдят и постигнат споразумение преди 28 юли /петък/ , когато е крайният срок министърът да издаде своята заповед за изплащане на допълнителните парични възнаграждения за постигнати резултати. Предвижда се сумите за първия отчетен период  да бъдат изплатени през месец август. Министър Валентин Радев заяви, че разчита на синдикатите за това, че познават детайлите и държи заедно да вземат най-справедливото решение за стимулиране на служителите.  Синдикатите се ангажираха в срок до утре да изпратят своите писмени становища. \r\nБорете се за по-високи доходи, но нека го правим  заедно, призова министър Радев. Той отново помоли да не се манипулира процесът на диалог помежду им и напомни, че от пет проведени заседания на Съвет за социално партньорство в МВР лично е присъствал на три от тях.  Председателят на Съвета зам.-министър Стефан Балабанов  изрази своята изненада от изпратена от синдикатите нотариална покана за среща и заяви, че никога в  историята на МВР не се е водил така дебат. Той увери, че складовете са обезпечени със заявените от съответните дирекции униформи и за ръководството на вътрешното министерство е важно да получат  знак, че вървят  в правилната посока. Председателят на Синдикалната федерация на служителите в МВР Валентин  Попов отбеляза светкавичните действия на ръководството за изплащане на паричната равностойност  на полагащите се дрехи на служителите и допълни, че очаква развитие и по другите поставени от синдикалистите наболели въпроси.", "date": "2017.07.25", "title": "Ръководството на МВР и синдикатите се споразумяха до утре да бъдат представени становищата за размера за допълнителните възнаграждения на служителите"}
{"url": "http://www.focus-news.net/news/2017/07/25/2419235/afp-predstaviteli-na-dvete-pravitelstva-v-libiya-se-angazhirat-za-prekratyavane-na-oganya-i-provezhdane-na-izbori.html", "text": "Двете правителства в разкъсваната от конфликти Либия, които ще проведат разговори с посредник във вторник в Париж, се ангажират с прекратяване на огъня и провеждането на избори \"възможно най-скоро\", се казва в изявление на президенството на Франция, предава AFP.\r\n„Поели сме ангажимент за прекратяване на огъня\" и „поемаме тържествения ангажимент да работим за провеждането на президентски и парламентарни избори възможно най-скоро\", се казва в разпространеното изявление, в което се цитират думите на либийския премиер, подкрепян от ООН Файез ал Сарадж и Халифа Хафтар, военен командир, който контролира източната част на страната.Тереза Герова", "date": "2017.07.25", "title": "AFP: Представители на двете правителства в Либия „се ангажират\" за прекратяване на огъня и провеждане на избори"}
{"url": "http://www.focus-news.net/news/2017/07/25/2419242/omer-chelik-otvaryaneto-na-novi-glavi-ot-pregovorite-e-klyuchovo-za-sazhivyavaneto-na-vrazkite-mezhdu-es-i-turtsiya.html", "text": "Отварянето на нови глави от преговорите за турското членство в Общността е ключово за съживяването на връзките между Брюксел и Анкара. Това заяви турският министър по европейските въпроси Омер Челик преди срещата на високо равнище в Брюксел, която се провежда във вторник след месеци напрежение, съобщава вестник Hurriyet.\r\n„Отварянето на нови глави за преговори е от решаващо значение за възраждането на отношенията между Турция и ЕС\", предупреди Челик в навечерието на откриването на политическия диалог. \r\n„В частност, 23-та глава \"Правосъдие и основни права\"и 24-та глава \"Правосъдие, свобода и сигурност\", които са критични по отношение на преговорния процес, трябва да бъдат отворени възможно най-скоро\" , подчерта турският министър.\r\n„Това са глави, едностранно блокирани от кипърските гърци. Предвид случилото се в последните преговори за Кипър, мисля, че ЕС трябва да отвори тези глави, като окаже натиск върху кипърските гърци\", настоя Челик.Тереза Герова", "date": "2017.07.25", "title": "Омер Челик: Отварянето на нови глави от преговорите е ключово за съживяването на връзките между ЕС и Турция"}
{"url": "http://www.focus-news.net/news/2017/07/25/2419233/korneliya-ninova-za-41-zasedaniya-na-parlamenta-bsp-za-balgariya-e-vnesla-16-zakonoproekta-v-striktno-izpalnenie-na-predizbornata-programa-i-platforma-na-partiyata.html", "text": "За 41 заседания на парламента, „БСП за България“ е внесла 16 законопроекта в стриктно изпълнение на предизборната програма и платформа на партията. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“.  Нинова обобщи трите месеца на ГЕРБ, че все още няма управленска програма. „Хаос, скандали, между коалиционните партньори, вътре в ГЕРБ между лобита и борба за надмощия, корупционни скандали, като почнем с НДК и свършим със суджиците“, коментира лидерът на БСП.  Нинова изброи още война с президентската институция и напрежението с полицаите, с битите лекари, със земеделците, с майки на деца с уврежадния. Нинова обяви, че това има алтернатива. Тя отчете, че за 41 заседания на Народното събрание депутатите на БСП са задали 329 въпроса и питания. „Пет разисквания по питания за политики сме предизвикали и нашите депутатите са се изказали 678 пъти от трибуната“, коментира лидерът на БСП. Във връзка със срещата на правителството с работодателите от днес Нинова заяви, че  кабинетът сам си е инсценирал този скандал.  „Днес замазват положението. Чухте ли някой да казва, че няма да махат клас прослужено време. Замазват скандала който сами те си предизвикаха“, заяви Нинова.\r\nДеница КИТАНОВА", "date": "2017.07.25", "title": "Корнелия Нинова: За 41 заседания на парламента, „БСП за България“ е внесла 16 законопроекта в стриктно изпълнение на предизборната програма и платформа на партията"}
{"url": "http://www.focus-news.net/news/2017/07/25/2419247/shumen-ot-2018-godina-obshtinata-shte-plashta-nadbavka-ot-170-lv-za-ton-separiran-otpadak.html", "text": "От 2018 година Община Шумен ще плаща надбавка от 1,70 лв. за тон сепариран отпадък, предаде репортер на Радио „Фокус“- Шумен. Общото събрание на Регионалното сдружение за управление на отпадъците взе решение от 1 януари догодина фирмата да бъде стимулирана с надбавка над базисната цена по договора от 16,40 лв., която членовете на сдружението заплащат в момента. Така Община Шумен ще дава по 18,13 лв. на тон обработен отпадък. „Увеличавайки количеството на отсортирания годен за рециклиране отпадък, фирмата ще получава стимули, а за нас отделянето на по-голямо количество рециклируем отпадък води до намаляване на този, който отива за депониране и ежегодно там таксите се увеличават, целта е депонираният отпадък да се намали поетапно до 2020 година“, обясни Живка Атанасова, гл.експерт „Екология“. Тя уточни, че за депонирането на тон отпадък Община Шумен заплаща по 20, 25 лв. на тон.\r\nИвелина ИВАНОВА", "date": "2017.07.25", "title": "Шумен: От 2018 година Общината ще плаща надбавка от 1,70 лв. за тон сепариран отпадък"}
{"url": "http://www.focus-news.net/news/2017/07/25/2419237/zam-predsedatelyat-na-gerb-tsvetan-tsvetanov-iskam-da-blagodarya-na-zhivko-martinov-za-negovoto-voleizyavlenie-da-napusne-balgarskiya-parlament.html", "text": "Искам да благодаря на Живко Мартинов за неговото волеизявление да напусне българския парламент, за да не пречи нито на разследването и преди всичко - да не се руши авторитета на партия ГЕРБ и на министър-председателя Бойко Борисов. Това заяви на пресконференция в Добрич заместник-председателят на ПП ГЕРБ Цветан Цветанов, предаде кореспондентът на Радио „Фокус” – Варна. Пресконференцията бе дадена по повод промените в областното и общинското ръководство на ГЕРБ-Добрич. Цветан Цветанов представи решението на Изпълнителната комисия на ПП ГЕРБ за освобождаването на ръководството на областната и общинската структура на партията в Добрич и представи временните ръководства на областно и общинско ниво. \r\nЦветан Цветанов информира, че днес се е срещнал и разговарял с народния представител и досегашен председател на общинското ръководство на ПП ГЕРБ в Добрич Живко Мартинов. Депутатът е заявил писмено своята воля да напусне парламента, тъй като в момента се извършват процесуално-следствени действия по общо пет сигнала за престъпления. Цветанов подчерта, че през годините назад партията е загубила част от доверието и авторитета си в региона, като на последните избори 2015 година само в една от общо осем общини, най-малката – Шабла, ГЕРБ спечели местните избори. „Всичко, което се натрупваше през последните години действително се виждаше, че няма тази сплотеност. Не малка част от членовете и симпатизантите, които бяха в началото, просто се отдръпнаха от активна организационна работа. Резултатите, които постигнахме и на последните избори, не са най-добрите“, коментира Цветан Цветанов. \r\nТой допълни, че е било въпрос на време да се вземе решение за смяна на общинското ръководство на партията в Добрич. Това е била волята и на лидера на партията Бойко Борисов и на други личности, които са имали преки наблюдения на изборния процес. Цветанов отбеляза също, че се наблюдава определено напрежение в партийната структура, натрупано през последните години. Той изрази убеденост, че след проведени срещи и разговори през последните 4 дни ще бъде генериран потенциал, който да съответства на обществените нагласи и очаквания, всичко това в контекста на условия за активна партийна работа, за да може да се гради авторитета на партията, което пък би било една добра основа за подготовката на следващите местни избори през 2019 година.\r\n„Аз съм убеден, че всяка една партия, която има силата, способността да казва истината в очите, е много по-боеспособна и готова за всяко едно предизвикателство“, посочи Цветан Цветанов и подчерта, че в ПП ГЕРБ компромиси не се правят. „И за голямо съжаление с всичко това, което се разви през последните дни като публикации, като оповестяване на някакви данни, повярвайте, че определено руши авторитета на партията и точно затова премиерът Борисов искаше да има светкавична реакция и максимално бързо решение на казуса, който в момента всички ние коментираме“, заяви Цветанов. Той отбеляза, че всеки допуска грешки в живота си, но въпросът е да имаш силата да излезеш от дадена сложна ситуация. Вероятно утре в Народното събрание ще бъде разгледано напускането на депутатското място от Живко Мартинов. Очаква се на негово място да влезе в парламента Живко Желязков от Община Добричка.  \r\nЖулиета НИКОЛОВА", "date": "2017.07.25", "title": "Зам.-председателят на ГЕРБ Цветан Цветанов: Искам да благодаря на Живко Мартинов за неговото волеизявление да напусне българския парламент"}
{"url": "http://www.focus-news.net/news/2017/07/25/2419246/hajdu-online-trima-dushi-sa-zaginali-pri-katastrofa-na-avtobus-s-balgarska-registratsiya-v-iztochna-ungariya.html", "text": "Трима души са загинали в катастрофа, случила се в 4:40 местно време (5:40 българско време ), с участието на микробус с българска регистрация и с камион полска регистрация край граничещия с Румъния унгарски град Бихаркерестеш, предаде местната медия Hajdu Online.\r\nОт деветте пътници в микробуса на място за загинали две жени и един мъж. Петима души са ранени. По първоначални данни шофьорът на микробуса е заспал зад волана и е ударил задницата на паркирал в аварийната лента камион. \r\nПолицията разследва инцидента. Говорителят на местната полиция Добо Денещьо посочва, че пътниците на микробуса са румънски граждани. Трафикът на пътя е временно преустановен.  Виктор Турмаков", "date": "2017.07.25", "title": "Hajdu Online: Трима души са загинали при катастрофа на автобус с българска регистрация в Източна Унгария"}
{"url": "http://www.focus-news.net/news/2017/07/25/2419250/pazardzhik-vav-velingrad-otbelyazaha-tarzhestveno-80-godini-ot-otkrivaneto-na-tsentralen-mineralen-plazh.html", "text": "По случай навършването на 80 години от създаването на Централен минерален плаж във Велинград, Общинският съвет  взе единодушно решение той да бъде преименуван и да носи името на своя създател Йосиф Шнитер, съобщиха от Община Велинград. Йосиф Шнитер е първия кмет на с. Лъджене и кмет на първата сборна община от селата  Чепино, Лъджене и Каменица през 1934-1936 г. Той полага здравите основи на бъдещия национален и международен балнеологичен курорт и на бъдещата СПА столица на България и на Балканите. По негова идея на 25 юли 1937 г. в Лъджене е открит първият по рода си в Европа минерален плаж с 50-метров басейн. Днес Художествена галерия „Цвета Шуманова” Община Велинград, Исторически музей-Велинград и общинско предприятие „Спортни имоти и пазари и туристически информационен център” организираха тържествено честване на 80 години от откриването на Централен минерален плаж. Кметът на Община Велинград д-р Костадин Коев изнесе благодарствено слово, отправено към Йосиф Шнитер, като каза: „Благодаря на този велик и стойностен човек, със значим принос за развитието на района. Човек  с европейско мислене, който е положил основата за бъдещето на Велинград. Инж. Бельо Мандраджиев връчи решението на ОбС Велинград на сина на кмета Йосиф Шнитер- Даниел Шнитер. Сред  официалните гости бяха внуци и родственици на фамилията Шнитер. Голямо бе тяхното щастие и вълнение. Даниел Шнитер, който е на 89 години и внучката на Йосиф Шнитер проф. Мария Шнитер с много голямо вълнение изгазиха своята благодарност. Според тях това преименуване на плажа, е най-големия подарък и признание за техния баща и дядо. В галерията бе експонирана изложба на фотоси на Йосиф Шнитер. Представен бе документален филм за конкурса „Царица на Плажа”. По-късно на Централния минерален плаж „Йосиф Шнитер” официалните гости бяха посрещнати по стар български обичай с хляб и сол.  Изпълненията на даровитите деца от Детско-юношеска вокално-инструментална школа ,,Звънче” с ръководители сем. Казалиеви, внесоха много настроение сред присъстващите. 50 деца от плувните клубове „Белмекен” с треньори Йорданка Пенина и Велчо Клешков и клуб „Чепинец” с треньори Любка и Христо Доксинови, показаха демонстрационно плуване. Те бяха наградени от кмета д-р Коев с почетна грамота и раница. След това 80 разноцветни балона, символизиращи 80-годишния юбилей на плажа, полетяха високо в небето.", "date": "2017.07.25", "title": "Пазарджик: Във Велинград отбелязаха тържествено 80 години от откриването на Централен минерален плаж"}
{"url": "http://www.focus-news.net/news/2017/07/25/2419252/haskovo-kmetat-dobri-belivanov-predlaga-obshtinata-da-predostavi-7-partsela-za-razpolagane-na-raketni-ploshtadki-za-protivogradova-zashtita.html", "text": "Кметът на Хасково Добри Беливанов предлага в докладна записка до Общинския съвет Общината да предостави безвъзмездно за срок от 10 години 7 парцела на Изпълнителната агенция „Борба с градушките“ за изграждането на ракетни площадки за противоградова защита. Това съобщиха от пресцентъра на Община Хасково. Терените за изграждане на площадките са проучени предварително от Изпълнителна агенция „Борба с градушките“ и са разположени така, че да се постига максимален процент на ефикасност на защитната система.  \r\nПлощадките, всяка на площ от по един декар, ще бъдат в Гарваново, Узунджово, Нова Надежда, Брягово, Стамболийски, Войводово и Книжовник. \r\nОчаква се предложението да бъде разгледано на предстоящото заседание на Общински съвет на 4 август.", "date": "2017.07.25", "title": "Хасково: Кметът Добри Беливанов предлага Общината да предостави 7 парцела за разполагане на ракетни площадки за противоградова защита"}
{"url": "http://www.focus-news.net/news/2017/07/25/2419253/veliko-tarnovo-spetsialno-sformirani-ekipi-shte-osiguryavat-zapisvaneto-na-vsichki-detsa-v-detska-gradina-i-uchilishte-v-naselenite-mesta-ot-oblastta.html", "text": "Във всяко населено място с учебно заведение от област Велико Търново ще бъдат сформирани екипи, които да осигурят записването на всички деца в детска градина и училище. Това ще се случи до 18 август. В сформираните екипи ще участват представители на РУО, на детски градини и училища, на общините, службите за социално подпомагане и дирекциите на МВР. Решението бе взето по време на работна среща, свързана със създаването на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, съобщават от Областна администрация – Велико Търново.\r\nДискусията бе водена от областния управител проф. д-р Любомира Попова. Присъстваха и заместник областният управител Ивета Кабакчиева, представители на  Регионалното управление на образованието, представители на десетте общини на територията на областта, РДСП , ОДМВР, РЗИ, както и експерти от Областна администрация. Началникът на Регионалното управление на образованието Розалия Личева представи в резюме механизма, неговите цели, както и график на дейностите, заложени в него.\r\nРаботната среща бе във връзка с Решение №373 от 05.07.2017 г. Министерски съвет на Република България за създаване на механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Участниците обсъдиха и съвместни действия по спазване на кратките срокове, заложени в механизма, както и конкретните ангажименти, които имат като институции при реализирането му.", "date": "2017.07.25", "title": "Велико Търново: Специално сформирани екипи ще осигуряват записването на всички деца в детска градина и училище в населените места от областта"}
{"url": "http://www.focus-news.net/news/2017/07/25/2419245/dobrich-zamestnik-predsedatelyat-na-pp-gerb-tsvetan-tsvetanov-obyavi-novoto-vremenno-rakovodstvo-na-oblastnata-i-obshtinska-struktura-na-partiyata.html", "text": "Заместник-председателят на ПП ГЕРБ Цветан Цветанов обяви новото временно ръководство на областната и общинска структура на партията на пресконференция в Добрич, предаде кореспондентът на Радио „Фокус” – Варна. Народният представител на партията от Добрич и водач на листата за региона вицеадмирал Пламен Манушев ще бъде областен координатор на ГЕРБ. Общинската организация ще се ръководи от Красимир Николов, който заема поста зам.-областен управител на Добрич. В общинското ръководство на партията влизат още организационният секретар Северина Савова, Младен Матеев, Васил Василев, Даниела Димитрова, Кина Костова, Иван Иванов, Иван Мандев, Иво Пенчев. В областното ръководство на ГЕРБ са Даниела Димитрова, Васил Василев, Марин Хаджийски, Илиян Станоев, Росен Димов, Христо Павлов, Симеон Симеонов, Петранка Кръстева, Живко Иванов. \r\nЦветан Цветанов отбеляза, че в следващите 2-3 месеца ръководството на партията ще изготви анализ за състоянието и работата на местните централи на ГЕРБ, като той ще посети региона няколко пъти. Цветанов посочи, че има потенциал в партията на местно ниво да влязат нови и достойни членове, личности, които работят в сферата на образованието, здравеопазването и бизнеса. Той допълни, че предстои изпълнителната комисия на партията да реши дали Живко Мартинов ще бъде изключен от ГЕРБ, като за момента няма други сигнали за подобни случаи в страната като този в Добрич. Цветанов каза още, че предстои в региона партията да работи за подобряване на микроклимата в структурата и за създаване на добра база за следващите местни избори. \r\nЖулиета НИКОЛОВА", "date": "2017.07.25", "title": "Добрич: Заместник-председателят на ПП ГЕРБ Цветан Цветанов  обяви новото временно ръководство на областната и общинска структура на партията"}
{"url": "http://www.focus-news.net/news/2017/07/25/2419225/korneliya-ninova-za-ndk-ne-priemam-bsp-i-denitsa-zlateva-da-nosyat-otgovornost-za-2-godini-vatreshni-bitki-v-gerb-i-zloupotrebi-s-pari.html", "text": "Не  приемам БСП и Деница Златева да носят отговорност за 2 години вътрешни битки в ГЕРБ и злоупотреби с пари. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“.  Нинова посочи, че щом има повдигнато обвинение към Боршош, значи той не е освободен от онази отговорност, която се опитват да внушават в обществото от ГЕРБ.  По думите й случат с НДК е огледало на управлението на ГЕРБ – интереси, корупция, борба между две лобита в ГЕРБ за пари и надмощие и провал на техническата подготовка на председателството. „В този казус г-н Боршош е най-малката брънка. Той е бушонът. Менторът му е важен. При цялата информация, която е имало, той беше възстановен на работа от г-н Борисов. Защо при всички известни факти са отстранявани онези министри, които са казвали истината, като почнем от Вежди Рашидов, през Лиляна Павлова“, каза Нинова. По думите й на тези министри им се отнема правомощията върху НДК и се дава на друг. Тя попита как така Томислав Дончев изведнъж премахва в устава ограничението на изпълнителния директор да се разпорежда самостоятелно само до 50 хил. лв., а другото да става със Съвет на директорите. „Откакто Томислав Дончев поема да бъде принципал, това е отменено и Боршош вече може неограничено да разполага със средства. Томислав Дончев е умен и опитен човек, който е управлявал десетки проекти. Няма как да направи такова нещо без нареждане и натиск над него. Отгоре над него е само един човек – г-н Борисов“, заяви Нинова. Тя призова Дончев да каже дали му е упражняван натиск. По думите й от 2015 г. групи и лобита в ГЕРБ се борят на тема НДК. „Вежди Решидов пръв повдига темата. Няма как да приемем, че след 2 години, факти, разправии, проверки, сега се опитват да прехвърлят отговорността на Деница Златева за два месеца. Просто абсурд, няма да им го позволим, защото и фактите показват, че не носи такава отговорност“, каза Нинова. \r\nДеница КИТАНОВА", "date": "2017.07.25", "title": "Корнелия Нинова за НДК: Не  приемам БСП и Деница Златева да носят отговорност за 2 години вътрешни битки в ГЕРБ и злоупотреби с пари"}
{"url": "http://www.focus-news.net/news/2017/07/25/2419243/nelina-tsarova-obshtina-veliko-tarnovo-mezhdunarodniyat-folkloren-festival-e-nay-mashtabnoto-sabitie-ot-svoya-rod-na-balkanskiya-poluostrov.html", "text": "Международният фолклорен фестивал, който се провежда във Велико Търново, е най-мащабното събитие от своя род на Балканския полуостров и е един от най-големите в Европа. Това каза Нелина Църова, директор Дирекция „Култура, туризъм и международни дейности“ в Община Велико Търново, по време на посрещането на участниците във Фестивала, предаде репортер на Радио „Фокус“ – Велико Търново. „Международният фолклорен фестивал се организира за 20-а година в едно прекрасно партньорство между CIOFF  и Община Велико Търново. За нас е гордост да бъдем домакини на този толкова престижен фестивал, тъй като, както всички знаем, той е удостоен със статут на фестивал на CIOFF и е акредитиран член и на ЮНЕСКО“, допълни Нелина Църова. Тя припомни, че за изминалите 19 години на сцената на Фестивала са се представили 249 ансамбъла от 106 страни от 5 континента. Гражданите и гостите от Велико Търново са видели изпълненията и на 211 български състава. Общата публика през тези години е приблизително над половин милион – 556 000 души, пред които са изнесени повече от 567 концерта. „За нас всичко това е повод за особена гордост и затова се радваме, че вие сте тук и се случва 20-ото издание на Международния фолклорен фестивал във Велико Търново. От  името на кмета на община Велико Търново инж. Даниел Панов Ви поздравявам всички. Възхищаваме се на това, което правите и се надяваме, че участието ви в този Фестивал ще постави началото на много нови партньорства, на много нови приятелства, както на всички вас по отделно, така и между всички вас и Велико Търново“, обърна се към участниците във Фестивала Нелина Църова.\r\nНадежда КРЪСТЕВА", "date": "2017.07.25", "title": "Нелина Църова, Община Велико Търново: Международният фолклорен фестивал е най-мащабното събитие от своя род на Балканския полуостров"}
{"url": "http://www.focus-news.net/news/2017/07/25/2419251/reuters-redzhep-tayip-erdogan-razkritikuva-agentite-zasilvashti-spora-s-germaniya.html", "text": "Президентът на Турция Реджеп Тайип Ердоган заяви, че   „западните агенти, разхождащи се на воля“ из Турция и заплашващи страната с ембарго, трябва да бъдат готови за последствия, предаде  Reuters.\r\n„Западните сили искат техните агенти да се разхождат на воля по нашата земя, докато вредят на народа“, заяви Ердоган пред депутати от управляващата Партия на справедливостта и развитието. „Тези, които смятат, че работата е на съдебната система, що се отнася до терористите, които приютяват в собствените си страна, превръщат нещата в дипломатически кризи, когато хванем агентите им на място“. \r\n„Ако искате да плашите Турция с ембарго, трябва първо да сте готови за по-големи последствия. Знаете ли кой удряте?“, добави той. „Тези, които са извършили най-безжалостните, кървави и жестоки кланета по време на двете световни войни не трябва да ни изнасят урок по човечност“, добави Ердоган.  Виктор Турмаков", "date": "2017.07.25", "title": "Reuters: Реджеп Тайип Ердоган разкритикува „агентите“, засилващи спора с Германия"}
{"url": "http://www.focus-news.net/news/2017/07/25/2419258/api-vazstanoveno-e-dvizhenieto-v-dvete-lenti-po-pat-ii-55-gurkovo-veliko-tarnovo-v-rayona-na-mishemorkov-han.html", "text": "Възстановено е движението в двете ленти по път II-55 Гурково - Велико Търново /Проход Републиката/ в района на Мишеморков хан. Това съобщиха от пресцентъра на Агенция \"Пътна инфраструктура\" (АПИ).", "date": "2017.07.25", "title": "АПИ:  Възстановено е движението в двете ленти по път II-55 Гурково - Велико Търново в района на Мишеморков хан"}
{"url": "http://www.focus-news.net/news/2017/07/25/2419256/donald-tramp-evropeyskiyat-sayuz-e-mnogo-protektsionistichen-kam-sasht.html", "text": "Президентът на САЩ Доналд Тръмп обвини ЕС в протекционистки политики и поиска от Съюза да спре да се укрива от американската конкуренция, предаде The Hill.\r\n„В момента работя по важно търговско споразумение с Великобритания. Ще бъде много голямо и вълнуващо. РАБОТНИ МЕСТА! ЕС е много протекционистичен към САЩ. СПРЕТЕ!“, написа Доналд Тръмп в профила си в социалната мрежа „Туитър“. Като кандидат-президент той водеше кампания за изоставяне или предоговаряне на наличните търговски споразумения, които според него са несправедливи към САЩ. \r\nСамият Тръмп е често обвиняван от Европа именно в протекционизъм. Той и британският министър-председател Тереза Мей наскоро потвърдиха плановете за сключат двустранно споразумение за двустранна търговия.  Виктор Турмаков", "date": "2017.07.25", "title": "Доналд Тръмп: Европейският съюз е много протекционистичен към САЩ"}
{"url": "http://www.focus-news.net/news/2017/07/25/2419260/sport-bayern-myunhen-pobedi-s-32-chelsi-v-priyatelski-mach.html", "text": "Байерн Мюнхен победи с 3:2  Челси в приятелски мач, провел се в Сингапур. \r\nРезултатът за Байерн Мюнхен бе открит в 6-та минута от Рафиня, а след това в 12-та и в 26-та минута отбеляза Томас Мюлер.  За Челси отбелязаха Маркос Алонсо в добавеното време след първо полувреме, а крайният резултат бе оформен в 85-та минута от Миши Батшуайи.", "date": "2017.07.25", "title": "Спорт: Байерн Мюнхен победи с 3:2 Челси в приятелски мач"}
{"url": "http://www.focus-news.net/news/2017/07/25/2419249/sofiya-zhurnalist-e-prebit-v-rayona-na-orlov-most.html", "text": "Журналист е пребит в района на „Орлов мост“. Това съобщиха за Агенция „Фокус“ от пресцентъра на МВР.  Инцидентът е станал около 15.00 часа. МВР работи по случая. \r\nДеница КИТАНОВА", "date": "2017.07.25", "title": "София: Журналист е пребит в района на „Орлов мост“"}
{"url": "http://www.focus-news.net/news/2017/07/25/2419259/pazardzhik-dvama-dushi-sa-postradali-pri-verizhna-katastrofa-na-patya-mezhdu-selo-dragor-i-avtomagistrala-trakiya.html", "text": "Двама души са пострадали при верижна катастрофа, станала днес следобед на пътя между пазарджишкото село Драгор и автомагистрала „Тракия”, съобщи за Радио „Фокус” – Пазарджик говорителят на ОДМВР – Пазарджик Мирослав Стоянов. Инцидентът не е тежък, но е наложил затварянето на пътя от Пазарджик за магистралата за известно време. Станало е пътнотранспортно произшествие първоначално между два автомобила, а впоследствие леко са засегнати още два. Няма сериозно пострадали хора, двамата участници от първоначалния удар са закарани в МБАЛ – Пазарджик за преглед, за да се установи имат ли някакви травми и наранявания. \"По наша информация те не са сериозно пострадали”, поясни Стоянов. Той допълни, че огледът на мястото е приключил и пътят е освободен и нормално проходим.\r\nТеодора ДИМИТРОВА", "date": "2017.07.25", "title": "Пазарджик: Двама души са пострадали при верижна катастрофа на пътя между село Драгор и автомагистрала „Тракия”"}
{"url": "http://www.focus-news.net/news/2017/07/25/2419262/balgariya-tarsi-vazmozhnosti-za-diversifikatsiya-na-iztochnitsite-na-gaz-chrez-zadalbocheno-satrudnichestvo-v-energiynata-sfera-s-izrael.html", "text": "Вицепремиерът Томислав Дончев и министърът на енергетиката Теменужка Петкова проведоха среща с посланика на държавата Израел в България Н.Пр. Ирит Лилиан в рамките на енергийната стратегия за сигурност на доставките и диверсификация на източниците и маршрути на газ, съобщиха от правителствената информационна служба. \r\nБългарската страна представи приоритетите си в енергийния сектор и най-вече необходимостта от разнообразяване на доставките на природен газ за страната и региона на Югоизточна Европа. Проектът за европейски газоразпределителен център „Балкан“ предвижда възможността за доставки на газ от различни източници и в този смисъл българската страна изяви интерес за потенциални доставки на природен газ от израелските находища, чиито прогнозни количества достигат до 1000 млрд. куб. метра, а добивът се планира да започне през 2019 г.\r\nНа срещата беше обсъден напредъкът по изграждането на газовата връзка с Гърция като входна структура за внос от алтернативни източници за региона на Югоизточна Европа и естествена предпоставка за осъществяването на газовия хъб Балкан.\r\nУчастниците в срещата потвърдиха традиционно добрите двустранни отношения между България и Израел и се съгласиха, че възможността за задълбочено сътрудничество в енергийната сфера ще допринесе за развитието на икономиките на двете страни.", "date": "2017.07.25", "title": "България търси възможности за диверсификация на източниците на газ чрез задълбочено сътрудничество в енергийната сфера с Израел"}
{"url": "http://www.focus-news.net/news/2017/07/25/2419264/smolyan-zam-kmetat-marin-zahariev-pozdravi-ungarskite-mladezhi-ot-pobratimeniya-na-smolyan-grad-kishpesht.html", "text": "Зам-кметът Марин Захариев поздрави унгарските младежи от побратимения на Смолян Кишпещ, които гостуват в Смолян по програма за младежки обмен, съобщиха от пресцентъра на Община Смолян.  \r\nВ рамките на девет дни тийнейджърите участват в редица инициативи, запознават се с родопските традиции и обичаи, местната история и забележителностите на Общината. Те посетиха къщата музей „Ласло Наги”, където се потопиха в света на поета, преводач и художник, превел на унгарски език хиляди български народни песни и най-добрите стихове на известни наши поети. Гостите с интерес научиха подробности за къщата, приютила експозицията, за родопския бит и култура от уредника Цвета Колева, отговорник за къщата музей \"Ласло Наги\" в Смолян.\r\nВ програмата са включени посещения на защитената местност „Сосковчето”, екопътеките „Каньона на водопадите“ и  „Невястата”, Момчилова крепост, пещерата „Ухловица”, крепостта „Калето” и др.   \r\nГостите от Кишпещ са настанени в чудесната база на Алибеевия конак в кв. \"Райково\". Персоналът полага изключителни грижи, за да не липсва нищо на децата и да се чувстват добре. \r\nВ проявите се включиха и двадесетте младежи от Смолян, които в рамките на този младежки обмен бяха на езерото Балатон.", "date": "2017.07.25", "title": "Смолян: Зам-кметът Марин Захариев поздрави унгарските младежи от побратимения на Смолян град Кишпещ"}
{"url": "http://www.focus-news.net/news/2017/07/25/2419255/mvr-trima-sa-napadatelite-na-zhurnalista-bit-v-rayona-na-orlov-most-v-stolitsata-postradaliyat-e-otkaran-v-bolnitsa.html", "text": "Патрули от Столичната дирекция на вътрешните работи (СДВР) са изпратени в района на Орлов мост, в Борисовата градина в София, по сигнал за инцидент с журналист от национална телевизия. Това съобщиха от пресцентъра на МВР. Според първоначалната информация, около 15.00 часа той е бил нападнат от трима мъже, които му са нанесли удари. На мястото са изпратени полицейски екипи. Журналистът е откаран в болница за преглед и оказване на медицинска помощ. Предстои изясняване на обстоятелствата по случая и издирване на нападателите.", "date": "2017.07.25", "title": "МВР: Трима са нападателите на журналиста, бит в района на Орлов мост в столицата, пострадалият е откаран в болница"}
{"url": "http://www.focus-news.net/news/2017/07/25/2419266/accent-tv-prodalzhitelnite-zhegi-v-moldova-ostaviha-bez-piteyna-voda-reditsa-regioni-v-stranata.html", "text": "Горещата вълна в Молдова доведе до суша в редица райони на страната, предава телевизионният канал Accent TV.  \r\nЖегите пресушиха кладенците и в селата, в които те са единствен източник на питейна вода, настана истинско бедствие. Хората нямат нищо за пиене, зеленчуковите им градини са унищожени, а домашните птици измират. В много населени места, засегнати от сушата, жителите са принудени да изминават дълъг път, за да се снабдят с питейна вода от кладенците, в които все още има такава.\r\nСиноптиците прогнозират, че от 26 юли започват проливни дъждове. Тереза Герова", "date": "2017.07.25", "title": "Accent TV: Продължителните жеги в Молдова оставиха без питейна вода редица региони в страната"}
{"url": "http://www.focus-news.net/news/2017/07/25/2419244/ministerstvoto-na-vanshnite-raboti-balgarskata-i-srabskata-diplomatsiya-shte-rabotyat-za-razvitie-na-biznesa-mezhdu-dvete-darzhavi.html", "text": "Първите дипломати на България и Сърбия - Екатерина Захариева и Ивица Дачич, се разбраха да работят заедно за стимулиране на бизнеса между двете държави. Първа стъпка в това ще е организирането на двустранен икономически форум в Ниш или друг южен сръбски град. Двамата се срещнаха в рамките на двудневното посещение на Захариева в Република Сърбия, с което започва Балканската обиколка на първия ни дипломат.  Това съобщиха от пресцентъра на Министерството на външните работи. \"Надявам се до края на годината или в началото на следващата да бъде обявена поръчката за изграждането на магистралата София-Калотина, за да започне строителството през първата половина на 2018 година\", каза българският заместник министър-председател по правосъдната реформа и министър на външните работи Екатерина Захариева. \r\n\"Пътищата, инфраструктурата и интерконекторът с България са нашите приоритети. Радвам се, че България е на второ място по брой туристи, посещаващи нашата страна\", отвърна първият вицепремиер и министър на външните работи на Република Сърбия Ивица Дачич. \r\nДвамата обсъдиха редица въпроси от двустранните отношения и международния дневен ред. Работи се и по меморандум за европейска интеграция между министерствата на външните работи на България и Сърбия. \r\n\"В лицето на премиера Борисов имате истински поддръжник. Каня ви през октомври заедно с президента Вучич на съвместното заседание на българското и румънското правителство в България, както и разчитам на вашето присъствие на неформалния съвет на външните министри от ЕС \"Гимних\" по време на нашето председателство\", каза още Захариева. \r\n\"Вече пет пъти за един месец се срещам с моята приятелка Екатерина. Имаме голямо доверие помежду си - то е същото и между премиера Борисов и президента Вучич. Моят държавен секретар Ивица Тончев е българин\", заяви Дачич. \r\nВъншните министри обсъдиха проблемите на българското национално малцинство в Сърбия и се договориха да бъде решен проблемът с учебниците на български езиц и предаванията на майчин език, като възможните варианти са да се финансират такива емисии в Сърбия или български телевизии да се включат в пакетите на местните кабелни оператори. Обсъдено бе и как Западните покрайнини да бъдат стимулирани икономически, за да бъдат задържани хората там. \r\nБългария предложи на Сърбия помощ в преговорния процес, а в рамките на своето председателство на Съвета на Европейския съюз ще продължи да настоява за ясна европейска перспектива на страните от Западните Балкани.", "date": "2017.07.25", "title": "Министерството на външните работи: Българската и сръбската дипломация ще работят за развитие на бизнеса между двете държави"}
{"url": "http://www.focus-news.net/news/2017/07/25/2419263/targovishte-narodniyat-predstavitel-ot-gerb-d-r-venka-stoyanova-prisastva-na-parvata-kopka-za-izgrazhdaneto-na-probiva-katrafilov.html", "text": "Народният представител от ГЕРБ д-р Венка Стоянова присъства в Търговище на церемонията за полагане на първа копка за изграждането на „пробива Катрафилов”. Това съобщиха от пресцентъра на ПП ГЕРБ. На събитието бяха и кметът на общината д-р Дарин Димитров, областният управител Митко Стайков, общински съветници, представители на институции и служители на общинската администрация.\r\nИзграждането на свързващото трасе между централната част на града с кварталите „Запад“ 1 и 2 стана възможно с целева субсидия от държавния бюджет в размер на 1,5 млн.лв. Средствата бяха отпуснати след обосновано искане от ръководството на Община Търговище през 2016 г. \r\nС церемонията стартира реалното изпълнение на серия инфраструктурни проекти в Търговище през настоящата година.", "date": "2017.07.25", "title": "Търговище: Народният представител от ГЕРБ д-р Венка Стоянова присъства на първата копка за изграждането на „пробива Катрафилов”"}
{"url": "http://www.focus-news.net/news/2017/07/25/2419257/mvnr-nyama-zaginali-i-postradali-balgarski-grazhdani-pri-katastrofata-v-ungariya.html", "text": "По информация на българското посолство в Будапеща, получена от унгарските власти, няма загинали и пострадали български граждани при пътнотранспортно произшествие на магистрала в Източна Унгария близо до град Бихаркерестеш, съобщиха от пресцентъра на МВнР. \r\nВ ранните часове на 25 юли е станала катастрофа между микробус с български регистрационни номера и полски камион. От унгарската полиция са информирали българската дипломатическа мисия, че към момента няма данни за участие на български граждани в инцидента.\r\nЗа медийни запитвания по темата можете да се обръщате към Ева Живкова-0884458214", "date": "2017.07.25", "title": "МВнР: Няма загинали и пострадали български граждани при катастрофата в Унгария"}
{"url": "http://www.focus-news.net/news/2017/07/25/2419265/elka-georgieva-zam-obl-upravitel-na-vidin-ne-sa-dopusnati-pozhari-v-gorski-teritorii-ot-nachaloto-na-letniya-sezon.html", "text": "Не са допуснати пожари в горски територии от началото на летния сезон, каза Елка Георгиева, заместник областен управител на Видин на междуведомствена работна среща за защита на горските територии от пожари, предаде репортер на Радио „Фокус“ – Видин. За предприетите мерки и изпълнени мероприятия за защита на горските територии от пожари докладваха представители на Общините, които имат собствени гори над 50 хектара. От държавните горски стопанства представителите също докладваха за предприетите мерки срещу горските пожари. Елка Георгиева посочи, че през месеците юли и август зачестяват полските пожари, които застрашават населени места. Някои от полските пожари могат да се прехвърлят и на горски територии, което създава опасни ситуации“, обясни заместник областният управител.\r\nАнна ЛОЗАНОВА", "date": "2017.07.25", "title": "Елка Георгиева, зам. обл. управител на Видин: Не са допуснати пожари в горски територии от началото на летния сезон"}
{"url": "http://www.focus-news.net/news/2017/07/25/2419267/mosv-uspeshno-priklyuchi-izpalnenieto-na-programa-bg02-integrirano-upravlenie-na-morskite-i-vatreshnite-vodi-na-finansoviya-mehanizam-na-evropeyskoto-ikonomichesko-prostranstvo.html", "text": "Министерството на околната среда и водите (МОСВ) успешно приключи изпълнението на програма BG02 „Интегрирано управление на морските и вътрешните води“ на Финансовия механизъм на европейското икономическо пространство 2009-2014 г. Това съобщиха от пресцентъра на МОСВ.\r\nЧрез програмата са финансирани 11 проекта.  Изпълнението им стартира в края на 2015 г. и завърши на 30 април тази година. \r\nОсновната част от проектите по Приоритет 1 „Интегрирано управление на морските и вътрешните водни ресурси“ на програмата се извършиха проучвания за допълване на вторите Планове за управление на речните басейни с:\r\n-\tрезултати от мониторинг за натиска и въздействието от аквакултурите и минната дейност;\r\n-\tформулирани мерки за предотвратяване или намаляване на замърсяването на водите;\r\n-\tметодика за оценка на въздействието от ВЕЦ и необходимите мерки смекчаващи или забрани\r\n-\tкакто и с оценките и необходимия мониторинг на трансграничните подземни водни тела между България и Гърция. \r\nВ рамките на приоритета са изпълнени два проекта за изграждане на информационни системи, които да предоставят инструменти за по-добро управление на водите.\r\nИзградена е информационна система за управление на риска от наводнения в община Бургас. Тя предоставя прогнози на водните нива при валежи и ранно предупреждение на населението при наводнения, а също така и подпомага процеса на вземане на решения от страна на отговорните институции чрез осигуряване на визуализация на наводненията.\r\nУникална за България и балканските страни е изградената Интегрирана информационна система за поддръжка управлението на бреговата зона. Тя позволява автоматично събиране, обработка и разпространение на данни, идващи от различни статични и динамични информационни системи с отношение към управление на водите. Това предоставя възможност за визуализация на морската среда в реално време и прогнозиране и превенция на нефтени разливи. Функциониращите в рамките на системата център за управление на действията при кризи, свързани с нефтени разливи, осигуряващ прогнозиране, визуализация на разпространението на разлива и координация на действията на различните екипи и оперативен център за борба с малки разливи в бреговата зона. Той е екипиран с моторни лодки и цялото необходимо оборудване за прилагането на най-ефективните мерки и избиране на точното време за намеса. В рамките на системата са изградени симулатори на морски съдове с визуализация на обкръжаващата среда, които позволяват бъдещите морски кадри да тренират  в реална обстановка, операции за избягване на нефтени разливи и съвместни действия между различни съдове за овладяването им.\r\nЧрез резултатите от проектите по Приоритет 2 „Подобрен мониторинг на морските води“ бяха запълнени липсващи данни, необходими за доброто управление на морските води - морско биологично разнообразие, неместни видове, търговски видове риби, обект на промишлен риболов, хранителни мрежи; Еутрофикация; Цялост на морското дъно; Хидрографски условия;  Концентрации на химични замърсители в морската околна среда; Замърсители в морските хранителни продукти; Морски отпадъци; Въвеждане на подводен шум и енергия в морската околна среда.\r\nС дейностите по проекта бяха изпълнени европейските изисквания и законодателство в областта, за да бъде възможно стартиране на ежегодния мониторинг на морските води.\r\nВ резултат от изпълнението на проектите по Приоритет 3 „Повишен капацитет за оценка и прогнозиране на състоянието на околната среда в морските и вътрешните води“ бяха извършени морски експедиции за изследване и осигуряване на липсващи данни и инструменти за оценка на състоянието на морската среда. Бяха изследвани различни морски и сладководни организми, като биоиндикатори за химическото замърсяване на Черно море, река Дунав и други сладководни басейни. Oценена е безопасността на морските и сладководни организми като хранителен ресурс. Установени са разпространението, биологичните характеристики и запасите на някои морски нерибни ресурси със стопанско значение и са изведени мерки за управлението им.\r\nВсички дейности и резултати,  постигнати по програмата бяха представени на проведеното през октомври 2016 г. събитие с голямо международно участие „Слушаме природата, даваме решения“. През октомври 2017 г. предстои финална конференция по програмата.", "date": "2017.07.25", "title": "МОСВ успешно приключи изпълнението на програма BG02 „Интегрирано управление на морските и вътрешните води“ на Финансовия механизъм на европейското икономическо пространство"}
{"url": "http://www.focus-news.net/news/2017/07/25/2419268/razgrad-narodniyat-predstavitel-ot-gerb-desislava-atanasova-poseti-uchilishte-v-s-todorovo.html", "text": "По покана на училищното ръководство, народният представител от ГЕРБ Десислава Атанасова посети ОУ „Васил Левски” в с. Тодорово, община Исперих. Това съобщиха от пресцентъра на ПП ГЕРБ. Тя запозна ръководството и педагогическия персонал със Заповед № РД-14-239 от 18 юли т.г. на министъра на образованието и науката Красимир Вълчев, отменяща предходна заповед за закриване на учебното заведение. Ръководство, учители и обслужващ персонал изказаха своята благодарност към г-жа Атанасова за поетия и изпълнен ангажимент, и й пожелаха един успешен мандат, изпълнен с още много успехи и оправдани очаквания.", "date": "2017.07.25", "title": "Разград: Народният представител от ГЕРБ Десислава Атанасова посети училище в с. Тодорово"}
{"url": "http://www.focus-news.net/news/2017/07/25/2419270/sport-monako-oproverga-informatsiyata-che-shte-prodava-kilian-mbape.html", "text": "Монако отрича по-рано появилата се в медиите информацията, че клубът се е договорим с Реал Мадрид да продаде нападателя Килиан Мбапе.\r\nПрез последния сезон Мбапе проведе в състава на Монако 44 мача, отбелязвайки 26 гола-. Договорът му с клуба е до края на сезон 2018/2019. Виктор Турмаков", "date": "2017.07.25", "title": "Спорт: Монако опроверга информацията, че ще продава Килиан Мбапе"}
{"url": "http://www.focus-news.net/news/2017/07/25/2419269/accent-tv-prezidentat-na-moldova-e-podpisal-ostavkite-na-dvama-ministri.html", "text": "Президентът на Молдова Игор Додон е подписал оставките на министъра на здравеопазването Руксанда Главан и на министъра на младежта и спорта Виктор Зубку, предаде  Accent TV.\r\n„Казвал съм и преди, че подкрепям намаляването на изпълнителния апарат и броя на министерствата и тясното количество, а не качество. Аз съм за назначаването изключително на професионалисти на министерски позиции“, заяви президентът Додон.  Виктор Турмаков", "date": "2017.07.25", "title": "Accent TV: Президентът на Молдова е подписал оставките на двама министри"}
{"url": "http://www.focus-news.net/news/2017/07/25/2419273/targovishte-dvizhenieto-se-izvarshva-v-edna-lenta-po-pat-ii-51-voditsa-kovachevets-poradi-otstranyavane-na-padnali-darveta.html", "text": "Движението се извършва в една лента по път II-51 Водица - Ковачевец, поради отстраняване на паднали дървета. Това съобщиха от пресцентъра на Агенция \"Пътна инфраструктура\". Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n--", "date": "2017.07.25", "title": "Търговище: Движението се извършва в една лента по път II-51 Водица - Ковачевец, поради отстраняване на паднали дървета"}
{"url": "http://www.focus-news.net/news/2017/07/25/2419271/gorski-sluzhiteli-izvarshiha-proverka-na-spazvaneto-na-protivopozharnite-merki-v-priroden-park-vitosha.html", "text": "Периодични проверки на спазването на противопожарните мерки на територията на Природен парк „Витоша“ извършват горски служители на ДПП Витоша, Регионална дирекция по горите – София, горско стопанство – София. Това съобщиха от пресцентъра на Изпълнителната агенция по горите. До този момент са почистени 31 регламентирани огнища, които са обозначени с информационни табели. По време на инспекцията, направена от горските служители са констатирани и разрушени 70 нерегламентирани огнища. \r\nПожароопасният период за територията на ПП „Витоша“ е от 1 април до 30 ноември. В този период се забранява паленето на открит огън и извършването на огневи работи на разстояние по-малко от 100 метра от границите на горските територии. За територията на Природен парк „Витоша“ паленето на огън е допустимо с много голямо внимание САМО на определените за целта места. \r\nПредстои почистване на електропроводи в землищните граници на кв. Бояна и с. Владая. Проверките продължават.\r\nУмоляват се всички посетители на Природен парк „Витоша“ да спазват правилата за пожарна безопасност, да не проявяват престъпна небрежност, която би довела до възникване на пожари.", "date": "2017.07.25", "title": "Горски служители извършиха проверка на спазването на противопожарните мерки в Природен парк „Витоша“"}
{"url": "http://www.focus-news.net/news/2017/07/25/2419272/redzhep-tayip-erdogan-s-rusiya-e-postignat-progres-otnosno-zakupuvaneto-na-sistemite-za-protivovazdushna-otbrana-s-400.html", "text": "Президентът на Турция Реджеп Тайип Ердоган заяви, че е отбелязан прогрес в преговорите с Русия за доставката на модерните противовъздушни системи С-400 в страната, предаде  AFP.\r\n„Подписахме с Русия. При добра воля ние ще видим С-400 в страната си“, заяви Ердоган по време на реч пред депутати от управляващата Партия на справедливостта и развитието. Не стана ясно коя част от споразумението е подписана между Москва и Анкара, но Ердоган посочи, че по-голямата част от срещите за него са приключили. \r\nТурският президент пресече в корен потенциалната критика към продажбите, посочвайки, че Гърция – страна съюзник в НАТО, използва ракети руско производство С-300. „Защо никой не казва нищо тогава? Защо им става неудобно, когато става дума за  Турция?“, попита той. \r\n Ако договорът бъде сключен, това ще е значителна крачка напред, след като двете държави възстановиха отношенията си, след като Турция свали руски самолет на границата със Сирия през 2015 г.  Виктор Турмаков", "date": "2017.07.25", "title": "Реджеп Тайип Ердоган: С Русия е постигнат прогрес относно закупуването на системите за противовъздушна отбрана С-400"}
{"url": "http://www.focus-news.net/news/2017/07/25/2419274/tehran-times-amerikanski-boen-korab-e-proizvel-predupreditelni-izstreli-sreshtu-iranski-sad.html", "text": "По данни на американските власти боен кораб от флота на САЩ е произвел предупредителни изстрели към ирански съд в северната част на Персийския залив във вторник, след като двата кораба се разминават на около 140 метра, предаде  Tehran Times.\r\nСпоред анонимния американски източник бойният кораб „ЮСС Тъндърболт“ е изстрелял предупредителни изстрели, след като иранския съд игнорира радиосигналите му. „ЮСС Тъндърболт“ е бил придружаван от няколко по-малки съда на американския флот. Според източника става дума за кораб на „Корпуса на иранската ислямска революционна гвардия“. \r\nПравителството на Иран все още не е излязло с коментар относно инцидента.  Виктор Турмаков", "date": "2017.07.25", "title": "Tehran Times: Американски боен кораб е произвел предупредителни изстрели срещу ирански съд"}
{"url": "http://www.focus-news.net/news/2017/07/25/2419254/anadolu-agency-sreshtata-es-turtsiya-v-bryuksel-osnovni-temi-sa-borbata-s-terorizma-migratsiyata-i-liberaliziraneto-na-vizoviya-rezhim.html", "text": "Основните теми, които ще бъдат обсъдени в рамките на срещата на високо равнище в Брюксел между представители на Европейския съюз и Турция, ще бъдат кандидатурата на Анкара за членство в Общността, борбата с тероризма, миграцията и либерализирането на визовия режим, предава Anadolu Agency, като се позовава на съобщение от Министерството на външните работи на Турция.\r\n„Турция, като страна кандидатка и стратегически партньор, ще предаде своите очаквания по тези въпроси на ЕС\", се уточнява в съобщението.\r\nПреговорите ще се проведат, след като президентът Реджеп Тайип Ердоган имаше серия \"плодотворни\" срещи с лидерите на ЕС, включително председателя на Европейската комисия Жан-Клод Юнкер и президента на Съвета на ЕС Доналд Туск в Брюксел по време на срещата на високо равнище на лидерите на НАТО през месец май.Тереза Герова", "date": "2017.07.25", "title": "Anadolu Agency: Срещата ЕС-Турция в Брюксел – основни теми са борбата с тероризма, миграцията и либерализирането на визовия режим"}
{"url": "http://www.focus-news.net/news/2017/07/25/2419275/varna-vazrastna-zhena-e-s-izgaryaniya-po-tsyaloto-tyalo-sled-intsident-s-gazova-butilka.html", "text": "Възрастна жена е с изгаряния по цялото тяло след инцидент с газова бутилка,съобщиха от пресцентъра на ОДМВР – Варна. Днес преди обяд е постъпил сигнал за инцидент с газова бутилка, намираща се на терасата на частен дом на ул. „Карамфил” в гр. Варна. На място са изпратени два протовопожарни автомобила. При инцидента е пострадала жена на 82 години. Жената е получила изгаряния по цялото тяло, като е настанена за лечение в болнично заведение с опасност за живота. Пострадал е и 62-годишен мъж, който има изгаряния по горните крайници.\r\nПричината за възникването на инцидента е техническа неизправност на газовата бутилка, която е изпускала газ.\r\nПо случая е образувано досъдебно производство.", "date": "2017.07.25", "title": "Варна: Възрастна жена е с изгаряния по цялото тяло след инцидент с газова бутилка"}
{"url": "http://www.focus-news.net/news/2017/07/25/2419261/nfsb-osazhdame-ostro-kakvato-i-da-e-saprichastnost-kam-kriminalno-deyanie-kakvoto-e-trafika-na-hora.html", "text": "Анелия Велева е била избрана от местната структура за председател на НФСБ в Костинброд. НФСБ осъжда остро каквато и да е съпричастност към криминално деяние, каквото е трафика на хора. Това се казва в позиция на ръководството на ПП НФСБ по повод на изнесени в медиите твърдения за задържането на Анелия Велева, изпратена от пресцентъра на политическата сила. \"Припомняме, че ние сме вносители през 2015 г. на промяна в закона, с която драстично са увеличени санкциите за трафиканти на хора. След приключване на работата на разследващите органи и установяване на фактите относно съпричастността на Анелия Велева към подобно деяние, ръководството на политическата сила ще излезе със свое становище\", посочват още от НФСБ.", "date": "2017.07.25", "title": "НФСБ: Осъждаме остро каквато и да е съпричастност към криминално деяние, каквото е трафика на хора"}
{"url": "http://www.focus-news.net/news/2017/07/25/2419278/veliko-tarnovo-registrirani-sa-dvama-zaboleli-ot-trihotsefaloza-v-gorna-oryahovitsa.html", "text": "Регистрирани са двама заболели от трихоцефалоза в Горна Оряховица. Това съобщиха за Радио „Фокус“ – Велико Търново от  Регионалната здравна инспекция. Заболяването се причинява от паразита космоглав. То протича с болка в корема, безапетитие, главоболие, световъртеж и анемия. Заразяването на човека се осъществява по фекално-орален механизъм, със замърсени ръце, вода, храна. При това се отделят ларви в тънкото черво, съзряват и се локализират на границата с дебелото черво, като с помощта на тънкия си преден край се фиксират за лигавицата. Това развитие отнема около месец – месец и половина.\r\nПрез изминалата седмица от РЗИ са регистрирали три нови случая на туберкулоза – във Велико Търново, Горна Оряховица и Свищов. По двама са заболелите от вирусен хепатит и салмонелоза, а един от хеморагична треска с бъбречен синдром. Регистрирани са шест лица с варицела – във Велико Търново и Горна Оряховица. Увеличават се случаите на ентероколити – 21, като за сравнение през предходната седмица те са били 12.\r\nНадежда КРЪСТЕВА", "date": "2017.07.25", "title": "Велико Търново: Регистрирани са двама заболели от трихоцефалоза в Горна Оряховица"}
{"url": "http://www.focus-news.net/news/2017/07/25/2419277/pier-moskovisi-pazarat-na-gartsiya-se-podobryava-dramatichno.html", "text": "Европейският комисар по икономическите въпроси Пиер Московиси приветства връщането на Гърция на пазарите и „драматичното подобряване“ на ситуацията в нея, предаде NewEurope.\r\nМосковиси заяви, че е убеден, че Гърция „обръща страницата“. „Страната е в позиции през август 2018 г. успешно да приключи програмата за финансова помощ, която изтича тази година“, посочи той. Комисарят е на посещение в Гърция, където ще проведе срещи с президента на страната Прокопис Павлополус, с лидера на опозицията Кирякос Митсотакис, с министър-председателя Алексис Ципрас и с финансовия министър Евклидис Цакалотос.\r\n„Гърция се завръща на пазара за облигации с логична печалба“, заяви Московиси, признавайки „значителните усилия на страната да поправи дефицита си“. Той подчерта, че Атина трябва „да продължи с реформите“.  Виктор Турмаков", "date": "2017.07.25", "title": "Пиер Московиси: Пазарът на Гърция се подобрява драматично"}
{"url": "http://www.focus-news.net/news/2017/07/25/2419280/plovdiv-s-promenen-marshrut-shte-se-dvizhi-avtobus-15-v-plovdiv-ot-26-yuli-zaradi-remonta-na-bul-vasil-aprilov.html", "text": "С променен маршрут ще се движи автобус №15 в Пловдив от 26 юли във връзка със затварянето на източното платно на бул. „Васил Априлов“, в участъка от ул. „Тунджа“ до кръстовището с ул.  „Генерал Данаил Николаев“. Това съобщиха за Радио „Фокус” – Пловдив от ОП „Организация и контрол на транспорта“.  Промяната ще е валидна до 30 ноември 2017 г. От предприятието припомнят, че от днес до приключване на строително-монтажните работи в тази част на булеварда е променен и маршрутът на автобусни линии №10, 17, 113 и 222.\r\nЗа да се осигури по-голяма безопасност на движението, е въведен турбинен режим на светофарите при кръстовището между бул. „Руски“ и ул. „Гладстон“.\r\nЦветана ТОНЧЕВА", "date": "2017.07.25", "title": "Пловдив: С променен маршрут ще се движи автобус №15 в Пловдив от 26 юли заради ремонта на бул. „Васил Априлов“"}
{"url": "http://www.focus-news.net/news/2017/07/25/2419248/srabskiyat-premier-ana-barnabich-blagodari-na-ekaterina-zaharieva-za-usiliyata-es-da-ostane-otvoren-za-zapadnite-balkani.html", "text": "Благодаря ви за усилията Европейският съюз да остане отворен към разширяване в посока Западните Балкани\", заяви сръбският министър-председател Ана Бърнабич, която се срещна с българския заместник министър-председател по правосъдната реформа и министър на външните работи Екатерина Захариева, съобщиха от пресцентъра на МВнР.   \r\nБърнабич заяви, че в последните три години страната й се е съсредоточила върху икономическите и финансови реформи, като е постигната стабилност. Сега фокус в работата на кабинета е върховенството на закона и по-специално въвеждането на бързо съдопроизводство и гарантиране на изпълнението на присъдите. Надявам се да засилим скоростта по затварянето на преговорните глави с Брюксел, добави сръбският премиер.   \r\nЗахариева поздрави Бърнабич за реформите и подчерта, че от това зависят пряко и чуждестранните инвестиции. \"Винаги на различни европейски форуми говорим за европейската перспектива на Западните Балкани\", допълни българският първи дипломат. От името на премиера Борисов тя покани Бърнабич на посещение в България.", "date": "2017.07.25", "title": "Сръбският премиер Ана Бърнабич благодари на Екатерина Захариева за усилията ЕС да остане отворен за Западните Балкани"}
{"url": "http://www.focus-news.net/news/2017/07/25/2419279/ahram-egipet-sauditska-arabiya-oae-i-bahreyn-publikuvaha-nov-spisak-sas-svarzani-s-katar-teroristichni-organizatsii-i-lichnosti.html", "text": "Египет, Саудитска Арабия, ОАЕ и Бахрейн публикуваха общо заявление, в което изброиха девет организации и девет личности, които са свързани с терористични дейности и с Катар, пише  Ahram.\r\nВ списъка фигурират девет благотворителни организации, които са свързани с „тероризъм, подкрепян от Катар, като три са базирани в Йемен, а шест с Либия“. В списъка са изброени и девет личности от различни арабски държави, свързани с тероризма. \r\nМиналия месец четирите арабски държави прекъснаха дипломатическите си отношения с Катар, обвинявайки го, че подкрепя тероризма.  Доха отхвърля обвиненията.  Виктор Турмаков", "date": "2017.07.25", "title": "Ahram: Египет, Саудитска Арабия, ОАЕ и Бахрейн публикуваха нов списък със свързани с Катар „терористични организации и личности“"}
{"url": "http://www.focus-news.net/news/2017/07/25/2419276/albanian-daily-news-albaniya-i-makedoniya-shte-provedat-mezhdupravitelstvena-sreshta-prez-esenta.html", "text": "Правителствата на Албания и на Македония ще проведат обща среща следващата есен в град Поградец ( в Албания, разположен на нейната страна на Охридското езеро). Новината бе обявена от албанския министър на външните работи Дитмир Бушати по време на среща  с македонския му колега Никола Димитров, предаде  Albanian Daily News.\r\n„Разбрахме се за обща правителствена среща през есента в Поградец. Това споразумение е основано на предварителните разговори между министър-председателите Еди Рама и Зоран Заев в Триест. Цел на срещата е да се ускори прилагането на стратегическите проекти“, заяви Бушати. Този среща бе потвърдена от македонския външен министър Димитров. Виктор Турмаков", "date": "2017.07.25", "title": "Albanian Daily News: Албания и Македония ще проведат междуправителствена среща през есента"}
{"url": "http://www.focus-news.net/news/2017/07/25/2419281/pregled-na-mezhdunarodnite-novini-do-18-chasa-agentsiya-fokus.html", "text": "Европейският комисар по икономическите въпроси Пиер Московиси приветства връщането на Гърция на пазарите и „драматичното подобряване“ на ситуацията в нея.\r\nМосковиси заяви, че е убеден, че Гърция „обръща страницата“. „Страната е в позиции през август 2018 г. успешно да приключи програмата за финансова помощ, която изтича тази година“, посочи той. Комисарят е на посещение в Гърция, където ще проведе срещи с президента на страната Прокопис Павлополус, с лидера на опозицията Кирякос Митсотакис, с министър-председателя Алексис Ципрас и с финансовия министър Евклидис Цакалотос.\r\n„Гърция се завръща на пазара за облигации с логична печалба“, заяви Московиси, признавайки „значителните усилия на страната да поправи дефицита си“. Той подчерта, че Атина трябва „да продължи с реформите“. \r\n***. Два месеца преди провеждането на изборите за федерален парламент преднината на Съюза (ХДС/ХСС) пред Германската социалдемократическа партия (ГСДП) продължава да се увеличава.\r\nСъгласно данни от проучване, представени от института INSA, рейтингът на ХДС/ХСС достига до 37,5 %, или с 1,5 % повече, в сравнение с предходната седмица. Популярността на германските социалдемократи остава на едни и същи нива четвърта поредна седмица – 25 %. Така разликата между двете водещи партии във ФРГ вече е 12,5 %.\r\n„Левица“ получава подкрепа от 10,5 % от избирателите, или с един процент повече от миналата седмица. „Зелени“ и Свободната демократическа партия (СвДП) са на нива от 8,5 %. Десните популисти от „Алтернатива за Германия“ губят един процент и разчитат на подкрепата на девет на сто от избирателите.\r\nЕксперти допускат две възможни политически комбинации след федералните парламентарни избори през септември – „черно-жълта“ (ХДС/ХСС и СвДП) или „червено-червено-зелена“ (ГСДП, „Левица“ и „Зелени“) коалиция. Според INSA нито една от партиите не може да разчита на необходимия брой гласове за гарантиране на мнозинство в Бундестага.\r\n***. Двете правителства в разкъсваната от конфликти Либия, които ще проведат разговори с посредник във вторник в Париж, се ангажират с прекратяване на огъня и провеждането на избори \"възможно най-скоро\", се казва в изявление на президентството на Франция.\r\n„Поели сме ангажимент за прекратяване на огъня\" и „поемаме тържествения ангажимент да работим за провеждането на президентски и парламентарни избори възможно най-скоро\", се казва в разпространеното изявление, в което се цитират думите на либийския премиер, подкрепян от ООН Файез ал Сарадж и Халифа Хафтар, военен командир, който контролира източната част на страната.\r\n***. Трима души са загинали в катастрофа, случила се в 4:40 местно време (5:40 българско време ), с участието на микробус с българска регистрация и с камион полска регистрация край граничещия с Румъния унгарски град Бихаркерестеш.\r\nОт деветте пътници в микробуса на място за загинали две жени и един мъж. Петима души са ранени. По първоначални данни шофьорът на микробуса е заспал зад волана и е ударил задницата на паркирал в аварийната лента камион.\r\nПолицията разследва инцидента. Говорителят на местната полиция Добо Денещьо посочва, че пътниците на микробуса са румънски граждани. Трафикът на пътя е временно преустановен. \r\n***. Правителствата на Албания и на Македония ще проведат обща среща следващата есен в град Поградец ( в Албания, разположен на нейната страна на Охридското езеро). Новината бе обявена от албанския министър на външните работи Дитмир Бушати по време на среща с македонския му колега Никола Димитров.\r\n„Разбрахме се за обща правителствена среща през есента в Поградец. Това споразумение е основано на предварителните разговори между министър-председателите Еди Рама и Зоран Заев в Триест. Цел на срещата е да се ускори прилагането на стратегическите проекти“, заяви Бушати. Този среща бе потвърдена от македонския външен министър Димитров.\r\n***. Новият говорител на турското правителство е Бекир Боздаг, който след последните рокади на кабинета от правосъден министър стана вицепремиер.\r\n След вчерашното първо заседание на реформирания кабинет Бекир Боздаг оповести ресорите на отделните вицепремиери. Самият той ще отговаря за връзките с Меджлиса и Върховния административен съд (ВАС), както и за работата на Дирекцията по религиозните въпроси (т. нар. Диянет), Държавното радио и телевизия (ТРТ) и официалната Анадолска агенция, посочва още ДХА.\r\n***", "date": "2017.07.25", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/25/2419287/pazardzhik-regionalnata-biblioteka-predstavya-vitrina-den-na-zanayatite.html", "text": "Читалня „Точни и приложни науки” в Регионална библиотека „Никола Фурнаджиев” в Пазарджик представя витрина „Ден на занаятите”, предаде репортер на Радио „Фокус” – Пазарджик. Денят на занаятите се отбелязва на 29 юли. Занаятчийството се възприема като стара традиция в ново измерение. Изпълнението включва множество дейности, свързани с ръчното изготвяне на предмети. Според информацията от Камарата на занаятчиите, 57 групи дейности се приемат за занаяти. Сред тях грънчарство, ножарство, везбарство, гайтанджийство, килимарство и много други.\r\nТеодора ДИМИТРОВА", "date": "2017.07.25", "title": "Пазарджик: Регионалната библиотека представя витрина „Ден на занаятите”"}
{"url": "http://www.focus-news.net/news/2017/07/25/2419286/sport-atletiko-madrid-shte-prodalzhi-dogovora-si-s-diego-simeone.html", "text": "Атлетико Мадрид се е споразумял със старшия си треньор Диего Симеоне да продължат договора му до 2020 г.\r\nДосегашният договор бе до 2018 г. Аржентинецът оглави отбора през 2011 г. Оттогава Атлетико Мадрид е спечелил шампионата на Испания, Купата и Суперкупата на страната. Освен тона червено-белите завоюваха и Лигата на Европа и Суперкупата на Уефа. Под ръководството на Симеоне клубът достигна до финала на Шампионската лига три пъти.  Виктор Турмаков", "date": "2017.07.25", "title": "Спорт: Атлетико Мадрид ще продължи договора си с Диего Симеоне"}
{"url": "http://www.focus-news.net/news/2017/07/25/2419284/komisar-ivaylo-ivanov-sdvr-postradal-e-vodachat-na-avtobusa-katastrofiral-na-bul-aleksandar-pushkin.html", "text": "Пострадал е водачът на автобуса, катастрофирал  на бул. „Александър Пушкин“. Това каза директорът на СДВР комисар Ивайло Иванов на брифинг, предаде репортер на Агенция „Фокус“.  „Едно единствено лице има пострадало. В момента се извършва оглед. След като приключи огледът, ще бъде изтеглен автобусът“, допълни Иванов. Той уточни, че ще бъде взета проба за алкохол на шофьора на автобуса. Иванов коментира, че това е рутинна проверка при инцидент. „Фокус“ припомня:  \r\nКъм 16.50 часа, в столичната полиция е получен сигнал за инцидент с автобус, възникнал по маршрута по бул. „Александър Пушкин“. По първоначални данни, шофьорът на автобуса е засегнал оградата на сграда на булеварда, като най-вероятно на водача му е прилошало. Той е откаран в болница за преглед, на мястото патрули на Шесто РУ-СДВР са обезопасили района, извършва се оглед.", "date": "2017.07.25", "title": "Комисар Ивайло Иванов, СДВР: Пострадал е водачът на автобуса, катастрофирал  на бул. „Александър Пушкин“"}
{"url": "http://www.focus-news.net/news/2017/07/25/2419282/sofiya-intsident-s-avtobus-e-stanal-na-bul-aleksandar-pushkin.html", "text": "Към 16.50 часа, в столичната полиция е получен сигнал за инцидент с автобус, възникнал по маршрута по бул. „Александър Пушкин“. Това съобщиха от пресцентъра на МВР. По първоначални данни, шофьорът на автобуса е засегнал оградата на сграда на булеварда, като най-вероятно на водача му е прилошало. Няма пострадали при инцидента. Шофьорът е откаран в болница за преглед, на мястото патрули на Шесто РУ-СДВР са обезопасили района , извършва се оглед.107", "date": "2017.07.25", "title": "София: Инцидент с автобус е станал на бул. „Александър Пушкин“"}
{"url": "http://www.focus-news.net/news/2017/07/25/2419289/mladen-marinov-gl-sekretar-na-mvr-napadnatiyat-zhurnalist-ivo-nikodimov-e-v-stabilno-sastoyanie-osnovnata-versiya-po-koyato-rabotim-e-huliganstvo.html", "text": "Към момента състоянието на Иво Никодимов е стабилно, няма опасност за живота му. Това каза на брифинг главният секретар на МВР Младен Маринов за нападението над журналиста от БНТ Иво Никодимов, предаде репортер на Агенция „Фокус“. „Огледът на мястото започна и ще продължи дълго, тъй като все още уточняваме точното място, на което е станал инцидентът“, обясни той. „Г-н Никодимов не може да ни помогне в момента с локализация на мястото. Разговорът с него беше много кратък, защото е в състояние, в което трябва да му се окаже медицинска помощ“, посочи Младен Маринов. „Отцепили сме по-голям периметър и търсим всякакви следи и улики от извършителите“, поясни главният секретар и допълни, че информацията за инцидента засега е само от пострадалия и няма данни да е имало очевидци. „Търсим камери в района, ангажиран е целият ресурс на СДВР. Целта ни е да запазим района, докато пострадалият ни съдейства, за да локализираме самото място“, коментира Младен Маринов. „Нямаме данни пострадалият да е получавал предварителни заплахи. Той не свързва нападението и с дейността, която извършва, не е разследващ журналист“, посочи той. „Всичко сочи, че агресията е непредизвикана. Нямаме данни да е с цел грабеж, работим по основната версия- хулигански подбуди и необоснована агресия“, обясни главният секретар. „Жертвата не е предизвикала тази агресия, за това работим по основната версия-хулиганство“, заяви той. „Започна изграждане на профил на евентуалните извършители и работа по тази линия“, поясни Младен Маринов и уточни, че пострадалият е напуснал мястото на инцидента, отишъл е сам до телевизията и е подал сигнала, а нападението е било изненадващо.", "date": "2017.07.25", "title": "Младен Маринов, гл. секретар на МВР: Нападнатият журналист Иво Никодимов е в стабилно състояние, основната версия, по която работим е хулиганство"}
{"url": "http://www.focus-news.net/news/2017/07/25/2419283/dzheyms-matis-za-boga-vladimir-putin-i-donald-tramp-prosto-govoreha-po-vreme-na-vecherya-ostavete-me-na-mira.html", "text": "Министърът на отбраната на САЩ Джеймс Матис заяви пред репортери, че медиите вдигат „твърде голяма врява“ относно срещата между президента на САЩ Доналд Тръмп и на Русия Владимир Путин по време на вечерята на срещата на високо равнище на Г-20, състояла се по-рано този месец в Хамбург, която пресата определи като „тайна и необявена“, предаде American Military News.\r\n„За бога, той просто си поговори с Путин. Оставете ме на мира“, заяви Матис. „Когато хората седят до представители на другата страна, след като са провели преди това с тях двучасов разговор, разбира се, че пак ще говорят“, добави той.  „Бил съм на стотици подобни вечери, дами и господа, и при такива се седи и се говори, защото на човек не му се иска да седи там и да му е скучно, докато яде гъши дроб“, уточни министърът. \r\nНякои медии разкритикуваха Тръмп заради втората среща с Путин. Но самият разговор между президентите се оказа неформален по време на официалната вечеря на събитието, на която са присъствали десетки хора.  Виктор Турмаков", "date": "2017.07.25", "title": "Джеймс Матис: За бога, Владимир Путин и Доналд Тръмп просто говореха по време на вечеря. Оставете ме на мира!"}
{"url": "http://www.focus-news.net/news/2017/07/25/2419285/targovishte-vazstanoveno-e-dvizhenieto-v-dvete-lenti-po-pat-ii-51-voditsa-kovachevets.html", "text": "Търговище: Възстановено е движението в двете ленти по път II-51 Водица - Ковачевец. Това съобщиха от пресцентъра на Агенция \"Пътна инфраструктура\".", "date": "2017.07.25", "title": "Търговище: Възстановено е движението в двете ленти по път II-51 Водица - Ковачевец"}
{"url": "http://www.focus-news.net/news/2017/07/25/2419288/afp-vrazhduvashtite-libiyski-lideri-sa-zapochnali-pregovori-za-priklyuchvane-na-konflikta.html", "text": "Двамата основни конкурента в либийския конфликт: подкрепяният от ООН министър-председател Файез ал Сарай и контролиращият изтока на страната военен командир маршал Халифа Хафтар, започнаха преговори, в които президентът на Франция Еманюел Макрон е посредник, за да прекратят гражданската война в страната, предаде  AFP.\r\nСпециалният пратеник на ООН Хасан Саламе също участва на преговорите край Париж, след които трябва да се приеме споразумение за примирие и за провеждане на избори в най-скоро време. Виктор Турмаков", "date": "2017.07.25", "title": "AFP: Враждуващите либийски лидери са започнали преговори за приключване на конфликта"}
{"url": "http://www.focus-news.net/news/2017/07/25/2419290/reuters-desetki-sa-zaginali-sled-vzriv-na-kola-bomba-v-kabul.html", "text": "Кола-бомба, водена от талибан-камикадзе, се е взривила в западната част на Кабул, убивайки най-малко 35 души и ранявайки повече от 40, предаде  Reuters.\r\nПолицията е отцепила района, разположен край дома на вицепремиера Мохамед Мохакик.  Това е едно от най-кървавите нападения на талибаните през последните седмици. Според правителствени източници загиналите са 35, докато според говорителя на талибаните Забихула Муджахид „са убити 37 служители на разузнавателните служби“. \r\nПравителствените сили сочат, че при взрива е унищожен малък автобус, собственост на министерството на минното дело. Три цивилни превозни средства и 15 разположени наблизо магазини са били разрушени или повредени от взрива по данни на МВВР-.  Виктор Турмаков", "date": "2017.07.25", "title": "Reuters: Десетки са загинали след взрив на кола-бомба в Кабул"}
{"url": "http://www.focus-news.net/news/2017/07/25/2419296/chosun-ilbo-spored-prezidenta-na-yuzhna-koreya-vratata-e-vse-oshte-otvorena-za-kndr-ako-iska-da-uchastva-na-zimnite-olimpiyski-igri-v-pyonchan.html", "text": "Президентът на Южна Корея Мун Джей-ин отново покани Северна Корея да приеме участие на Зимните олимпийски игри в Пьончан, които ще се проведат през 2018 г. Той посочи, че ще запази вратите отворени „до последната минута“, пише южнокорейският вестник  „Чосун Илбо“.\r\nПрезидентът на Южна Корея посочи, че „няма да се бърза, няма да се проявява песимизъм, а вратите ще бъдат отворени пред КНДР до последната минута“. Той добави, че в момента решението за участието на Олимпийските игри зависи от Северна Корея.  Виктор Турмаков", "date": "2017.07.25", "title": "„Чосун Илбо“ : Според президента на Южна Корея „вратата е все още отворена“ за КНДР, ако иска да участва на Зимните олимпийски игри в Пьончан"}
{"url": "http://www.focus-news.net/news/2017/07/25/2419295/afp-spasiteli-sa-otkrili-11-zaginali-v-pretapkan-sal-s-migranti-kray-bregovete-na-libiya.html", "text": "Спасители, притекли се на помощ на претъпкан с мигранти гумен сал край бреговете на Либия, съобщиха, че са открили на борда 11 загинали, включително и телата на бременни жени, предаде  AFP.\r\n„Открихме 167 души на сала, 11 загинали, включително и няколко бременни жени“, съобщава испанската неправителствена организация „Проактива оупън армс“, която се занимава със спасяване на мигранти в Средиземно море.  Виктор Турмаков", "date": "2017.07.25", "title": "AFP: Спасители са открили 11 загинали в претъпкан сал с мигранти край бреговете на Либия"}
{"url": "http://www.focus-news.net/news/2017/07/25/2419291/veliko-tarnovo-praznik-pod-nadslov-moy-roden-kray-shte-se-provede-v-svishtoskoto-selo-balgarsko-slivovo.html", "text": "Празник под надслов „Мой роден край“ ще се проведе в свищоското село Българско сливово. Събитието има многогодишна история, възродена преди около 15 години от тогавашното управление, казва в предаването „Добре дошли в Свищов“ на Радио „Фокус“ – Велико Търново настоящият кмет на селото Радослав Атанасов. Той обясни, че празникът се отбелязва обикновено в първия уикенд на август, когато е Илинден по стар стил, но през настоящата година е изместен със седмица напред. „Празникът се чества, за да се запазят традициите. Освен него, ние имаме още един голям празник от Лазарица до Гергьовден, когато също организираме мащабни концерти с фолклорна музика, ритуали и обичаи. По този начин поддържаме българския дух и традициите, не само в по-старите, а и сред младите“, поясни кметът. През настоящата година също се подготвя традиционен концерт, в който ще се представят самодейни колективи от региона. Той ще се проведе в центъра на селото и организаторите обещават много настроение и веселие. Началото ще е от 20.00 часа. След събора ще бъде отбелязана и годишнина от смъртта на бившия председател на Читалището в селото. Идеята на кмета и организаторите е това събитие също да стане традиция.\r\nЛуиза ТРАНЧЕВА", "date": "2017.07.25", "title": "Велико Търново: Празник под надслов „Мой роден край“ ще се проведе в свищоското село Българско сливово"}
{"url": "http://www.focus-news.net/news/2017/07/25/2419292/sofiya-proliven-dazhd-vali-v-tsentralnata-chast-na-grada.html", "text": "Проливен дъжд вали в централната част на града, предаде репортер на Агенция \"Фокус\". Градушка е паднала в кв. \"Симеоново\" в столицата. \"Фокус\" призовава шофьорите да карат внимателно и да се съобразяват с метеорологичните условия.", "date": "2017.07.25", "title": "София: Проливен дъжд вали в централната част на града"}
{"url": "http://www.focus-news.net/news/2017/07/25/2419297/aktsenti-v-sutreshniya-blok-dobro-utro-balgariya-na-radio-fokus.html", "text": "След срещата между ЕС и Турция в Брюксел ще стихне ли напрежението между Анкара и Берлин и ще бъде ли намерен пътят на добрия тон? Ще се случи ли отварянето на нови глави от преговорите за турското членство в Общността и каква ще е цената за това? Очакваме анализа на Георги Димов, бивш генерален консул на България в Одрин. \r\nВ минутите след 8.00 часа – с какъв доклад излезе Временната комисията за НДК и има ли съмнения за нарушения? За изводите от работата на комисията ще разговаряме с Жельо Бойчев, заместник-председател на ПГ на БСП и член на временната комисия по казуса с НДК.\r\nВ разгара на лятото ще проверим как общините привличат посетители с разнообразни културни събития? За предстоящия Фолклорен фестивал „Фолклорен извор“ 2017 година подробности очакваме от кмета на Свищов Генчо Генчев. \r\nЩе ви представим и още едно събитие, но от подножието на Пирин планина. За „Лятната филмомания под звездите“ в Банско и колко филма ще зарадват жителите и гостите на града ще научим от самите организатори.\r\nВ края на програмата ще проверим и какви видове животни се отглеждат в кюстендилския зоопарк и кога ще бъде напълно обновена градината. \r\nТези и други теми предстоят в сутрешния блок „Добро утро, България“ на Радио „Фокус“ от 6.00 до 10.00 часа. Водещ е Албена Иванова.", "date": "2017.07.25", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/25/2419294/aleksandar-aleksandrov-vidinski-sayuz-na-zarnoproizvoditelite-pri-proletnitsite-veche-se-otchitat-porazheniyata-ot-sushata.html", "text": "При пролетниците вече се отчитат пораженията от сушата, каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че количеството валежи, паднали през последните два месеца във Видин, са изключително малко. „Това ни помогна да приберем реколтата от ечемик и пшеница, при които имаме и добри добиви – над 550 кг от декар. Но за царевицата и слънчогледа се оказа пагубно“, обясни Александров. За поредна година видинските зърнопроизводители отчитат, че липсата на системи за напояване в региона снижава добивите от пролетниците. „За да бъдем конкурентни на пазара трябва да търсим алтернативни култури или да се предприемат съвместно с държавата мерки за възстановяване на напоителните системи в региона“, каза Александров.\r\nАнна ЛОЗАНОВА", "date": "2017.07.25", "title": "Александър Александров, Видински съюз на зърнопроизводителите: При пролетниците вече се отчитат пораженията от сушата"}
{"url": "http://www.focus-news.net/news/2017/07/25/2419299/ministerstvoto-na-turizma-aktivizira-partnyorstvoto-s-targovskite-ni-predstavitelstva-zad-granitsa.html", "text": "Министерството на туризма отдава голямо значение на доброто партньорство със службите по търговско-икономически въпроси (СТИВ) в задграничните представителства на България. Разчитаме на тяхното съдействие за организацията и провеждането на българското участие в международните туристически изложения. Службите могат да са много полезни и в изготвянето на анализи за съответния пазар, което ще помогне да се задълбочат двустранните отношения в туризма – търсене, предлагане, туристопоток, нагласи на пазара и др. Това заяви министърът на туризма Николина Ангелкова на традиционната годишна среща на съветниците в българските СТИВ с ръководството на Министерството на икономиката и представителите на бизнеса, съобщиха от пресцентъра на Министерството на туризма. \r\nТя благодари на министъра на икономиката Емил Караниколов за партньорството и съобщи, че предстои да бъде подписано споразумение между двете институции за съвместна работа със СТИВ-овете в областта на туризма. Министър Ангелкова подчерта пред участниците в срещата, че Министерството на туризма е пред финализиране на Инвестиционната карта в туризма у нас, която в най-скоро време ще бъде представена публично пред търговските експерти и предприемачите. \r\nПоставяме фокус също върху дейностите, които стимулират развитието на деловите връзки с далечните и перспективните пазари. Като перспективни пазари Световната организация по туризъм към ООН посочва Китай, Япония, Индия, Близкия изток, САЩ и Канада и ние работим активно в тази посока, каза Николина Ангелкова.\r\nЗа първи път ще рекламираме България в Ню Йорк, Бостън, Вашингтон, Лос Анджелис и Лас Вегас - онлайн и чрез билбордове. Потенциалът на страната ни като маршрут ще може да се види на знакови места в Ню Йорк в рамките на два месеца. Ню Йорк е космополитен център, посещават го туристи от цял свят. Досега там не сме имали рекламни активности и ето че ни предстои съвместно с неговата община да осъществим това представяне, съобщи министър Ангелкова.\r\nТя посочи още, че по отношение на българското председателство на Съвета на ЕС министерството планира важни прояви, които ще разкрият предимствата на страната ни като целогодишна туристическа и инвестиционна дестинация. Водим разговори за съвместни продукти с нашите съседи, допълни министърът на туризма и наблегна, че трансграничното сътрудничество в региона може да го направи още по-търсен и конкурентен за близки и по-далечни пазари.", "date": "2017.07.25", "title": "Министерството на туризма активизира партньорството с търговските ни представителства зад граница"}
{"url": "http://www.focus-news.net/news/2017/07/25/2419301/predstoyashti-sabitiya-v-stranata-za-26-yuli-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 10.30 часа министърът на отбраната Красимир Каракачанов, постоянният секретар на отбраната Антон Ластарджиев и заместник-началникът на отбраната генерал-лейтенант Пламен Атанасов ще наблюдават демонстрация на способностите на бригада „Специални сили“ в района на Специализирания учебен център „Црънча“.\r\n***\r\nОт 9.00 часа в Аулата на Софийския университет „Климент Охридски” ще бъде официално открита юбилейната годишна конференция на Асоциацията на българските училища в чужбина.\r\n***\r\nОт 10.30 часа на ул. „6-ти септември“ 37 екипът на Областен информационен център София-град и София-област (ОИЦ-София) ще проведе информационна среща за представяне на процедура: „Разработване на продуктови и производствени иновации”.\r\n***\r\nОт 11.00 часа в пресклуб БТА Български лекарски съюз ще проведе пресконференция на тема : \"Бюджет на НЗОК 2018 за медицински дейности без заложен дефицит – възможен”.\r\n***\r\nОт 12.00 часа в пресконферентната зала на Министерството на младежта и спорта ще се ссъстои официалното подписване на договора за спонсорство на зала „Фестивална“ между Академика 2011 ЕАД и Асикс България.\r\n***\r\nОт 12.30 часа кметът на София Йорданка Фандъкова и кметът на район „Витоша“  Теодор Петков ще проверят  изпълнението на преустройство на сградата на старото боянско училище в детска градина за две групи.\r\n***\r\nОт 14.30 часа в парламентарната комисия по здравеопазването ще бъде изслушан  единственият кандидат за поста управител на здравната каса проф. Камен Плочев.\r\n***\r\nОт 19.30 часа в Борисовата градина ще се проведе Концерт от цикъла „Остров на музиката“ – Група „PYOB7”.\r\n***\r\nОт 21.00 часа на площад „Никола Вапцаров“, при лошо време в Голямата зала на Читалище „Никола Вапцаров“, ще бъдат прожектирани най-добрите ленти от световното екстремно и планинарско кино. \r\n***\r\nОт 10.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция по актуални теми.\r\n***\r\nОт 9.00 часа в зала \"Пленарна\" на Община Варна ще се проведе заседание №20 на Общински съвет – Варна.\r\n***\r\nОт 9.30 часа в Гранд Хотел Варна ще бъде официално открит Летен университет на Европейските студенти демократи.\r\n***\r\nОт 10.00 часа в хотел „Черно море“ще се проведе Национална доброволческа среща „Лято без риск“. \r\n***\r\nОт 11.00 часа в зала „Варна“, Община Варна, ще се проведе пресконференция по повод Алея на книгата. Организатори на проявата са Асоциация „Българска книга“ и Община Варна.\r\n***\r\nОт 11.00 часа в зала „Пленарна“, Община Варна, ще се състои пресконференция „Алея на книгата – гр. Варна, 2017 г.“  \r\n***\r\nОт 14.00 часа в зала „Варна“, Община Варна, ще се проведе пресконференция по повод Международният джаз фестивал \"Варненско лято\".\r\n***\r\nОт 19.00 часа в Летния театър на Варна ще се проведе най-зрелищният концерт от програмата на Международния музикален фестивал „Варненско лято“ 2017.\r\n***\t\r\nОт 09.15 часа на Стадион „Ивайло“ ще се проведе Откриване на II Турнир по футбол „Трифон Иванов“. \r\n***\t\r\nОт 11.00 часа в Читалище „Надежда” ще се проведе Творческо ателие „Красотата на българския фолклор“ с ръководител Райчо Димитров, хореограф.\r\n***\r\nОт 9.30 часа кметът на Община Враца - Калин Каменов ще поднесе цветя пред паметника на Васил Кънчов- бележит български политик и учен.\r\n***\r\nОт 10.00 часа в градинката зад паметника на Христо Ботев ще се проведе „Приказни пътечки“ от програмата „Лято в библиотеката 2017“.\r\n***\r\nЩе се проведе ХVІ Международен младежки фестивал „Фолклор без граници“ – Добрич 2017 под патронажа на Йордан Йорданов, кмет на Община Добрич.\r\n***\r\nОт 20.00 часа в Летен театър ще се състои концерт на Николина Чакърдъкова с Неврокопския танцов ансамбъл.\r\n***\r\nОт 10.00 часа в зала „Гросето“ областният управител на Хасково Станислав Дечев стартира приемни в общините от региона.\r\n***\r\nОт 14.00 часа областният управител на Хасково Станислав Дечев организира приемна за граждани. \r\n***\r\nДФ „Земеделие“ – РА организира Ден на отворени врати в областната дирекция на фонда.\r\n***\r\nОт 16.00 часа в офиса на ГЕРБ в район „Южен” на ул.”Академик Петър Динеков”№1А Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани.\r\n***\r\nОт 16.00 часа в офиса на ГЕРБ в район „Южен” на ул.”Академик Петър Динеков”№1А Георги Василев ще проведе среща с граждани. \r\n***\r\nОт 17.00 часа в офиса на ГЕРБ в район „Източен” на ул.”Коста Паница”№5 Ани Лафчиева ще проведе среща за граждани. \r\n***\r\nОт 17.30 часа в офиса на ГЕРБ в район „Южен” на ул.”Академик Петър Динеков”№1А д-р Аргир Аргиров ще проведе приемна за граждани. \r\n***\r\nОт 17.30 часа в офиса на ГЕРБ в район „Източен” на ул.”Коста Паница”№5 Емил Русинов ще проведе среща с граждани. \r\n***\r\nОт 10.15 часа в зала 105 на общинската администрация, ще се състои пресконференция с Димитър Митев, по повод предстоящото заседание на Общинския съвет. \r\n***\r\nОт 11.00 часа в пресклуб Сливен ще се състои пресконференция с директора на Бюро по труда.\r\n***\r\nОт 11.00 часа в зала „Май” на Община Сливен ще се проведе пресконференция за отчитане на дейностите по проекта „Подкрепа и разширяване на дейността за почасово предоставяне на услуги за социално включване в общността или в домашна среда на Звено за социални услуги „Домашен помощник”. \r\n***\r\nОт 10.00 часа в детски отдел на библиотека „Родина“ ще се проведе Програма за лятна работа с деца.\r\n***\r\nОт 11.00 часа в зала 203 на Община Стара Загора ще се проведе пресконференция във връзка с програмата за отбелязването на 140 години от боевете за Стара Загора (1877-1878 г.)\r\n***\r\nОт 21.00 часа в Античен форум „Августа Траяна“ ще се състоят Летни музикални вечери.\r\n***\r\nОт 21.00 часа в Лятното кино, тополовградчани ще могат да гледат новия български филм „Каръци“. \r\n***\r\nОт 10.00 часа в зала 203 на общината ще бъде даден редовен брифинг", "date": "2017.07.25", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2017/07/25/2419303/reuters-sedem-tsivilni-sa-zaginali-pri-vzriv-na-kola-bomba-v-severen-sinay.html", "text": "Седем цивилни, сред които две деца, са загинали при взрив на кола Бомба в Северен Синай, предаде  Reuters.\r\nЕгипетската армия съобщава, че е прихванала колата на контролен пункт край град Ариш и се е опитала да предотврати взрива, като прегази превозното средство с танк. Въпреки това колата експлодира и цивилните наоколо загиват от взрива. \r\nВсе още никоя терористична групировка не е поела отговорност за нападението. Армията сочи, че вътре е имало четирима въоръжени терористи.  Виктор Турмаков", "date": "2017.07.25", "title": "Reuters: Седем цивилни са загинали при взрив на кола-бомба в Северен Синай"}
{"url": "http://www.focus-news.net/news/2017/07/25/2419298/po-okolo-30-signala-za-padnali-kloni-i-darveta-rabotyat-avariynite-ekipi-na-stolichna-obshtina.html", "text": "Екипи на дирекция „Аварийна помощ и превенция“ на Столична община отработват сигнали на място във връзка със силния дъжд и градушката над някои части на София. Около 30 сигнала за паднали клони и дървета са получени и към тях са насочени екипи. Това съобщиха от пресцентъра на Столична община.\r\nГрадският транспорт към момента се движи навсякъде с известно отклонение от редовния график. \r\nСтоличният инспекторат възложи на почистващите фирми периодично да проверяват състоянието на дъждоприемните шахти и оттоци и почистването им от паднала при дъжда листна маса.", "date": "2017.07.25", "title": "По около 30 сигнала за паднали клони и дървета работят аварийните екипи на Столична община"}
{"url": "http://www.focus-news.net/news/2017/07/25/2419300/beliya-dom-reshenieto-za-sadbata-na-dzhef-seshans-shte-bade-vzeto-skoro.html", "text": "От Белия дом съобщиха, че „скоро“ ще бъде взето решението за съдбата на министъра на правосъдието и главен прокурор на САЩ Джеф Сешънс, който бе подложен наскоро на критика лично от президента Доналд Тръмп, предаде  AFP.\r\n„Скоро ще достигнем до решение“, заяви директорът на отдел „Комуникации“ на Белия дом Антъни Скарамучи на въпрос относно напрежението между президента и министъра.  Виктор Турмаков", "date": "2017.07.25", "title": "Белия дом: Решението за съдбата на Джеф Сешънс ще бъде взето скоро"}
{"url": "http://www.focus-news.net/news/2017/07/25/2419306/plovdiv-14-godishno-momche-se-e-udavilo-v-reka-maritsa.html", "text": "Открито е тялото на 14-годишно момче, което се е удавило в река Марица. Това съобщиха за Агенция „Фокус“ от ОДВМР-Пловдив. Сигналът за инцидента е подаден в 16.30 часа. Удавилото се момче е било заедно с други деца от кв. „Столипиново“, които са влезли да се къпят в река Марица на ул. „Крайречна“. На мястото се извършват огледи. \r\nБиляна ИВАНОВА", "date": "2017.07.25", "title": "Пловдив: 14-годишно момче се е удавило в река Марица"}
{"url": "http://www.focus-news.net/news/2017/07/25/2419309/japan-times-yaponskoto-pravitelstvo-si-e-postavilo-za-tsel-da-namali-samoubiystvata-v-stranata-s-30-do-2026-godina.html", "text": "Правителството на Япония съобщи, че поема ангажимента да намали самоубийствата в страната (в момента с най-лош показател сред страните от Г-7) с най-малко 30% до 2026 г., предаде  Japan Times.\r\nЦелта е включена в новия петгодишен план за превенция на самоубийствата, приет по време на среща на правителството. В Япония  броят на самоубийствата спада вече седма година и за първи път от 22 години е достигнал до по-малко от 22 хил. души. \r\nНо правителството сочи, че страната все още е в „извънредно положение“, частично заради факта, че все още броят на непълнолетните самоубийци не е намалял и самоубийството е все още една от водещите причини за смърт на хора между 20 и 30 години. \r\nПрез 2015 г. броят на самоубийствата в Япония е 18,5 на 100 хил. души, което е значително повече от показателя сред останалите шест страни от Г-7, където варира между 7,2 и 15,1. Правителството цели до 2026 г. броят на самоубийствата да достигне до 13 самоубийства на 100 хил. души. \r\nСпоред приетия документ по-голямата част от самоубийствата са извършени от хора, попаднали в безпомощно положение. Цел на правителството е да намали самоубийствата чрез намаляване на извънредната работа, бедността, тормоза и изтощението.  Виктор Турмаков", "date": "2017.07.25", "title": "Japan Times: Японското правителство си е поставило за цел да намали самоубийствата в страната с 30% до 2026 година"}
{"url": "http://www.focus-news.net/news/2017/07/25/2419307/veliko-tarnovo-uchenitsi-ot-gimnaziyata-po-turizam-se-narediha-na-dve-prizovi-mesta-v-konkurs-posveten-na-180-godini-ot-rozhdenieto-na-apostola.html", "text": "Ученици от Гимназията по туризъм във Велико Търново се наредиха на две призови места в конкурс, посветен на 180 години от рождението на Апостола на Свободата Васил Левски. Това съобщиха за Радио „Фокус“ – Велико Търново от Професионалната гимназия по туризъм „Д-р Васил Берон“. Отличените в състезанието „Мила родино” са единайсетокласникът Владислав Борисов, който стана втори в категория „Стихотворения” и десетокласникът Деян Христов, който грабна приз в категория „Рисунки“. Учителят, мотивирал учениците да участват, е Бистра Стефанова.\r\nКонкурсът, който е посветен на 180 години от рождението на Апостола на свободата, е част от културния календар на Община Червен бряг. Негови организатори са общинската управа и читалище „Васил Христов 1927”,  село Рупци.\r\nНадежда КРЪСТЕВА", "date": "2017.07.25", "title": "Велико Търново: Ученици от Гимназията по туризъм се наредиха на две призови места в конкурс, посветен на 180 години от рождението на Апостола"}
{"url": "http://www.focus-news.net/news/2017/07/25/2419310/sadiyskata-kolegiya-na-vss-izbra-edinodushno-aleksandar-angelov-za-predsedatel-na-sofiyskiya-rayonen-sad.html", "text": "Съдийската колегия на Висшия съдебен съвет избра единодушно с 14 гласа „за“ Александър Велинов Ангелов за административен ръководител – председател на Софийския районен съд. Другият кандидат Петър Савов Савчев – съдия в СРС, не получи подкрепата на членовете на Колегията. Това съобщиха от пресцентъра на ВСС.\r\nСъдия Ангелов има над 7 години юридически стаж в органите на съдебната власт като младши съдия и съдия.\r\nТой е мотивиран да кандидатства за длъжността въз основа на натрупания професионален опит в различни по натовареност съдилища в страната, от уважението към труда и всеотдайността на магистратите в съда, които му дават основание, че правораздаването в Софийския районен съд се подобрява, както и с чувство за отговорност пред тях. Той счита, че притежава необходимите качества, за да създаде добра работна атмосфера, и нужния капацитет за разрешаване на натрупаните проблеми в съда.\r\nСред набелязаните от кандидата цели за развитие на Софийския районен съд като стратегическа се откроява намаляването на натовареността на съдиите. Той предвижда иницииране на мерки като промяна на подсъдността на дела, увеличаване на броя на съдиите, подобряване на организацията на работа и разтоварване на съдиите от дейности, които не изискват тяхната намеса и други. За повишаване на срочността, намира за необходимо извършване на мониторинг върху работата на съдебните състави, изясняване на причините за забавяне на дела и мерки за повлияване като спиране от разпределение на дела на съдебни състави  със забави, преразпределение на дела, лично мотивиране съдията за преодоляване на проблема, предоставяне на срок за изготвяне на съответните съдебни актове и други. Според него е задължително този модел на въздействие да бъде предварително известен, за да няма съмнение за субективизъм. Кандидатът възнамерява да въведе регистър на отводите по дела с цел създаване на прозрачност и отчетност, както и да инициира дискусия сред съдиите за изясняване на причините. Съдия Ангелов посочва, че чрез подлагане на дискусии и провеждане на обучения ще работи за уеднаквяване на съдебната практика. Той извежда като първостепенни проблеми преместването на съда в нова сграда и кадровото муобезпечаване предвид предстоящото повишаване на съдии на по-горна инстанция. Кандидатът намира за необходимо увеличение на длъжностите за съдии и на щата на съдебната администрация; акцентира на потребността от своевременно провеждане на конкурси, от осигуряване на първоначално и последващо обучение за съдебните служители; както и на нуждата от усъвършенстване на деловодните системи на съда. За подобряване на микроклимата в институцията той намира за необходимо да бъде решен проблемът с натовареността и да се създадат възможности за комуникация на магистратите като обучения, семинари и други. С предлаганите мерки съдия Ангелов цели подобряване на работата на съда и достигане на срочност на произнасянията на съдиите, което да допринесе за формиране на положителни обществени нагласи към него. В тази насока той ще работи за популяризиране на дейността на съда, както и за развитие на „Центъра за спогодби и медиация“ към него.", "date": "2017.07.25", "title": "Съдийската колегия на ВСС избра единодушно Александър Ангелов за председател на Софийския районен съд"}
{"url": "http://www.focus-news.net/news/2017/07/25/2419293/voice-of-america-izraelskite-vlasti-premahvat-metalodetektorite-ot-rayona-na-dzhamiyata-al-aksa-v-yerusalim.html", "text": "Израелските власти са премахнали металодетекторите край йерусалимската джамия „Ал Акса“, които предизвикаха сблъсъци с палестинците. ООН се намеси, като неговият специален пратеник Дейвид Фридмън успя да посредничи за споразумение между Израел и Йордания, която се смята за пазител на джамията, смятана за трети по святост обект за мюсюлманите, предаде  Voice of America.\r\n„Важно е понякога да изпревариш събитията и смятам, че направихме именно това“, заяви Фридмън. „Без фанфари, но с много тежка работа и дискусии зад сцената ние успяхме да обезвредим ситуацията бързо“, добави той. \r\nВъпреки това редица палестинци са недоволни, че металодетекторите са заменени с охранителни камери. Според палестинския официален представител Набил Шаат ситуацията трябва да се върне към статуквото отпреди кризата.  Според него камерите са неприемливи и унизителни.  Виктор Турмаков", "date": "2017.07.25", "title": "Voice of America: Израелските власти премахват металодетекторите от района на джамията „Ал Акса“ в Йерусалим"}
{"url": "http://www.focus-news.net/news/2017/07/25/2419312/sofiya-tyaloto-na-30-godishen-mazh-e-otkrito-na-poslednata-spirka-na-avtobus-111-v-zhk-lyulin-nyama-sledi-ot-nasilie.html", "text": "Тялото на 30-годишен мъж е открито на последната спирка на автобус №111 в  ж.к „Люлин“. Това потвърдиха за Агенция „Фокус“ от пресцентъра на МВР. От МВР уточниха, че мъжът е бездомник и по тялото му не са открити следи от насилие.\r\nБиляна ИВАНОВА", "date": "2017.07.25", "title": "София: Тялото на 30-годишен мъж е открито на последната спирка на автобус №111 в  ж.к „Люлин“, няма следи от насилие"}
{"url": "http://www.focus-news.net/news/2017/07/25/2419314/gen-andrey-botsev-pri-mnogo-dobra-organizatsiya-i-postignati-tseli-sa-preminali-dvete-voenni-ucheniya-voennomorskoto-briz-2017-i-mnogonatsionalnoto-saber-guardian.html", "text": "При много добра организация и постигнати цели са преминали двете военни учения - военноморското „Бриз 2017“ и многонационалното „Saber Guardian“. Това каза във вечерния блок „Това е България“ на Радио „Фокус“ началникът на отбраната ген. Андрей Боцев. Той допълни, че 22-те страни-членки на НАТО са се представили с много добра техника и екипировка, но бойният дух на нашия личен състав се е откроил и е компенсирал по-лошото оборудване. „В Черноморското учение „Бриз 2017“ участваха 5 страни с въоръжение и техника, над 1200 души личен състав, около 20 бойни и спомагателни кораба, подводна лодка, авиация. Направихме успешен пуск на оперативно-тактическа ракета „Точка“. Така че при много добра организация преминаха ученията и се постигнаха задачите и целите, които си поставихме. Във военното учение „Saber Guardian“ участваха 22 страни-членки на НАТО, както и наши партньори – Македония, Сърбия, Украйна. Нашите бойци участваха в няколко периода, на които се представиха много добре. За това говорят и похвалните изказвания на партньорите ни“, обясни ген. Боцев. Той обърна внимание, че двете военни учения са допринесли за повишаването на бойната готовност на нашия личен състав, както и за сближаването му със представителите от другите страни във военен план.\r\nПо въпросa за възможностите пред Българската армия да модернизира техниката си, генералът обясни, че основна цел към момента е придобиването на ново въоръжение и усвояването му. Не на последно място той посочи и поддръжката на наличната техника, защото предстои още дълго да бъде ползвана.", "date": "2017.07.25", "title": "Ген. Андрей Боцев: При много добра организация и постигнати цели са преминали двете военни учения - военноморското „Бриз 2017“ и многонационалното „Saber Guardian“"}
{"url": "http://www.focus-news.net/news/2017/07/25/2419311/nimh-utre-shte-ima-kratkotrayni-valezhi-i-gramotevichni-buri-vazmozhni-sa-i-gradushki.html", "text": "През нощта облачността ще е разкъсана, над по-голямата част от страната предимно незначителна. Само в Източна България в отделни райони ще превали дъжд. Утре преди обяд ще е предимно слънчево. Около и след обяд ще се развива купеста и купесто-дъждовна облачност и на отделни места ще има краткотрайни валежи и гръмотевични бури. Възможни са градушки. Вятърът ще е до умерен от северозапад и с него ще продължи да нахлува хладен въздух. Максималните температури ще са предимно между 28° и 33°.  През нощта срещу четвъртък в Западна и Централна България явленията ще се активизират и в отделни райони са възможни значителни количества. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е и ще остане по-ниско от средното за месеца. \r\nПо Черноморието преди обяд ще е предимно слънчево. След обяд ще има временни увеличения на облачността, но валежи са малко вероятни. Ще духа умерен северозападен вятър, който след обяд ще отслабва и ще се ориентира от изток. Максималните температури ще са 28-31°. Температурата на морската вода е 25-26°. Вълнението на морето ще е 2 бала. Над планините в сутрешните часове ще бъде предимно слънчево. Около и след обяд ще се развива купеста и купесто-дъждовна облачност. Ще има краткотрайни валежи и гръмотевици. Вятърът ще се ориентира от запад-югозапад и ще бъде умерен до силен. Максималната температура на височина 1200 метра ще е около 23°, на 2000 метра – около 16°.\r\nВ четвъртък захлаждането ще продължи. Дневните температури ще са в широки граници – от 20°-22° на места в Западна България до 28°-30° в източните райони. На много места ще има краткотрайни валежи и гръмотевици, възможни са и градушки. По-интензивни ще са явленията в източната половина от страната и в Рило-Родопската област. Повишена е вероятността в отделни райони там за значителни количества. В петък ще бъде ветровито, с променлива облачност. По Черноморието преди обяд все още са възможни и превалявания. В събота ще се установи предимно слънчево време. Вятърът от северозапад ще отслабне. Дневните температури ще се повишат и максималните ще са между 30° и 35°.", "date": "2017.07.25", "title": "НИМХ: Утре ще има краткотрайни валежи и гръмотевични бури, възможни са и градушки"}
{"url": "http://www.focus-news.net/news/2017/07/25/2419313/afp-vrazhduvashtite-libiyski-lideri-izraziha-gotovnost-za-primirie-i-izbori.html", "text": "Основните претенденти за властта в раздирана от конфликти Либия заявиха след проведените между тях преговори край Париж, че ще обявят примирие и избори, които ще се проведат през пролетта на 2018 година, предаде  AFP.\r\nПосредничещият в спора френски президент Еманюел Макрон заяви, че подкрепяния от ООН министър-председател Файез ал Сарай и военния командир, контролиращ източната част на страната маршал Халифа Хафтар, са демонстрирали „историческа смелост“ по време на преговорите край Париж.  Виктор Турмаков", "date": "2017.07.25", "title": "AFP: Враждуващите либийски лидери изразиха готовност за примирие и избори"}
{"url": "http://www.focus-news.net/news/2017/07/25/2419315/bsp-sofiya-nedopustimo-e-ezhednevno-da-stavat-arogantni-napadeniya-posred-byal-den-v-tsentralnata-chast-na-evropeyska-stolitsa.html", "text": "Недопустимо е ежедневно да стават арогантни нападения, посред бял ден, в централната част на европейска столица. Там където се очаква, че степента на сигурност е най-висока. Там където се очаква, че има видеонаблюдение, полицейско присъствие и контрол. Това се посочва в позиция на БСП - София, разпространена от пресцентъра на ГС на БСП - София. \"Фокус\" публикува цялата позиция без редакторска намеса.", "date": "2017.07.25", "title": "БСП - София: Недопустимо е ежедневно да стават арогантни нападения, посред бял ден, в централната част на европейска столица"}
{"url": "http://www.focus-news.net/news/2017/07/25/2419317/sport-kayli-mase-postavi-svetoven-rekord-za-pluvane-po-grab-na-distantsiya-sto-metra.html", "text": "Канадката Кайли Масе стана световен шампион по плуване по гръб на дистанция сто метра, установявайки световен рекорд от 58,10 секунди.\r\nВ надпреварата, част от световното първенство по воден спорт в Будапеща втора завърши американската Кейтлин Бейкър, а трета австралийката Емили Сиб. Виктор Турмаков", "date": "2017.07.25", "title": "Спорт: Кайли Масе постави световен рекорд за плуване по гръб на дистанция сто метра"}
{"url": "http://www.focus-news.net/news/2017/07/25/2419318/sadiyskata-kolegiya-na-vss-obrazuva-distsiplinarni-proizvodstva-sreshtu-14-sadii-ot-sofiyskiya-rayonen-sad.html", "text": "Съдийската колегия на ВСС образува дисциплинарни производства срещу 14 съдии от Софийския районен съд. Това съобщиха от пресцентъра на ВСС.\r\nПо предложения на Инспектората към Висшия съдебен съвет са образувани дисциплинарни производства срещу 10 съдии от Софийския районен съд. На основание чл. 316, ал. 1 от Закона за съдебната власт е образувано дисциплинарно производство за налагане на дисциплинарно наказание на Йоана Милчева Генжова – изпълняващ функциите заместник на административния ръководител – заместник-председател на Софийски районен съд, ръководител на Първо гражданско отделение в СРС, Иванка Петрова Болгурова – съдия в Софийския районен съд, Таня Георгиева Плахойчева – съдия в Софийския районен съд, Йорданка Николова Ваклева – съдия в Софийския районен съд, Любка Емилова Голакова – съдия в Софийския районен съд, Александър Емилов Ангелов – съдия в Софийския районен съд, Никола Николов Попов – дисциплинарно освободен от длъжност „съдия“ в Софийския районен съд с решение на Съдийската колегия на ВСС по протокол № 17/25.04.2017 г., т. 3., в процедура на обжалване; Методи Тодоров Шушков – съдия в Софийския районен съд; Емилиян Любенов Лаков – съдия в Софийския районен съд; Мария Иванова Иванова–Ангелова – съдия в Софийския районен съд. \r\nПредложенията са във връзка с резултатите от проверки, извършени от ИВСС по сигнали срещу работата на 17 съдии от Софийския районен съд. Констатирано е, че сигналите по отношение на съдиите Аделина Андреева, Даниела Стоева и Ангелина Боева не са основателни. ИВСС предлага на Съдийската колегия да образува дисциплинарно производство срещу съдиите от СРС: Любка Голакова, Александър Ангелов, Йоана Генжова, Методи Шушков, Никола Попов, Иванка Болгурова, Йорданка Ваклева, Емилиян Лаков, Мария Иванова–Ангелова, и предлага на изпълняващия функциите „председател“ на СРС Стефан Милев, с оглед правомощията му по чл. 311, т. 1 от ЗСВ, да образува дисциплинарно производство срещу съдия Иванка Митева. По отношение на съдиите от СРС Петя Стоянова, Нели Маринова, Даниела Шанова и Николай Николов, е направена препоръка до председателя на СРС да предприеме всички възможни дисциплиниращи действия.  \r\nСъдийската колегия на Висшия съдебен съвет на основание чл. 316, ал. 1 от Закона за съдебната власт образува дисциплинарно производство за налагане на дисциплинарно наказание на още четирима съдии в Софийския районен съд - Методи Орлинов Лалов, Мирослав Тодоров Петров, Даниела Красимирова Тошева и Върбан Тодоров Върбанов. Дисциплинарните дела са образувани по предложение на Стефан Емилов Милев – изпълняващ функциите председател на Софийския районен съд.\r\nВ предложението за образуването му се посочват допуснати от съдия Лалов нарушения на Кодекса за етично поведение на българските магистрати и накърняващи престижа на съдебната власт. Това е трето дисциплинарно производство срещу съдия Лалов. \r\nВ предложението за образуване на дисциплинарното дело срещу Мирослав Петров е посочено системно неизпълнение на служебни задължения по изготвяне на дължими съдебни актове (решения и мотиви) и постановяването им в предвидените в НПК процесуални срокове по общо 152 дела. \r\nПо отношение на съдия Тошева е посочено системно неизпълнение на служебни задължения по изготвяне на дължими съдебни актове (решения и мотиви) и постановяването им в предвидените в НПК процесуални срокове по общо 249 дела. \r\nПредложението за образуване на дисциплинарно производство срещу Върбан Върбанов е аргументирано със системно неизпълнение на служебни задължения по изготвяне на дължими съдебни актове (решения и мотиви) и постановяването им в предвидените в НПК процесуални срокове по общо 442 дела.", "date": "2017.07.25", "title": "Съдийската колегия на ВСС образува дисциплинарни производства срещу 14 съдии от Софийския районен съд"}
{"url": "http://www.focus-news.net/news/2017/07/25/2419316/mevlyut-chavushoglu-turtsiya-raboti-po-razreshavaneto-na-vaprosite-s-germaniya-i-se-nadyava-otnosheniyata-pomezhdu-im-da-se-opravyat.html", "text": "Турският министър на външните работи Мевлют Чавушоглу заяви, че страната му работи по разрешаването на спорните въпроси с Германия и се надява отношенията между тях да се подобрят в близките дни, предаде Reuters.\r\nЧавушоглу направи този коментар в Брюксел по време на обща пресконференция с върховния представител на Европейския съюз по въпросите на външните работи и политиката на сигурност Федерика Могерини и европейския комисар по разширяването Йоханес Хан. Виктор Турмаков", "date": "2017.07.25", "title": "Мевлют Чавушоглу: Турция работи по разрешаването на въпросите с Германия и се надява отношенията помежду им да се оправят"}
{"url": "http://www.focus-news.net/news/2017/07/25/2419320/sliven-arheologicheski-razkopki-shte-se-izvarshvat-na-kasnoantichnata-i-srednovekovna-krepost-tuida-prez-septemvri.html", "text": "Археологически разкопки ще се извършват на късноантичната и средновековна крепост „Туида“ край Сливен през септември, съобщиха от Регионалния исторически музей.\r\nВ тях ще се включат археолози и реставратори от културния институт. По думите на директора на РИМ – Сливен Николай Сираков научната цел е да бъде допроучена административната сграда, която се намира в централната част на крепостта. Сираков смята, че с проучванията ще се получи нова информация за крепостта и самия град.\r\n„Туида“ се намира на хълма „Хисарлъка“ в североизточната част на Сливен, изградена е в края на четвърти век и е съществувала до тринайсети век на площ около 40 декара. Обновената крепост беше открита през декември 2014 година. Тя бе реновирана по проект на стойност над 5 милиона лева по ОП „Регионално развитие“.", "date": "2017.07.25", "title": "Сливен: Археологически разкопки ще се извършват на късноантичната и средновековна крепост „Туида“ през септември"}
{"url": "http://www.focus-news.net/news/2017/07/25/2419305/plyus-info-makedoniya-prezidentat-na-makedoniya-prizova-pravitelstvoto-publichno-da-obyavi-dogovora-s-balgariya.html", "text": "Президентът на Македония Георге Иванов призова правителството да обяви и да обясни текста на договора за добросъседство с България преди подписването му. Според него липсата на прозрачност предизвиква негативни коментари и загриженост в обществото, които трябва да се преодолеят чрез публикуване на текста на документа , предаде македонската медия „Плюс Инфо“.\r\n\"Президентът Иванов подчерта, че винаги трябва да се имат предвид националните и държавните интереси на Македония и че нито едно междудържавно споразумение не трябва да бъде в ущърб на македонските национални интереси\", пише в официално заявление на президентството на Македония.\r\nИванов вчера проведе среща с министъра на външните работи Никола Димитров, на която е бил информиран за последната версия на договора за приятелство и добросъседство с България.\r\n\"Президентът Иванов, както и досега, така и в бъдеще ще продължи да участва в процесите на помирение и решаване на спорните въпроси по мирен начин и чрез политически диалог, в съответствие с международното право и добросъседските отношения, с цел да се постигнат справедливи решения въз основа на принципа на взаимно уважение и въздържане от намеса във вътрешните работи на страните \", се посочва в съобщение от президентството.\r\nМакедонският президент същевременно приветства волята и ангажираността на всички, които през изминалия период бяха включени в усилията за хармонизиране на споразумението между двете страни. Виктор Турмаков", "date": "2017.07.25", "title": "„Плюс Инфо“ (Македония) : Президентът на Македония призова правителството публично да обяви договора с България"}
{"url": "http://www.focus-news.net/news/2017/07/25/2419319/tv21-makedoniya-ditmir-bushati-zayavi-che-albaniya-podkrepya-chlenstvoto-na-makedoniya-v-nato.html", "text": "Министърът на външните работи на Албания Дитмир Бушати заяви по време на срещата си със своя македонски колега Никола Димитров, че страната му подкрепя влизането на Македония в НАТО и е готова да ѝ помогне по пътя на интеграцията, предаде македонският телевизионен канал „ТВ21“.\r\nНа срещата в Тирана, Бушати заяви, че планът „3-6-9“ на правителството на Македония ще бъде ключът за деблокиране на процесите за влизането на страната в НАТО и ЕС. \r\n\"Албания не е и не може да бъде пречка за никоя държава, тъй не е част от нашата външна политика да блокиране на стремежите на дадена държава, още повече на съседна приятелска държава като Македония,  за демократична стабилност и просперитет \", посочи министърът.\r\nСпоред Димитров, търговията между двете държави през миналата година е достигнала до 100 милиона евро и добави, че законът за албанския език не може да бъде пречка за добросъседски отношения. Виктор Турмаков", "date": "2017.07.25", "title": "„ТВ21“ (Македония): Дитмир Бушати заяви, че Албания подкрепя членството на Македония в НАТО"}
{"url": "http://www.focus-news.net/news/2017/07/25/2419302/d-r-emil-karaivanov-kmet-na-asenovgrad-novi-36-postroyki-v-tsiganskata-mahala-sa-v-protsedura-na-sabaryane-kato-nezakonni.html", "text": "Нови 36 постройки в циганската махала в Асеновград са в процедура на събаряне като незаконни. Това съобщи пред протестиращите в Асеновград граждани кметът д-р Емил Караиванов, предаде репортер на Радио \"Фокус\" - Пловдив. По думите му 23 от тях са жилищни, а останалите - стопански постройки. Тези постройки са извън 16-те, които вече бяха съборени през миналата седмица. Общината, съвместно с ОД на МВР в Пловдив, продължава и работата по разкриването на полицейско управление в кв. \"Лозница\". Общинският съвет вече гласува 27 000 лева за изграждането на управлението на своя извънредна сесия. \"Общината е подготвила и писмено искане до МВР за отблокирането на незаетите полицейски щатове в Асеновград, които са около 20\", каза кметът Караиванов. По думите му сигурността в общината трябва да бъде обезпечена трайно и на място. \"Това е едно от най-тежките управления на МВР в страната и е недопустимо да има недостиг на полицейски служители\", каза кметът. Според него е необходимо дори и допълнително назначаване на полицаи, тъй като управлението в Асеновград обслужва и общините Садово и Лъки. Кметът Караиванов обяви, че върви подготовката на Национална кръгла маса по проблемите със интегрирането на циганския етнос, като първото ѝ заседание ще бъде в Асеновград. Първото заседание ще бъде на 24 август, а останалите две през септември и октомври. На този форум ще бъдат поканени омбудсманът на Републиката, ресорните министри и вицепремиерът Валери Симеонов. Темите, които ще се обсъждат, ще са здравеопазване, образование социална политика и обществен ред. Община Асеновград започва още работа за задържане на учениците в училище. \"Най-големият проблем в това отношение е сред ромския етнос\", каза Караиванов. Той е възложил до 31 август да бъде изготвен списък на незаписаните в училище и в детска градина деца.\r\nНа днешната среща в Асеновград се очакваше и вицепремиерът Валери Симеонов, но той не дойде. \r\nЦветана ТОНЧЕВА", "date": "2017.07.25", "title": "Д-р Емил Караиванов, кмет на Асеновград: Нови 36 постройки в циганската махала са в процедура на събаряне като незаконни"}
{"url": "http://www.focus-news.net/news/2017/07/25/2419324/tass-vladimir-putin-i-nuri-al-maliki-sa-obsadili-dostavkata-na-tankove-t-90-v-irak.html", "text": "Директор на руската Федерална служба по военнотехническо сътрудничество Дмитрий Шугаев заяви, че въпросът за доставките на танкове Т-90 в Ирак е бил обсъден по време на днешните преговори между президента на Русия Владимир Путин и иракския вицепрезидент Нури ал Малики, предаде ТАСС.\r\n„Темата бе засегната“, заяви Шугаев, но отказа да дали е било взето решение за доставки. „Имаме междуправителствена комисия, която работи по въпрос. Не мога да коментирам“, добави той. Шугаев добави, че по време на преговорите е бил обсъден „текущият ход на съществуващите договори“. „В тази връзка ние възнамеряваме да разрешим тези проблеми, които винаги съществуват във взаимоотношенията във военно-техническата сфера“, добави той. Виктор Турмаков", "date": "2017.07.25", "title": "ТАСС: Владимир Путин и Нури ал Малики са обсъдили доставката на танкове Т-90 в Ирак"}
{"url": "http://www.focus-news.net/news/2017/07/25/2419304/ekaterina-zaharieva-na-konferentsiya-za-maltsinstvata-v-belgrad-vseki-problem-mozhe-da-bade-reshen-s-dialog.html", "text": "Постигнатият напредък и значителни резултати по отношение на защитата на малцинствата в Сърбия са окуражителни. С удовлетворение констатираме и осъзнаването от управляващия политически елит в страната, че пътят за намиране на решение на всеки един въпрос остава диалогът. Вярваме, че той бъде съпроводен с честност, откритост и ангажираност с проблемите на малцинствата. Неправителствените организации могат да бъдат коректив на действията на политиците в този смисъл. С тези думи заместник министър-председателят по правосъдната реформа и министър на външните работи Екатерина Захариева, която е на двудневно посещение в Република Сърбия, се обърна към участниците в конференция на тема „Политика по отношение на малцинствата – насърчаване на интеграцията в Сърбия“. Това съобщиха от пресцентъра на МВнР.\r\nОрганизатор на събитието в Белград е Форумът за етнически отношения. Финансовата подкрепа за провеждането му се осигурява от българското Министерство на външните работи в рамките на Програмата за развитие. \r\n„Отчитаме положително факта, че Сърбия полага все повече усилия за доизграждане на статута на националните малцинства, но винаги може и повече. Разбирам, че скоро предстоят важни изменения и допълнения на законодателството, касаещи малцинствата. Надявам се, че те ще осигурят нужната среда, в която всички представители на малцинствата да се чувстват преди всичко равни, свободни и защитени“, заяви Захариева. \r\nМинистърът подчерта, че понякога политиците се изкушават да използват популистка реторика и нетолерантен език, защото в предизборна ситуация може да получат бързи дивиденти. Но преди да прибягнат до такива инструменти, политиците би трябвало да си дадат сметка за отговорността, която носят, и че след изборите настъпва моментът, когато трябва да се върши работа. \r\nПо отношение на 23-те малцинства в Сърбия Захариева сподели, че реализирането в пълен обем на техните конституционни правомощия и законови права само би допринесло за реален и съдържателен напредък в европейската интеграция. Тя изрази надежда, че проблемът с осигуряването на предавания за българските общности в нашата западна съседка ще бъде решен скоро или с държавно финансиране на специализирани рубрики, или като местните кабелни оператори включат в пакетите си български телевизионни канали.  Представителите на изпълнителната власт на Сърбия, с които Захариева се срещна по време на визитата си, я увериха, че казусът ще бъде решен. \r\nЗахариева направи преглед на ползите от членството в Европейския съюз. За България числата са неоспорими – четирикратно увеличение на доходите на гражданите,  повишаване на брутния вътрешен продукт от 25 милиарда лева преди 10 години на 92 милиарда лева през 2016 г., увеличение на търговията и стокообмена с другите държави-членки. \r\nНа събитието присъстваха Защитникът на гражданите (омбудсманът) на Република Сърбия Зоран Пашалич, ръководството на националния съвет на българското малцинство и журналисти от български медии в Сърбия. \r\nПовече от половината от средствата за 2017 година за страни от целия свят, които България е длъжна да отпуска като страна-членка на Европейския съюз по линия на Програмата за сътрудничество за развитие, са предоставени на организации от Сърбия.", "date": "2017.07.25", "title": "Екатерина Захариева на конференция за малцинствата в Белград: Всеки проблем може да бъде решен с диалог"}
{"url": "http://www.focus-news.net/news/2017/07/25/2419308/starshi-komisar-atanas-ilkov-odmvr-plovdiv-trima-novi-politseyski-sluzhiteli-veche-sa-naznacheni-v-upravlenieto-na-politsiyata-v-asenovgrad.html", "text": "Трима нови полицейски служители вече са назначени в Управлението на полицията в Асеновград. Това съобщи по време на срещата с протестиращите в Асеновград граждани директорът на ОДМВР - Пловдив старши комисар Атанас Илков, предаде репортер на Радио \"Фокус\" - Пловдив. Той поясни, че новото попълнение е след проведения последен конкурс на МВР от преди 20 дни. Те обаче няма да започнат веднага, тъй като им предстои обучение, което ще трае поне четири месеца. Областната дирекция е подготвила и искане до министъра на вътрешните работи за запълване на свободните 19 места в районното управление в Асеновград. Искането е за нов конкурс, който ще бъде специално за Асеновград. Той обясни, че има уверението на министъра, че това може да се случи. \"Това обаче е бавна процедура и ще отнеме близо 8 месеца\", уточни старши комисар Илков.\r\nДиректорът на областната дирекция каза още, че управлението в циганската махала ще бъде разкрито скоро. Вече е ясен теренът, а е подсигурено и финансиране за изграждането му. \r\nСтарши комисар Атанас Илков изтъкна, че няма нови задържани по случая с побоя над млади спортисти в Асеновград, който стана причина за серия от протести. Но следствените действия на полицията продължават и при постъпили нови данни може да има още задържани.\r\nЦветана ТОНЧЕВА", "date": "2017.07.25", "title": "Старши комисар Атанас Илков, ОДМВР - Пловдив: Трима нови полицейски служители вече са назначени в Управлението на полицията в Асеновград"}
{"url": "http://www.focus-news.net/news/2017/07/25/2419323/burgas-rayonniyat-sad-postanovi-postoyanen-arest-za-petimata-obvinyaemi-za-poboya-v-sozopol.html", "text": "Бургаският районен съд постанови постоянен арест за петимата обвиняеми за боя в созополския бар „Бикини”, предаде БНР. В неделя в созополския бар нахлуха група въоръжени мъже и пред очите на десетки посетители пребиха четирима от служителите, нападнаха и управителя Христо Бардуков - секретар на Комисията за младежта и спорта в Общината. Пчелар, корабен инженер и проектант са трима от задържаните за боя в Созопол. От тях петимата само Димитър Харалампиев-Рочата е осъждан за нападение над полицай през миналата година, за което е наказан с пробация. Пред съда той заяви, че е невинен. Георги Недялков – друг от задържаните, каза, че не се познава с повечето от арестуваните и че се били срещнали именно в ареста. Адвокатите на обвиняемите заявиха, че за Недялков няма доказателства, че е участвал в престъплението. Прокурорът подчерта, че има достатъчно свидетелски показания, които сочат, че петимата обвиняеми са имали оръжие, а групата арестувани е търсела именно конфликта. Мярката подлежи на обжалване пред Окръжния съд в Бургас", "date": "2017.07.25", "title": "Бургас: Районният съд постанови постоянен арест за петимата обвиняеми за побоя в Созопол"}
{"url": "http://www.focus-news.net/news/2017/07/25/2419328/komisar-stanislav-genchev-rd-pbzn-vidin-slabo-naselenite-mesta-v-oblastta-v-koito-zhiveyat-predimno-vazrastni-hora-sa-nay-uyazvimi-pri-pozhari-v-polski-i-gorski-teritorii.html", "text": "Слабо населените места в областта, в които живеят предимно възрастни хора, са най-уязвими при пожари в полски и горски територии, каза за Радио „Фокус“ – Видин комисар Станислав Генчев, директор на Регионалната дирекция \"Противопожарна безопасност и защита на населението\". Той посочи, че практиката във Видинска област показва, че в най-обезлюдените и отдалечени населени места на областта възникват най опасните пожари в тревни площи, които бързо се разпространяват към селата и околните горски насаждения. „При възникване на пожар край населено място най-важно е първоначалното разузнаване. В първите минути от значение е да разберем размерите на пожара, каква площ заема, какви са пътищата, по които да достигнем до мястото на пожара, какви водоизточници има там. Тази информация може да получим от горските служители, от хората, работещи в местното кметство, от ловци“, обясни комисар Станислав Генчев. Той допълни, че информация за избухналия пожар трябва навреме да получава и местното население. „Целта е хората да могат да вземат адекватни мерки, да се изнесат, ако огънят е наблизо или да предприемат мерки за спасяване на имуществото си“, допълни комисар Генчев.\r\nАнна ЛОЗАНОВА", "date": "2017.07.25", "title": "Комисар Станислав Генчев, РД ПБЗН-Видин: Слабо населените места в областта, в които живеят предимно възрастни хора, са най-уязвими при пожари в полски и горски територии"}
{"url": "http://www.focus-news.net/news/2017/07/25/2419322/es-kam-turtsiya-uvazhavaneto-na-pravata-e-nalozhitelno-za-prisaedinyavaneto-kam-es.html", "text": "Европейският съюз разкритикува силно Турция заради проведеното от нея разследване във връзка с опита за преврат от миналата година, посочвайки, че няма да има прогрес в кандидатурата на страната да се присъедини към Съюза, ако тя не прекрати с нарушенията в човешките права, предаде  Reuters.\r\nПо време на среща с турския външен министър Мевлют Чавушоглу европейският комисар по преговорите за разширяване Йоханес Хан заяви, че трябва да види „преобръщане на тенденцията към авторитаризъм“. „Човешките права, върховенството на закона, демокрацията, основните свободи, включително и тази на медиите са основните и необходими изисквания, за да има прогрес към ЕС“, заяви Хан. \r\nСрещата бе описана от присъстващият върховен представител на Европейския съюз по въпросите на външните работи и политиката на сигурност Федерика Могерини като конструктивна и открита, но двете страни влязоха в спор дали новите преговорни глави трябва да бъдат отворени.  Виктор Турмаков", "date": "2017.07.25", "title": "ЕС към Турция: Уважаването на правата е „наложително“ за присъединяването към ЕС"}
{"url": "http://www.focus-news.net/news/2017/07/25/2419327/poetapno-zapochva-puskaneto-na-60-novi-avtobusa-na-gradskiya-transport-koito-shte-se-dvizhat-osnovno-v-severnite-i-zapadnite-rayoni-na-sofiya-obzor.html", "text": "Пред площад „Александър Невски“ бяха представени 60  нови автобуса на градския транспорт. На събитието присъстваха кметът на Столична община Йорданка Фандъкова, министърът на транспорта, информационните технологии и съобщенията Ивайло Московски, народни представители и общински съветници в СОС. Кметът на София Йорданка Фандъкова заяви пред журналисти, че до 1 август по линиите на градския транспорт влизат в движение 60 нови газови автобуса от най-висок екологичен стандарт, които ще бъдат пускани поетапно. Фандъкова обясни, че новите автобуси ще се движат основно в северните и западните райони на София, в районите „Нови Искър“, „Кремиковци“,  „Връбница“ и „Надежда“, където до този момент тса се движили автобуси на възраст между 15 и 25 години.  Йорданка Фандъкова обясни, че пускането на новите автобуси е  стъпка в борбата срещу замърсяването на въздуха в столицата. Кметът на София допълни, че са договорили с изпълнителите новите автобуси да бъдат климатизирани. По думите й те ще имат платформи за достъпност, камери за по-голяма безопасност на водачите и монитори за информация на пътниците. Фандъкова  пожела безаварийно пътуване и приветства идеята за надписа на гърба на автобусите в призив за безопасно движение и поведение на пътя от всички шофьори. Тя благодари на всички, които имат заслуги за това да се направи един изгоден за общината договор и обърна внимание, че вносителят на доклада е общинският съветник от „Патриоти за София Карлос Контрера. От своя страна Контрера отбеляза, че докладът му е минал с усилията на ПП ГЕРБ и патриотите . По думите му с тези автобуси минимум с 1120 тона ще се намалят вредните емисии от въглеводороди. \r\nДеница КИТАНОВА", "date": "2017.07.25", "title": "Поетапно започва пускането на 60 нови автобуса на градския транспорт, които ще се движат основно в северните и западните райони на София (ОБЗОР)"}
{"url": "http://www.focus-news.net/news/2017/07/25/2419345/varna-edno-ot-boynite-znamena-uchastnik-v-pohodite-na-garibaldi-shte-bade-podareno-na-muzeya-na-vazrazhdaneto.html", "text": "Едно от бойните знамена – участник в походите на Гарибалди, ще бъде подарено на Музея на Възраждането във Варна. Това съобщиха от музея. На 27 юли от 16.00 часа в сградата на ул. „Л. Заменхоф“ 21 почетният консул на Италия Антонио Таркуинио ще връчи дарение „Гарибалдийско знаме“. Знамето е притежание на италианския професор Алберто Кафарелли – историк, изследовател и колекционер от Реджо Ди Калабрия, Италия. Според неговите думи, мястото на тази реликва е в музея и това дарение е „знак на солидарност, знак на обединението на народи, които обичат справедливостта и свободата, които се вдъхновяват от героичното минало, за да построят по-добро бъдеще“.\r\nЗнамето е част от изложбата „Аргонавти на свободата – Гарибалди и българите“, която беше открита през м. май 2017 г. от Анита Гарибалди (правнучка на Джузепе Гарибалди), в присъствието на Мариакристина Романо и Росарио Сураче, членове на сдружение „Хиляда жени за Италия“.\r\nЗнамето е носено от Винченцо Пиетрогранде. Съвсем млад, Пиетрогранде е обзет от ентусиазма на италианското Рисоржименто и личността на Джузепе Гарибалди. Заедно със своя приятел Амос – помощник в сладкарница, напуска родния си град и се присъединява към доброволците, които се събират в Куарто през май 1860 г., за да достигнат до Сицилия в амбициозния план за обединение на Италия.\r\nПоради младежката си възраст двамата са разпределени в работата по почистване и обслужване на кухнята. Самият Гарибалди учи Винченцо да готви яйца във вода, поради липсата на олио. Утешава го, когато получава наказание за несвършена работа. За Винченцо Пиетрогранде Гарибалди е идол, символ на желанието за освобождаване и възмездие на Италия.\r\nВинченцо Пиетрогранде е заедно с Гарибалди в Теано на срещата му с Виктор Емануил II, както и в последвалите кампании в Аспромонте – 1862 г. и Ментана – 1867 г. Заедно със своя другар Амос до края на живота си участва във всички събори на Гарибалдийците, носейки „своето“ бойно знаме и още едно – с герба на Савоя, винаги облечен в червената си риза и носейки малка сабя.\r\nУдостоен е с медал и пенсия за участието му във военните действия на гарибалдийците.", "date": "2017.07.25", "title": "Варна: Едно от бойните знамена – участник в походите на Гарибалди, ще бъде подарено на Музея на Възраждането"}
{"url": "http://www.focus-news.net/news/2017/07/25/2419346/apa-ministerstvoto-na-otbranata-na-azerbaydzhan-obvini-armeniya-che-e-izpolzvala-bezpilotni-letatelni-aparati-v-zonata-na-nagorni-karabah.html", "text": "Министерството на отбраната на Азербайджан обвини Армения, че за пореден път е използвала безпилотни летателни апарати в зоната на Нагорни Карабах, предаде АПА.\r\nМинистерството съобщава, че в резултат на обстрел на позициите на азербайджанските въоръжени сили с устройства, носещи запалителни и взривни вещества  един войник е ранен.  Виктор Турмаков", "date": "2017.07.25", "title": "АПА: Министерството на отбраната на Азербайджан обвини Армения, че е използвала безпилотни летателни апарати в зоната на Нагорни Карабах"}
{"url": "http://www.focus-news.net/news/2017/07/25/2419348/vodni-sportove-antani-ivanov-se-klasira-za-finala-na-svetovnoto-po-pluvni-sportove.html", "text": "Българинът Антъни Иванов се класира за финала на Световното първенство по плувни спортове в Будапеща. Иванов, който е на 18 години, се класира на 4-то място на първия полуфинал с 1:55:58 минути. В серията на българина най-добре се представи Сето от Япония с 1:54:03 минути.", "date": "2017.07.25", "title": "Водни спортове: Антъни Иванов се класира за финала на световното по плувни спортове"}
{"url": "http://www.focus-news.net/news/2017/07/25/2419326/anadolu-agency-spored-mevlyut-chavushoglu-direktorat-na-amnesti-interneshanal-e-poddarzhal-vrazka-s-feto.html", "text": "Турският външен министър Мевлют Чавушоглу заяви, че фактът, че ЕС не признава „Терористичната групировка на Фетулах“ (ФЕТО) за терористична организация, е причината Съюзът да приема всяко действие на турското правителство за нарушение на закона. Той добави, че Танер Кълъч, председателят на „Амнести Интернешънъл“- Турция, който в момента е задържан, е поддържал връзка с високопоставени членове на ФЕТО в чужбина, предаде  Anadolu Agency.\r\nЧавушоглу заяви, че Кълъч е бил задържан, но това „не означава, че Турция е срещу „Амнести Интернешънъл, а че всичко е свързано с една личност“. Турция обвинява ФЕТО, че се стреми да свали правителството, прониквайки в институции като армията, полицията и съдебната система.  Виктор Турмаков", "date": "2017.07.25", "title": "Anadolu Agency: Според Мевлют Чавушоглу директорът на „Амнести Интернешънъл“ е поддържал връзка с ФЕТО"}
{"url": "http://www.focus-news.net/news/2017/07/25/2419351/afp-amerikanskiyat-prezident-zayavi-che-hizbula-e-zaplaha-za-blizkiya-iztok.html", "text": "Американският президент Доналд Тръмп заяви, че ливанската шиитска организация „Хизбула“, е заплаха за целия Близък изток, предава AFP.\r\nСпоред Доналд Тръмп, „Хизбула“ и Иран подклаждат хуманитарната криза в Сирия.\r\n„Хизбула е заплаха за ливанската държава, ливанския народ, и целия регион“, каза Тръмп по време на съвместна пресконференция с ливанския премиер Саад Харири.\r\n„Групировката продължава да увеличава военния си арсенал, което заплашва да породи нов конфликт с Израел. С подкрепата на Иран, организацията подклажда хуманитарната катастрофа в Сирия“, каза американският президент. Симеон Миланов", "date": "2017.07.25", "title": "AFP: Американският президент заяви, че „Хизбула“ е заплаха за Близкия изток"}
{"url": "http://www.focus-news.net/news/2017/07/25/2419347/reuters-amerikanski-boen-korab-izstrelya-predupreditelni-izstreli-pokray-iranski-plavatelen-sad.html", "text": "Военноморски кораб на САЩ изстреля предупредителни изстрели покрай ирански плавателен съд в Персийския залив, предава Reuters. \r\nДвата плавателни съда са били на разстояние 137 метра един от друг. \r\nЦентралното командване на Военноморските сили на САЩ излезе с изявление, в което каза, че патрулният кораб „Тъндърболт“ е изстрелял предупредителни изстрели пред ирански съд, след като последният игнорирал опитите за връзка по радиото, както и сигналните ракети.\r\nИранският кораб е принадлежал на Ислямската революционна гвардия, се казва в американското изявление.\r\nПричината за изстрелите, е била, че иранският кораб се е движел по опасен курс, който е можел да предизвика сблъсък с плавателния съд на американските ВМС.\r\nИнцидентът не е ескалирал, и иранският кораб е променил маршрута си.\r\nПревод и редакция: Симеон Миланов", "date": "2017.07.25", "title": "Reuters: Американски боен кораб изстреля предупредителни изстрели покрай ирански плавателен съд"}
{"url": "http://www.focus-news.net/news/2017/07/25/2419325/vitseadmiral-plamen-manushev-pred-gerb-stoi-serioznoto-predizvikatelstvo-da-varne-doverieto-na-chlenovete-i-simpatizantite-si-v-dobrich-i-oblastta.html", "text": "Пред ГЕРБ стои сериозното предизвикателство да върне доверието на членовете и симпатизантите на структурата в Добрич и областта и да поеме по пътя на промяната. Това каза във вечерния блок „Това е България“ на Радио „Фокус“ вицеадмирал Пламен Манушев, народен представител от ПГ на ГЕРБ и нов временен координатор на добричката структура на партията във връзка със случая, станал популярен като “Суджукгейт”, по който се водят пет досъдебни производства срещу депутата от партията Живко Мартинов. Вицеадмирал Манушев уточни, че още от утре започват срещи в града и областта, целящи да върнат знаещи и можещи хора, напуснали структурата по различни причини. „Смятаме, че има много здрави сили, които трябва да бъдат върнати отново, за да успее партия ГЕРБ да възстанови доверието на своите членове и после на хората от област Добрич“, посочи той. „В близките месец - два трябва да свършим много работа и да проведем много разговори. Познавам такива изтъкнати и надеждни хора покрай последната парламентарна кампания. Има много добри, признати професионалисти в града и региона, които имат желание да бъдат част от ГЕРБ, но избраха да се оттеглят, може би заради самите взаимоотношения в организацията“, коментира вицеадмирал Пламен Манушев. Той отбеляза, че партията излиза от кризисната ситуация с поуката, че представителите от ГЕРБ не трябва да бъдат подвеждани и злепоставяни, защото от това страда имиджът им, а доверието в избирателите им намалява. По думите му през следващите два месеца започват усилени диалози, които ще върнат обратно движещите сили на добричката структура.", "date": "2017.07.25", "title": "Вицеадмирал Пламен Манушев: Пред ГЕРБ стои сериозното предизвикателство да върне доверието на членовете и симпатизантите си в Добрич и областта"}
{"url": "http://www.focus-news.net/news/2017/07/25/2419353/sport-tsska-moskva-s-pobeda-nad-aek-atina.html", "text": "ЦСКА Москва извоюва победа в мач срещу гръцкия отбор АЕК Атина в първата си среща от третия квалификационен кръг за Шампионска лига.\r\nМачът се проведе в Атина и завърши с 2:0 за руснаците. На 2-ри август двата отбора отново ще се изправят един срещу друг, този път в Москва.", "date": "2017.07.25", "title": "Спорт: ЦСКА Москва с победа над АЕК Атина"}
{"url": "http://www.focus-news.net/news/2017/07/25/2419354/reuters-kolumbiyskite-buntovnitsi-ot-natsionalnoosvoboditelnata-armiyapredlozhiha-trimesechno-primirie.html", "text": "Колумбийската бунтовническа група „Националноосвободителна армия“ предложи тримесечно примирие на правителството по време на преговорите в Еквадор, предава Reuters.\r\n„Националноосвободителната армия“ и президентът Хуан Манюел Сантос започнаха преговори през февруари. Двете страни се надяват да прекратят продължилия половин век конфликт.\r\n„Това би било началото на двустранно примирие, а не край на конфликта. Временно е, като има възможност да се продължи с цел да се изгради доверие“, заяви Бернардо Телез, който е част от преговарящия екип на бунтовническата групировка.\r\nМарксистката групировка „Националноосвободителна армия“ има 2 хиляди бойци, и отадвна се смята за терористична организация от САЩ и Европейския съюз. Симеон Миланов", "date": "2017.07.25", "title": "Reuters: Колумбийските бунтовници от „Националноосвободителната армия“предложиха тримесечно примирие"}
{"url": "http://www.focus-news.net/news/2017/07/25/2419350/izraelskiyat-premier-benyamin-netanyahu-erdogan-e-posledniyat-koyto-mozhe-da-pouchava-izrael.html", "text": "Министър-председателят на Израел Бенямин Нетаняху разкритикува изказване на турския президент Реджеп Тайип Ердоган относно мерките за сигурност и потушаването на насилието и демонстрациите на Храмовия хълм в Ерусалим, предава The Times of Israel .\r\n„Би било интересно да видим дали Ердоган ще каже същото на жителите на Северен Кипър или кюрдите. Ердоган е последният, който може да поучава Израел“, се казва в изявление от офиса на Нетаняху.\r\nВ изявлението се припомня за турската окупация на Северен Кипър, както и действията на турската държава срещу кюрдското малцинство.\r\nЧасове по-рано турският президент разкритикува Израел за използването на „прекомерна сила“ при потушаването на насилието и размириците около Храмовия хълм в Ерусалим.\r\nПо време на среща на управляващата в Турция партия, Ердоган заяви, че „израелските войници оскверняват Ал Акса с кубинките си, като използват прости извинения, за да проливат кръв“.  Симеон Миланов", "date": "2017.07.25", "title": "Израелският премиер Бенямин Нетаняху: „Ердоган е последният, който може да поучава Израел“"}
{"url": "http://www.focus-news.net/news/2017/07/25/2419321/komisar-lyubomir-rashkov-576-nezakonno-prebivavashti-sa-ustanoveni-ot-politsiyata-v-tsiganskiya-kvartal-loznitsa-v-asenovgrad.html", "text": "279 къщи в циганската махала в Асеновград са проверени от полицията за незаконно пребиваващи и без адресна регистрация лица. Това съобщи пред протестиращите от Асеновград граждани по време на провелата се среща днес началникът на отдел “Охранителна полиция” към ОДМВР - Пловдив комисар Любомир Рашков, предаде репортер на Радио \"Фокус\" - Пловдив. Установено е, че в тези къщи живеят 1379 лица. \"От тях 919 са адресно регистрирани, а 576 - нерегистрирани\", каза комисар Рашков. Проверките за незаконно пребиваващи в кв. \"Лозница\" в Асеновград ще продължат. Те се извършват от сформирани мобилни екипи от жандармерия, криминална полиция и специални части. Продължава и засиленото полицейско присъствие в Асеновград, увериха от Областната дирекция на МВР - Пловдив. След отварянето на полицейското управление в квартала ще има денонощни дежурства и патрули.\r\nЦветана ТОНЧЕВА", "date": "2017.07.25", "title": "Комисар Любомир Рашков: 576 незаконно пребиваващи са установени от полицията в циганския квартал \"Лозница\" в Асеновград"}
{"url": "http://www.focus-news.net/news/2017/07/25/2419356/tv-sitel-makedoniya-ivitsa-dachich-zayavi-che-reshenieto-za-otbelyazvane-na-ilindenskoto-vastanie-v-prohor-pchinski-prinadlezhi-na-spts.html", "text": "Сръбският външен министър Ивица Дачич излезе с нова критика към Македония, предава македонският телевизионен канал „Сител“. \r\nИвица Дачич потвърди, че е „ядосан“ на Македония, предава македонската медия. Според сръбския външен министър, решението за празнуване на Илинденското въстание в манастира „Прохор Пчински“ принадлежи на Сръбската православна църква, която трябва да реши какво да отговори на искането на македонските власти.\r\nДачич заяви, че всяка година, Сърбия получава подобно питане, което препраща на църквата. \r\n„Ние искаме да градим добросъседски отношения с Македония и положихме усилия за това нещо.  Македония винаги гласува против нашия интерес“, каза Дачич.\r\nВчера сръбските медии обявиха, че патриарх Ириней и СПЦ са отбили искането за празнуване на Илинден в „Св.Прохор Пчински“. Симеон Миланов", "date": "2017.07.25", "title": "ТВ Сител (Македония): Ивица Дачич заяви, че решението за отбелязване на Илинденското въстание в „Прохор Пчински“ принадлежи на СПЦ"}
{"url": "http://www.focus-news.net/news/2017/07/25/2419349/afp-donald-tramp-i-republikantsite-s-vazhna-pobeda-v-amerikanskiya-senat-otnosno-premahvaneto-na-obamakear.html", "text": "Американският сенат гласува за отварянето на дебат относно премахването на „Обамакеър“, предава AFP.\r\nДебатът ще се фокусира върху плановете на републиканците да премахнат реформите на Барак Обама в здравеопазването. Вотът е победа за президента Доналд Тръмп, който предупреди сенаторите от партията си, че ще има сериозни последствия, ако не успеят да приемат нужните мерки, които са блокирани в конгреса от месеци.\r\nСенаторът Джон Маккейн, който миналата седмица обяви, че е болен от рак на мозъка, гласува за мерките, с което съотношението на силите „За“ и „Против“ бе 50:50. Вицепрезидентът Майк Пенс преодоля патовата ситуация като също гласува, както е предвидено в конституцията. Симеон Миланов", "date": "2017.07.25", "title": "AFP: Доналд Тръмп и републиканците с важна победа в американския сенат относно премахването на \"Обамакеър\""}
{"url": "http://www.focus-news.net/news/2017/07/25/2419344/balgariya-shte-podkrepya-evrointegratsiyata-na-sarbiya-obzor.html", "text": "ЕС е съюз на мир и ценности, готови сме да споделим опита и грешките си по време на нашия интеграционен процес. Това заяви вицепремиерът и министър на външните работи на България Екатерина Захариева след среща с министъра на външните работи на Република Сърбия Ивица Дачич. Българският външен министър е на посещение в западната ни съседка, като визитата й е част от балканска обиколка, на която да бъдат представени приоритетите на Председателство на Съвета на Европейския съюз през първата половина на 2018 г. В интервю пред „Радио-телевизия Сърбия“ след срещата си със сръбския президент Александър Вучич в понеделник Захариева заяви, че България е готова да подкрепи по всякакъв начин членството на Сърбия в ЕС. По думите й Съюзът няма да е цял, докато страните от Западните Балкани не станат част от него.\r\nНа среща със сръбския правосъдeн министър Нела Кубурович Захариева изтъкна, необходимостта от координация между институциите, за да бъдат затворени глави 23 и 24 от преговорите за Европейския съюз - \"Съдебна система и основни права\" и \"Правосъдие, свобода и сигурност\", които по думите на Кубурович са най-трудни за тях. \r\nПо-късно първите дипломати на България и Сърбия - Екатерина Захариева и Ивица Дачич, се разбраха да работят заедно за стимулиране на бизнеса между двете държави. Първа стъпка в това ще е организирането на двустранен икономически форум в Ниш или друг южен сръбски град. Министър Захариева изрази надежда до края на годината или в началото на следващата да бъде обявена и поръчката за изграждането на магистралата София-Калотина, за да започне строителството през първата половина на 2018 година. От своя страна сръбският външен министър подчерта, че България е много важна държава за Сърбия, а отношенията между двете страни са на високо ниво. Външните министри обсъдиха проблемите на българското национално малцинство в Сърбия и се договориха да бъде решен проблемът с учебниците на български език и предаванията на майчин език, като възможните варианти са да се финансират такива емисии в Сърбия или български телевизии да се включат в пакетите на местните кабелни оператори. Обсъдено бе и как Западните покрайнини да бъдат стимулирани икономически, за да бъдат задържани хората там. „Вярваме, че ЕС няма да е пълноценен и завършен без пълноправно членство на страните от Западните Балкани. Това е единствената възможност за развитие, за работещи институции, мир, икономически просперитет“, коментира министър Захариева.\r\n„Призивът ни е - помогнете ни, за да ви помогнем. Трябва да имаме ясен план за всяка една от държавите. Искаме да имаме ясен план заради гражданите на Сърбия“, поясни Захариева и допълни, че присъединяването към ЕС може да не стане в следващите 2-3 години, но младите в Сърбия трябва да имат ясна перспектива.\r\n„Искам да ви уверя, че всички усилия и реформи, дори и тежки, си струват повече отколкото очаквате“, каза още Екатерина Захариева и даде за пример приемането на България в ЕС. По думите й БВП на страната преди присъединяването й в ЕС е бил около 25 млрд. лв., а сега е към 92 млрд., доходите са се увеличили с 4 пъти, безработицата е около 7%, а на места и по-малка.\r\nЗахариева продължи визитата си със среща със сръбския министър-председател Ана Бърнабич, която благодаря ви за усилията на България Европейският съюз да остане отворен към разширяване в посока Западните Балкани. Бърнабич заяви, че в последните три години страната й се е съсредоточила върху икономическите и финансови реформи, като е постигната стабилност. Захариева поздрави Бърнабич за реформите и подчерта, че от това зависят пряко и чуждестранните инвестиции.\r\nБалканската обиколка на вицепремиера ще продължи в сряда в Тирана, Албания, където тя ще се срещне с президента Илир Мета, с министър-председателя Еди Рама, както и с министъра на външните работи на Република Албания Дитмир Бушати.", "date": "2017.07.25", "title": "България ще подкрепя евроинтеграцията на Сърбия (ОБЗОР)"}
{"url": "http://www.focus-news.net/news/2017/07/25/2419355/afp-amerikanskiyat-prezident-se-zakani-che-bashar-asad-shte-otgovarya-za-prestapleniyata-si.html", "text": "Американският президент Доналд Тръмп обвини сирийския президент Башар Асад в извършването на „ужасни“ престъпления срещу човечеството, предава AFP.\r\nДоналд Тръмп обеща, че ще попречи на сирийското правителство да извършва химически атаки.\r\n„Не съм фен на Асад. Със сигурност смятам, че това, което е направил на страната си и човечеството, е ужасно“, каза Тръмп по време на пресконференция с ливанския премиер Саад Харири.\r\n„Не съм някой, който ще седи, и ще му позволи да се измъкне с това, което се е опитвал, и е правил няколко пъти“, добави президентът на САЩ.  Симеон Миланов", "date": "2017.07.25", "title": "AFP: Американският президент се закани, че Башар Асад ще отговаря за „престъпленията си“"}
{"url": "http://www.focus-news.net/news/2017/07/25/2419352/the-guardian-sasht-smyatat-che-severna-koreya-podgotvya-nov-raketen-test.html", "text": "Пентагонът е доловил признаци, че Северна Корея подготвя нов ракетен тест, предава The Guardian.\r\nАко тестът се проведе, най-вероятно ще се случи на 27 юли, заяви високопоставен американски представител.\r\nЩе бъде тествана или ракета „КN-20“ със среден обсег, или „Hwasong-14“.\r\nЕксперти смятат, че Аляска може да е в обсега на севернокорейските ракети. \r\n„Подготвят нещо“, каза друг американски представител относно Северна Корея. Симеон Миланов", "date": "2017.07.25", "title": "The Guardian: САЩ смятат, че Северна Корея подготвя нов ракетен тест"}
