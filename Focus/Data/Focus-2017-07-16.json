{"url": "http://www.focus-news.net/news/2017/07/16/2416176/ahlulbayt-egipetskata-armiya-likvidira-trima-teroristi-po-vreme-na-operatsiya-v-tsentralen-sinay.html", "text": "Силите на Трета египетска армия ликвидираха трима терористи и задържаха един в централната част на Синайския полуостров, предаде  AhlulBayt.\r\nПо време на операцията са унищожени превозно средство и пет склада за експлазиви. Операцията е част от усилията на армията да изкорени базите на терористите и да ги изчисти от централната част на Синай.  Виктор Турмаков", "date": "2017.07.16", "title": "AhlulBayt: Египетската армия ликвидира трима терористи по време на операция в Централен Синай"}
{"url": "http://www.focus-news.net/news/2017/07/16/2416177/futbol-chelsi-iska-transfer-s-yanik-karasko-ot-atletiko-madrid.html", "text": "Челси искат да подпишат договор с футболиста от Атлетико Мадрид Янис Караско. Това лято бе разочароващо за мениджъра Антонио Конте, който не успя да привлече набелязаните за отбора нови играчи. Сделка може да бъде сключена през януари, когато Атлетико ще имат нови играчи.", "date": "2017.07.16", "title": "Футбол: Челси иска трансфер с Яник Караско от Атлетико Мадрид"}
{"url": "http://www.focus-news.net/news/2017/07/16/2416179/afp-dvama-dushi-sa-zaginali-pri-napadenie-s-nozh-v-supermarket-v-sinay.html", "text": "Мъж, въоръжен с кухненски нож е убил двама души и е ранил други деветима в супермаркет в южния китайски град Шенжен, предаде  AFP.\r\n30-годишният извършител е задържан след нападението . Нападенията от този тип не са нещо рядко в Китай.\r\nПрез май психично болен мъж уби двама души и рани 18 при нападение в югозападната провинция Гуйжоу. През януари мъж, въоръжен с кухненски нож прониза 11 деца в детска градина в южната провинция Гуанжъ.  Виктор Турмаков", "date": "2017.07.16", "title": "AFP: Двама души са загинали при нападение с нож в супермаркет в Синай"}
{"url": "http://www.focus-news.net/news/2017/07/16/2416175/plovdiv-s-dve-osmi-mesta-zavarshi-za-balgariya-evropeyskoto-parvenstvo-po-kanu-kayak-i-para-kanu.html", "text": "Българското участие на Европейското първенство по кану-каяк за мъже и жени и пара кану приключи с две осми места. Това съобщиха за Радио „Фокус“ – Пловдив от организационният екип на събитието.\r\nСтанилия Стаменова не е успяла да се пребори за медалите на 200 м едноместно кану, като победата е за рускинята Олесия Ромасенко, Кинчо Такач от Унгария и Алена Наздрова от Беларус.\r\n„Кристиян Душев, чието достигане до финала е безспорен успех, нямаше шанс да се намеси в битката за отличията и също финишира осми. Титлата е за Лиъм Хийт от Великобритания пред  Бенс Хорват от Унгария и Марко Драгосавлевич от Сърбия“, съобщиха от организационния екип.\r\nВ сутрешната сесия сребърните медалисти от Европейското първенство за юноши, девойки и младежи до 23 години през 2016 година Велиян Бъчваров и Христо Реков са завършили на четвърто място във финал Б.\r\nЗа националния отбор по кану-каяк на България предстои лагер на Белмекен, с който стартира подготовката за световното първенство в Рачице, Чехия в края на август.\r\nТони МИХАЙЛОВ", "date": "2017.07.16", "title": "Пловдив: С две осми места завърши за България Европейското първенство по кану-каяк и пара кану"}
{"url": "http://www.focus-news.net/news/2017/07/16/2416178/sport-uest-hem-yunayted-s-treto-predlozhenie-za-marko-arnautovich.html", "text": "Уест Хем Юнайтед излизат с трето предложение за футболиста от Стоук Сити Марко Арнаутович. Австрийският интернационал Арнаутович е показал многократно таланта си. Два пъти вече от Уест Хем му предлагат договор, като вторият път предложената сума бе 20 милиона лири. Все още не е ясно каква е третата сума, която клубът от Лондон е готов да предложи за Арнаутович.", "date": "2017.07.16", "title": "Спорт: Уест Хем Юнайтед с трето предложение за Марко Арнаутович"}
{"url": "http://www.focus-news.net/news/2017/07/16/2416180/futbol-arsenal-s-nov-transfer-za-48-miliona-liri.html", "text": "Арсенал са готови да подпишат договор с 21-годишния играч от Монако Еманюеле Джулианели. Сделката все още не е финализирана, но е към края си. От Монако са поискали 53 милиона лири, но Арсенал успяха да смъкнат цената за Джулианели на 48 милиона. Очаква се скоро Арсенал да направят официално обявление.", "date": "2017.07.16", "title": "Футбол: Арсенал с нов трансфер за 48 милиона лири"}
{"url": "http://www.focus-news.net/news/2017/07/16/2416205/ynetnews-izraelskiyat-ministar-na-obshtestvenata-sigurnost-smyata-che-domovete-na-ekstremistite-izmezhdu-izraelskite-arabi-tryabva-da-badat-sruteni.html", "text": "Израелският министър на обществената сигурност Гилад Ердан заяви, че правителството трябва да обмисли унищожаването на домовете на израелските арабски терористи, предава Ynetnews .\r\n„Решението за унищожение има общо с въпроса дали този феномен играе централна роля в този сегмент от обществото“, заяви Ердан.\r\n„Ето защо Върховният съд реши да не унищожава домовете на терористите в Израел, тъй като това не е феномен, който получава подкрепа сред този сегмент от обществото. Ако има подкрепа за тези терористи, шансовете други да последват примера им са големи, и ние ще трябва да обмислим разрушаването на домовете им“, каза той.\r\nИзраелският министър уточни, че според него „мнозинството от арабите в Израел са хора, които спазват закона и искат полицията да е активна в общностите им, за да защитава децата им от насилието, което е заразила арабското общество“. Симеон Миланов", "date": "2017.07.16", "title": "Ynetnews: Израелският министър на обществената сигурност смята, че домовете на екстремистите измежду израелските араби трябва да бъдат срутени"}
{"url": "http://www.focus-news.net/news/2017/07/16/2416173/ivaylo-kalfin-borisov-zasenchva-vsichki-institutsii-po-aktivnost.html", "text": "Борисов засенчва всички институции по активност. Това каза Ивайло Калфин, екс-външен министър на РБ България, в разговор с Илиана Беновска по темата „Балканите, България и външната политика, глупако” в седмичното обзорно политическо предаване ,,Беновска пита” по ,,Канал 3” и ,,Радио К2”, съобщиха от екипа на предаването.Ивайло Калфин заяви позиция по следните теми:\r\nВъншната политика на Борисов; България посредник между Турция и Европа?\r\n Разговорът между Ивайло Калфин и Илиана Беновска започна с въпрос към госта как оценява новия курс на външната политика на премиера Борисов. Калфин отговори, че се забелязва сериозна активност от страна на премиера, който засенчва всички институции, но това е добре. Гостът отбеляза, че следва и председателството на ЕС, а относно темата за Западните Балкани -  „България има какво да каже и е логично България да се ангажира с темата”. Беновска попита дали е по силите на Борисов „да извлачи каруцата на България из европейските пътища и ниви, Западните Балкани” и да се превърне в посредник между Турция и Европа, както и обединител на Западните Балкани, тъй като около нас държавите са в политически и икономически кризи. Калфин отговори, че според него външната политика не трябва да се фокусира само върху един човек, а ролята на премиера е основна в изпълнителната власт и той може да свърши неща, които малко други хора могат, затова е редно да се разпределят ролите, но премиерът да бъде най-активен. Екс-министърът на външните работи смята, че не трябва да целим България или премиерът да е посредник между Турция и Европа – трябва да има диалог с Турция, но да не се забравя, че и България е част от Европа, а не е в средата. По отношение на Западните Балкани Калфин каза, че най-чувствителният въпрос е някой да не претендира за лидерство, защото много „войводи” се появяват и не е нужно България да има написана табелка „лидер”. Гостът каза, че Борисов не претендира, но активността на страната ще бъде забелязана и ще се даде възможност за поставяне на теми и въпроси от всякакъв характер и тъй като България ще бъде фактор и ще говори от името на региона темите, които се повдигат, ще звучат по-убедително, отколкото ако ги повдига някои от премиерите на страните членки. Калфин отбеляза, че страната и премиерът ще бъдат много по-авторитетни при обсъждане на въпроси и проблеми.Ако Калфин е външен министър – каква би била външната политика?; Политиката на Екатерина Захариева\r\nБеновска попита екс-външния министър, ако сега беше външен министър как би подпомагал политиката на Борисов. Калфин отговори, че министерството на външните работи съдържа цялата експертиза и няма как външната политика да се прави от днес за утре, а се прилага в дългосрочен план. Именно тази институция изработва предложенията, идеите, договорите, а премиерът е „най-тежката артилерия, която се пуска в действие, за да се решат въпросите”. Беновска помоли за конкретен отговор на въпроса. Калфин каза, че уважава институциите, но външният министър би трябвало да разработи цялата концепция и след това да се разпределят задачите между министъра, премиера и президента. Водещата отвори темата за липсата на национална доктрина и различните политики в министерствата при смяна на управлението. Беновска попита госта си дали е канен от Екатерина Захариева на консултативен съвет на екс-външните министри. Гостът каза, че не е получавал покана, няма как да се намеси в нейната политика, но смята, че всеки един бивш министър би могъл да сподели опита си. Такава покана е получават от министерството на труда и социалната политика и са обсъждани проекти, които биха могли да бъдат продължени. Относно външната политика Калфин подчерта, че е много грешно всеки един министър да си измисля нов приоритет, защото няма достатъчно време за неговата реализация – би следвало да се работи за дългосрочната стабилност на Балканите, а не всичко да се прехвърля към Брюксел, и е важна активността на страните включително и България – регионално сътрудничество и проекти, като даде за пример обсъжданото от премиера в Триест и Солун.Договор за приятелство и сътрудничество между България и Македония; Противници\r\nОтносно договора за приятелство и сътрудничество между България и Македония, Калфин каза, че това е предложено през 2008 година, когато е бил министър на външните работи и оттогава се водят преговори, а в един момент Македония е поставила неприемливи тези, които са блокирали работата. Гостът коментира посещението на премиера Заев в България като знаково, защото е първото посещение в съседна страна. Калфин е бил на среща с външния министър на Македония и вицепремиера по Европейските въпроси, които са казали, че нормално да се започне с посещения при съседите. Беновска попита каква е била основната идея на Калфин за този договор, когато е бил министър на външните работи, и какво трябва да се прибави сега от гледна точка на 10-годишните усилия, защото има противници. Гостът каза, че тези, които не искат да се осъществи това подписване, има интерес от противопоставянето и напрежението на Балканите. Това е регион с много етноси и националности и това е предпоставка за възникване на напрежение, като даде за пример Бивша Югославия. Калфин припомни, че от 1999г. България има подписана декларация с Македония на равнище министър-председатели, която няма тежестта на договор, а е само споразумение, което са искали да бъде добавено към международното право. Калфин отбеляза, че явно Груевски е имал интерес от блокирането на договора.\r\nБеновска попита Калфин какво би призовал министър Захариева да вземе предвид. Той отговори, че министърът на външните работи не трябва да търси трайно решение на всички проблеми и да не се цели „подчиняване на Македония”, тъй като един международен договор не може да наложи политически практики, а агресията към българската и македонската история няма да се реши с един договор. Калфин подчерта, че много моменти от историята са общи и няма как да бъдат присвоени, а това може да бъде упоменато в договора, за да се внесе спокойствие у двете страни и да се говори за сътрудничество. Гостът отбеляза, че договорът се подписва на двата официални езика и на английски език. Договорът би осигурил нормално сътрудничество, но не може да обясни подробности или да отговори на въпроса дали Цар Самуил е македонски цар и други. Атаките на БСП срещу Борисов\r\nВодещата попита Калфин като бивш председател на БСП как оценява атаката на БСП към Борисов и настояванията им договорът с Македония да бъде обсъждан парламентарно. Гостът отговори, че не знае за такава практика с международни договори и освен това БСП добре познава основния текст на договора, но ако Борисов смята, че някои текстове по-трудно ще бъдат одобрени, то тогава е хубаво да се консултира с парламента. Калфин подчерта, че ако започнат дебати в България и в Македония, то той няма да бъде подписан – „Абсолютен интерес за властите в Скопие е този договор”.Турция, Ердоган и превратът; Демокрация или липса на такава?\r\nБеновска попита Калфин какво е сегашното състояние на Турция и каква е мощта или слабостта на Ердоган, като припомни, че вчера беше годишнината от опита за преврат или възтържествуване на демокрацията. Калфин отговори, че управлението на Ердоган е в етап, които се е наблюдавал и в други страни – притеснен, уплашен и започва да мачка демократичните примеси, а това не води до нищо добро. Гостът отбеляза, че това е причина за конфликти със съседни държави, което е пряк проблем за България, и означава потиснически режим. Калфин подчерта, че бъдещето на Ердоган няма да е хубаво, ако продължава да „мачка демократичните институции и опозициите”. „Прекалената демокрация в България по Сорос не доведе ли до прекалено, некомпетентно и безпардонно поведение за създаване на фалшиви новини от страна на медиите и политиците?” попита Беновска. Калфин отговори, че няма как да се противопоставим на фалшивите новини с цензура, но в България наистина демокрацията е изкривена, но може да се оправи, а едва ли някой иска да се върне към едноличната власт, в която няма институции, които работят, а се ръководи от настроенията на един човек. Марешки, Народното събрание и обвиненията за изнудване\r\nОтносно Марешки, поста му на зам.-председател на НС и обвиненията срещу него за рекет и опити за присвояване на бизнес , Калфин каза, че трябва да се оттегли докато не бъде разрешен проблемът, както и всички партии, които са гласували за него. Калфин каза, че НС не работи по начина, по който голяма част от българските граждани очакват, и той не се чувства парламентарно представен.\r\nЗа финал на разговора между Ивайло Калфин и Илиана Беновска на 16-ти юли 2017г. в седмичното политическо предаване „Беновска пита” по „Канал 3” и „Радио К2” водещата попита Калфин дали е ефективна политиката на Борисов с Ердоган и възможно ли е премиерът да се превърне в мост между Турция и Европа. Гостът определи политиката като ефективна и призова за диалог по всички теми, но България не трябва да бъде „ в острието на това, което се говори за Турция… страната е част от ЕС и това прави България силна, но няма как да бъде посредник”.", "date": "2017.07.16", "title": "Ивайло Калфин: Борисов засенчва всички институции по активност"}
{"url": "http://www.focus-news.net/news/2017/07/16/2416182/lovech-vazstanoveno-e-dvizhenieto-po-pat-i-4-ablanitsa-sevlievo-v-rayona-na-malinovo.html", "text": "Възстановено е движението по път I-4 Абланица - Севлиево в района на Малиново. Възстановено е движението и по път I-5 Русе-Бяла в района на Тръстеник. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "Ловеч: Възстановено е движението по път I-4 Абланица - Севлиево в района на Малиново"}
{"url": "http://www.focus-news.net/news/2017/07/16/2416185/blagoevgrad-regionalniyat-istoricheski-muzey-shte-raboti-s-vhod-svoboden-ot-18-do-21-yuli-po-povod-180-godini-ot-rozhdenieto-na-vasil-levski.html", "text": "Регионален исторически музей – Благоевград ще работи с „Вход свободен“ от 18 до 21 юли по повод 180 години от рождението на Васил Левски. Това съобщи за Радио „Фокус“ – Пирин Елена Чалгънова, уредник в благоевградския исторически музей. По думите ѝ това е жест от страна на ръководството на Регионален исторически музей – Благоевград към всички, които желаят да посетят културната институция в горепосочените дни и да разглеждат изложбата „Васил Левски – Апостола на свободата“, която ще бъде представена в залите на музея на 18 юли от 11.30 часа. „В този период, освен че няма да се плаща такса за влизане в музея, посетителите ще имат възможността да чуят и беседи, свързани със самата изложба. Тоест всеки, който желае да научи повече за живота и революционното дело на този най-голям българин в нашата история, може да заповяда. Гарантирам, че всеки, който дойде в музея, ще получи всички разяснения за изложбата, ще може на място да разгледа таблата, които са много красиви и с много информационно съдържание“, каза още Чалгънова. Тя апелира към всички, които желаят да заповядат в залите на Регионален исторически музей – Благоевград, където ще бъдат посрещаните по най-подобаващия начин.\r\nЛивия НИНОВА", "date": "2017.07.16", "title": "Благоевград: Регионалният исторически музей ще работи с „Вход свободен“ от 18 до 21 юли по повод 180 години от рождението на Васил Левски"}
{"url": "http://www.focus-news.net/news/2017/07/16/2416186/press-tv-pakistan-obvini-indiya-za-smartta-na-chetirima-pakistanski-voynitsi-v-kashmir.html", "text": "Пакистан обвини индийските въоръжени сили за смъртта на четирима пакистански войници, загинали на границата в Кашмир, предава иранският Press TV .\r\n„Индийски войници стреляха по военна машина, движеща се по Линията на контрол. Машината е паднала в реката, и четирима войници са се удавили“, заявиха от Въоръжените сили на Пакистан в официално изявление.\r\nПакистанските власти твърдят, че са намерили тялото на един от загиналите войници в река Неелум. Търсенето на другите трима продължава.\r\nИндийското Министерство на отбраната заяви, че не е информирано за подобен инцидент.  Симеон Миланов", "date": "2017.07.16", "title": "Press TV: Пакистан обвини Индия за смъртта на четирима пакистански войници в Кашмир"}
{"url": "http://www.focus-news.net/news/2017/07/16/2416174/reuters-angela-merkel-zayavi-che-shte-zasili-investiraneto-v-germaniya.html", "text": "Германският канцлер Ангела Меркел отхвърли критиката на председателя на опозиционната ГСДП Мартин Шулц, според когото тя не обръща внимание на инфраструктурата , посочвайки вече засилени равнища на инвестиране в някои отрасли на икономиката, предаде  Reuters.\r\n„В момента не можем да изразходим парите, които са ни налични“, заяви Меркел. Тя посочи, че има „заприщване“ в строителната индустрия. Германия е отделила милиарди евро инвестиции в училищата, детските градини, болниците и строителството, но местните власти нямат капацитет да ги изразходват. \r\nМеркел посочи, че Германия ще увеличи инвестициите в високоскоростния интернет. Виктор Турмаков", "date": "2017.07.16", "title": "Reuters: Ангела Меркел заяви, че ще засили инвестирането в Германия"}
{"url": "http://www.focus-news.net/news/2017/07/16/2416183/cnn-chetirima-zaginali-i-shestima-izcheznali-pri-navodneniya-v-arizona.html", "text": "Четирима души са загинали, а още шест са изчезнали след наводнение в централна Аризона, предава CNN .\r\nСемейство от 14 души е било на излет сред природата в Колд Спрингс, когато от небето се изсипва пороен дъжд, предизвиквайки наводнение, заяви сержант Дейвид Хорнунг от шерифския отдел в Гила.\r\nЧетирима души от семейството са спасени, заявиха властите. Търсенето на изчезналите продължава. В операцията участват местното шерифско управление, Министерството на обществената безопасност на Аризона, което изпрати хеликоптер, противопожарното управление от Уисперинг Пайнс, както и американската Горска служба. Симеон Миланов", "date": "2017.07.16", "title": "CNN: Четирима загинали и шестима изчезнали при наводнения в Аризона"}
{"url": "http://www.focus-news.net/news/2017/07/16/2416181/opashki-ot-chakashti-za-da-vidyat-teftercheto-na-vasil-levski-v-natsionalnata-biblioteka-obzor.html", "text": "Опашки от чакащи се извиха в Централното фоайе на Националната библиотека „Св. св. Кирил и Методий“, за да видят оригиналното тефтерче на Васил Левски. То беше експонирано в библиотеката по повод 180-тата годишнина от рождението на Апостола. Посетителите имаха възможност да се сдобият с обновеното му факсимилно издание с разчетен текст, а на интернет сайта на библиотеката и с негова дигитална версия. По повод годишнината от рождението на Левски в специални витрини са изложени книги за него от фонда на Националната библиотека. Посетителите можеха да разгледат и съвместната изложба „Да бъдем равнопоставени с другите европейски народи… Зависи от нашите собствени сили” на Министерството на културата, Националната библиотека, Националния исторически музей, Националния военноисторически музей, СУ „Св. Климент Охридски” и Университета по библиотекознание и информационни технологии. В библиотеката е поместена и експозицията „Посветен на Отечеството. 180 години от рождението на Васил Левски”. Всички събития, които организира Националната библиотека, по повод годишнината от рождението на Васил Левски, са под патронажа на държавния глава Румен Радев. \r\nДенят на отворените врати бе официално открит от директора на Националната библиотека доц. д-р Красимира Александрова, която заяви, че Тефтерчето на Васил Левски е национална светиня и отговорност, която трябва да съхраним за поколенията. Според нея рождената дата на Васил Левски, която ще отбележим след 2 дни, трябва да възприемаме като ден за размисъл и за равносметка. В поздравителен адрес, изпратен до Националната библиотека, президентът Румен Радев заявява, че респектът от смелостта и мъдростта на Левски е непоколебим и неподвластен на времето. Според него най-съкровеното място и най-искрената обич и признателност към български национален герой са отредени за Апостола на свободата в сърцето и ума на всеки наш сънародник. Държавният глава посочва, че образът на Дякона е израснал до най-харизматичния народен лидер и притежава силата на обединител на българската нация в години, разпрострени в три разнолики столетия. По думите на президента всеки ред и дума от достигналите до нас писма и документи на Апостола са равносилни на светини, защото са съкровен знак на светлия ум, характер и мечти, с които е спасена свободата на духа и постигната силата на държавността ни.\r\nПремиерът Бойко Борисов също е изпратил поздравителен адрес, в който заявява, че всеки досег до Васил Левски е още един стимул да бъдем по-обединени, по-толерантни, по-всеотдайни в усилията си България да върви напред. По думите му Левски остава символ на абсолютната безкористност и саможертва в името на свободата и за установяването на чиста и свята Република. Премиерът изразява надежда изложбите в Националната библиотека и електронното издание на Тефтерчето на Левски да приобщят повече хора към разбирането му, че нашето бъдеще е в нашите ръце. Бойко Борисов благодари на всички, присъствали в библиотеката, за засвидетелстваните уважение и почит към делото на Апостола.\r\nБиляна ИВАНОВА", "date": "2017.07.16", "title": "Опашки от чакащи, за да видят Тефтерчето на Васил Левски в Националната библиотека (ОБЗОР)"}
{"url": "http://www.focus-news.net/news/2017/07/16/2416187/pazardzhik-s-103-namalyavat-prenoshtuvalite-hora-v-mestata-za-nastanyavane-v-oblastta-prez-may-v-sravnenie-sas-sashtiya-mesets-na-2016-godina.html", "text": "Пренощувалите лица в местата за настаняване през май 2017 г. в област Пазарджик намаляват с 10.3% в сравнение със същия месец на 2016 г. и достигат 15 096. Това съобщиха от отдел „Статистически изследвания – Пазарджик“ към Териториално статистическо бюро – Юг. От всички пренощували лица 91.7% са българи, като по-голямата част от тях (82.9%) са нощували в местата за настаняване с 3, 4 и 5 звезди и са реализирали средно по 2.3 нощувки. Пренощувалите чужденци са 1 256, като 84.1% от тях са нощували в местата за настаняване с 3, 4 и 5 звезди и са реализирали средно по 3.3 нощувки. Общата заетост на леглата в местата за настаняване през май 2017 г. е 29.2%,. В сравнение със същия месец на предходната година общата заетост на леглата намалява с 6.0 процентни пункта, като при местата за настаняване с 3, 4 и 5 звезди намалението е с 8.4 процентни пункта, а при местата за настаняване с 1 и 2 звезди – с 1.9 процентни пункта.", "date": "2017.07.16", "title": "Пазарджик: С 10.3% намаляват пренощувалите хора в местата за настаняване в областта през май в сравнение със същия месец на 2016 година"}
{"url": "http://www.focus-news.net/news/2017/07/16/2416184/temenuzhka-petkova-nyama-shans-tets-svishtov-da-bade-postaven-nad-zakona-i-ekologichnite-normi-v-targa-za-studen-rezerv.html", "text": "Няма шанс ТЕЦ „Свищов“ да бъде поставен над закона и екологичните норми в търга за студен резерв. Това каза Теменужка Петкова, министър на енергетиката, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването.Търгът за студен резерв\r\nТеменужка Петкова каза, че на 10 юли са отворени офертите на големите горивни инсталации, които са депозирали оферта за участие в търга за студен резерв. През предстоящата седмица ще бъде обявена класирането. Списъкът с всички горивни инсталации, които имат право да участват в търговете на ЕСО за осигуряване на студен резерв е създаден с процедура през март месец, по време на служебното правителство. Всички горивни инсталации, които отговарят на изискванията, са намерили място в този регистър. \r\nПроцедурата за студен резерв е изключително важна, за да гарантира отоплителния сезон през зимата. В конкурса съществува риск да участват и да бъдат допуснати горивни инсталации, които не отговорят на съответните екологични изисквания или комплекси разрешителни не са актуални. ЕСО е изисквал информация от МОСВ коя от големите горивни инсталации отговаря на изискванията и има безсрочно комплексно разрешително. Отговорът на МОСВ е от 13 юли и гласи, че една от горивните инсталации ТЕЦ „Свищов“ притежава комплексно разрешително, издадено през 2005 година, което е актуализирано през 2016 година, но ТЕЦ „Свищов“ не е предприел необходимите мерки да приведе комплексното си разрешително в съответствие промяната на нормативната уредба за нормите за серен диоксид. Няма шанс нито една горивна инсталация, която не спазва закона и екологичните норми, да намери място с компаниите, които ще осигурят студения резерв през зимата, подчерта министър Петкова. Има информация, че персоналът в ТЕЦ „Свищов“ е освободен и там има само две кучета. Но собствениците на ТЕЦ „Свищов“ са декларирали, че ако те бъдат избрани, могат да осигурят работна ръка, което е малко наивно, защото все пак това трябва да бъдат хора, които притежават съответната квалификация, не може да вземеш хора от улицата и да ги пуснеш да разпалят котела, допълни Теменужка Петкова. Няма нито една горивна инсталация, която ще бъде поставена над закона, категорична е тя. Проведената на 7 юли в Стара Загора кръгла маса на тема: „Промените на референтния документ за най-добри налични техники за големи горивни инсталации\". Можем ли да спасим българската въглищна енергетика?\r\nЕнергийната сигурност е част от националната сигурност, каза Теменужка Петкова. Енергийният министър се надява бъдещето на големите горивни инсталации да бъде сигурно и стабилно. ЕК прие на 28 април тази година поставянето на голямо изпитание българската енергийна система. Всички политически сили заявиха своята готовност да обединят усилията си за подкрепа на искането на големите горивни инсталации за искането на дерогация. Тези големи горивни инсталации осигуряват 40% от енергийната ни система. Всяка една инсталация ще се бори сама за себе си и ще иска дерогация, което означава, че те трябва да подготвят анализ, че разходите, които ще бъдат извършени в пъти ще превишават ефекта за екологията. В Маришкия басейн има запаси от лигнитни въглища за следващите 60 години. Тези централи, които са изградени там не могат да работят с друг тип въглища, т.е. не съществува възможност да се търси друг вид опция за доставка на въглища, които са с по-малко количествено сяра. Всяка една подмяна на мощност в енергийната система изисква много време. Няма как в рамките на четири-пет години да се пренастрои енергийната система, за да замести 40% мощности. Тези централи осигуряват поминъка на няколко региона и сто хиляди души, които са заети. Ще търсим по помощ от Германия, Румъния, Словакия, Полша в ЕК и помощ от всички депутати в Европейския парламент. Мобилизирани са всички усилия на държавата за получава е на дерогация.  „Южен поток“ и газовия хъб „Балкан“\r\nМинистърът на енергетиката подчерта, че не по времето на ГЕРБ е бил спрян проектът \"Южен поток\". Основната цел е да запазим своите позиции като транзитьор на природен газ. Малко над 110 милиона долара са приходите от транзит,  каза още Теменужка Петкова. България трябва да запази своето стратегическо място на газовата карта на Европа. ЕК твърдо стои зад България в концепцията за газоразпределителен център. Газов хъб „Балкан“ ще гарантира диверсификация на източниците и маршрути за доставка на природен газ.", "date": "2017.07.16", "title": "Теменужка Петкова: Няма шанс ТЕЦ „Свищов“ да бъде поставен над закона и екологичните норми в търга за студен резерв"}
{"url": "http://www.focus-news.net/news/2017/07/16/2415943/ibna-partnyorstvoto-mezhdu-balgariya-gartsiya-i-sarbiya-shte-e-pozitivno-za-tselite-balkani.html", "text": "Двете страни от ЕС, България и Гърция, както и най-многолюдната държава от бивша Югославия – Сърбия, отключиха вратата за партньорство, което може да помогне не само на трите страни, но и на целия Балкански регион, предава Independent Balkan News Agency .\r\nВ Солун се проведе първата тристранна среща между гръцкия премиер Алексис Ципрас, българския премиер Бойко Борисов и президента на Сърбия Александър Вучич.\r\nГръцкият премиер проведе лични разговори с двамата си колеги, преди официалната тристранна среща.\r\nРезултатът от тази среща  е изключително позитивен, и може да помогне за развитието на Балканите. Трите държави създават нова ос на стабилността и сигурността, която очертава рамките за сътрудничество в икономиката, енергетиката и транспорта за целия регион.\r\nТази тристранна среща е изключително важна за Балканите, тъй като оставя настрани силите, които искат да се намесват, и да печелят от използването на балканските страни като протекторати, пише IBNA.\r\nИнициативата на трите страни насърчава стабилността, сигурността и европейското бъдеще на Балканите, както и премахването на напрежението.\r\nНационализмът и напрежението в Албания, Македония, Косово и Турция, както и намесата на чужди сили на полуострова, не допринасят за стабилността и сигурността.\r\nСъздаването на ос между Гърция, България и Сърбия е свързано с историческите, културни и религиозни връзки, и ще бъде стълб на стабилността за региона.  Симеон Миланов", "date": "2017.07.16", "title": "IBNA: Партньорството между България, Гърция и Сърбия ще е позитивно за целите Балкани"}
{"url": "http://www.focus-news.net/news/2017/07/16/2415940/predstoyashti-sabitiya-v-stranata-za-16-yuli-agentsiya-fokus.html", "text": "***\r\nОт 09.00 часа в Националната библиотека „Св. св. Кирил и Методий” ще се проведе ден на отворените врати, по време на който жителите и гостите на София ще могат да видят отблизо оригиналното тефтерче на Апостола, както и да участват в други събития посветени на 180-ата годишнина от рождението му. \r\n***\r\nОт 11.00 часа в парк „Заимов“ ще се проведе детска програма на Театър „ПАН”.\r\n***\r\nОт 11.00 часа  на Лятната естрада в Борисовата градина ще има детска програма с актьора Дечко Чунтов.\r\n***\r\nОт 17.00 часа в „Маймунарника“ в парк Борисовата градина ще бъде дадено началото на проекта за танци на открито „Танцуваща София”.\r\n***\r\nОт 19.00 часа в Южен парк - 3-та част ще се състои концерт на оркестър „Прима виста“.\r\n***\r\nОт 19.00 часа на Лятната естрада в Борисовата градина ще се състои концерт на женски народен хор „София“.\r\n***\r\nОт 21.00 часа на Лятната сцена в Зоопарка ще бъде прожектиран филмът „Прегръдката на змията“,  част от инициативата „Кино в Зоопарка”.\r\n***\r\nОт 17.00 часа в туристически комплекс \"Акве Калиде\" оркестър \"Ла Туна\" от университета \"Алкала Де Енарес\" в Мадрид ще изнесат концерт с оригинални испански серенади.\r\n***\r\nОт 10.00 часа на Пантеона в Морската градина ще бъде даден официалният старт на първия маратон за кучета и техните стопани\r\n***\r\nОт 17.30 часа в Приморския парк ще се проведе отворен урок по Зумба за деца над 5- годишна възраст, а от 18.30 часа ще има отворен урок по Карате-До. Тренировките са част от второто издание на фестивала „Сръчко”.\r\n***\r\nОт 21.00 часа на откритата сцена в крепостта Царевец театрално-музикален продуцентски център-Варна ще гостува с фрагменти от най-известните балетни заглавия.\r\n***\r\nОт 20.00 часа в палатковия лагер до крепостта \"Баба Вида\" ще бъде открит официално Младежкият фестивал по изкуствата „The Bridge”.\r\n***\r\nОт 13.30 часа в сградата на Община Карлово ще се състои пресконференция с участието на организатори и състезатели в Колоездачното състезание за купа „Васил Левски“.\r\n***\r\nОт 14.00 часа пред Национален музей „Васил Левски“ ще стартира  Колоездачното състезание за купа „Васил Левски“ , организирано по повод 180 годишнината от рождението на Апостола на свободата.\r\n***\r\nОт 08.00 часа от хижа „Осогово” ще започне традиционното изкачване на връх Руен. \r\n***\r\nОт 10.00 часа ще бъде открито IV Гайдарско надсвирване в местността Свети Илия край село Равногор.\r\n***\r\nОт 10.00 часа на пл. „20-и април“ ще започне конкурсната програма на четвъртото издание на Международния младежки танцов фестивал „Пъстър свят“.\r\n***\r\nОт 18.00 часа в катедралния храм „Успение Богородично” ще бъдат посрещнати част от покрова и одеждите (ризата) на Света Богородица, донесени от игумен Петър Еремеев, наместник на Високо-Петровския мъжки манастир в Москва. Също така от Света Гора Атон ще бъде донесено и подарено на Пловдивската митрополия копие на чудотворната икона на Св. Богородица - „Всецарица”. В литийно шествие светините ще бъдат пренесени до митрополитския храм „Св. вмчца Марина”, където ще бъдат поставени за поклонение на вярващия народ. От 18.30 часа ще започне празничната архиерейска вечерня.\r\n***\r\nОт 12.00 часа в района на недовършената детска площадка в квартал „Гарата”, жители на населеното място ще излязат на гражданска проява против  управлението на общинския кмет Марин Рачев.\r\n***\r\nОт 10.00 часа на амфитеатър „Аполония” ще се състои ритуал по вдигане на държавното, европейското и общинското знаме, след което ще бъдат положени венци и цветя в памет на загиналите за свободата на Република България, част от програмата на града за празника на града в чест на закрилницата на Созопол Света Марина. От 18.00 часа в Етнографски музей ще бъде открита изложбата  „Късно средновековно оръжие -16 -17 век „, час по-късно ще се проведе фолклорен спектакъл на ТД „Яни Попов” – гр.Созопол. Празничната програма за деня ще завърши с концерт на АНТП- Сливен от 20.00 ч. на амфитеатър Аполония. В параклис „Света Марина” в местността Света Марина ще бъде отслужена Вечерна служба.\r\n***\r\nОт 19.00 часа в парк „Пети октомври“ ще се проведе общоградската инициатива „Хора за хората“.", "date": "2017.07.16", "title": "Предстоящи събития в страната за 16 юли (Агенция „Фокус“)"}
{"url": "http://www.focus-news.net/news/2017/07/16/2415945/the-globe-and-mail-silno-zemetresenie-na-ostrov-krit.html", "text": "Гръцкият Институт за геодинамика заяви, че земетресение с магнитуд 5.3 по скалата на Рихтер е било усетено на остров Крит, предава The Globe and Mail.\r\nЗеметресението е усетено в 23:30 местно време на южния бряг на остров Крит, с дълбочина 10 километра. От Института казаха, че епицентърът е близо до град Йерапетра, както и на около 60 километра от Ираклио.\r\nНяма данни за жертви ил щети.\r\nПоловин час след земетресението са усетени три вторични труса с магнитуд 3.5 по Рихтер. Симеон Миланов", "date": "2017.07.16", "title": "The Globe and Mail: Силно земетресение на остров Крит"}
{"url": "http://www.focus-news.net/news/2017/07/16/2415941/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Международното летище в Бенгази официално е открито за търговски полети, въпреки голямото военно присъствие в района, предаде . \r\nПървите изходящи полети от летището Бенина бяха към Триполи, Аман и югоизточния либийски град Куфра. Сред  дестинациите за входящи и изходящи полети са Тунис, Истанбул, Александрия и западния либийски град Зинтан.\r\n*** Държавният глава на Съединените американски щати Доналд Тръмп нае още един адвокат за юридическия си екип, който защитава интересите му във връзка с разследването на контактите му с Русия, съобщава изданието The New York Times.  \r\nТай Кобб, авторитетен адвокат и бивш прокурор, е възприеман като ветеран в американското правосъдие. Той стана част от юридическия екип на Тръмп, след като на фона на разрастващото се разследване за предполагаемата руска намеса в президентските избори в близките кръгове на президента се появиха опасения, че личният адвокат на Тръмп, Марк Касовиц, няма да се справи сам със ситуацията.\r\n*** Турският президент Реджеп Таийп Ердоган написа статия за британския вестник The Guardian по повод годишнината от неуспешния опит за преврат срещу него, в която увери, че страната му защитава демократичните ценности, и призова западните лидери да направят избор между Турция и терористите.\r\n„Днес отбелязваме първата годишнина от опита за преврат на 15 юли 2016 г. в Турция. Точно преди една година милиони турски граждани оставиха настрана техните политически, културни и етнически различия, за да формират обединен фронт срещу заговорниците, които опитаха да бламират конституцията на нашата страна, стреляха по беззащитни граждани и бомбардираха парламента. Обединен, народът на Турция не позволи на въоръжените групи да ограбят тяхната демокрация, свобода и начина им на живот“, пише Ердоган.\r\n„В осуетяването на плановете на заговорниците 250 души загубиха живота си, а още 2193-ма бяха ранени. Моето правителство продължава опитите си да привлече под отговорност Фетхуллах Гюлен и неговите последователи, които според доказателствата стоят зад опита за преврат. Това не е важно само за демокрацията в Турция, но и за демокрацията в целия свят“.\r\n„Между 1960 г. и 1997 г., най-малко четири демократично избрани правителства бяха насилствено свалени от власт. Десетилетия наред демократично избраните правителства не можеха да се освободят, нито нацията можеше да се излекува от лошото отношение на някои правителства в миналото. Още по-лошото е, че тези събития отслабиха вярата на турския народ във властовите институции“. \r\n„Осуетяването на този заговор е повратна точка в историята на демокрацията – това ще даде надежда и вдъхновение на всички хора, които живеят под сянката на диктатурата. За съжаление съюзниците на Турция, най-вече нашите приятели от Запада, не успяха да оценят важността на това, което се случи. Вместо да се солидаризират с моите сънародници, редица западни правителства и институции избраха да изчакат и да видят как ще се развие кризата. Тяхната двуличност и двойни стандарти нараниха турския народ, който рискува всичко, за да защити своята свобода“.\r\n„Фактът, че усилията на Турция да идентифицира и премахне държавните служители, лоялни на Гюлен – турски гражданин, който живее в САЩ, бяха атакувани от същите групи на Запад, повдигна въпроси относно отношението на Запада към демокрацията и сигурността на моята държава. За да добавят сол в раната, много от висшестоящите лидери на ФЕТО, организацията на Гюлен, получиха убежище от обявилите се за наши съюзници и приятели държави. Няма начин да бъде прикрито предателството на нашето приятелство и това е несъвместимо с двустранните ни отношения и фундаменталните ценности, които заедно споделяме. Днес западните лидери са пред избор дали да останат солидарни с терористите или да възстановят доверието на турския народ“.\r\n*** Основната опозиционна Народнорепубликанска партия (НРП) няма да вземе участие в церемонията в турския Меджлис по повод годишнината от опита за преврат от 15 юли м.г., предаде информационната агенция Догу хабер ажансъ (ДХА). Програмата предвижда „Шествие за национално единство” от Първата (централната) сграда на Меджлиса до района в парламентарния комплекс, където ще се състои самата церемония. След това точно в 02.32 часа председателят на Меджлиса Исмаил Кахраман и президентът Реджеп Тайип Ердоган ще направят обръщения към народа.\r\nМеждувременно, в предварителната програма фигурираше изказване и на лидера на турските националисти Девлет Бахчели, което предизвика силна полемика. Самият той оповести, че няма да бъде сред ораторите. Програма беше отново променена,  но независимо от това НРП пак потвърди, че няма да присъства, посочва още ДХА.  \r\n***Турция ще удължи режима на извънредно положение на 18 юли 2017 г., съобщава вестник Hurryiet. \r\nРешението е взето на заседание на Съвета по национална сигурност на Турция в навечерието на първата годишнина от неуспешния опит за държавен преврат срещу президента Реджеп Тайип Ердоган.\r\nНа пресконференция премиерът Бинали Йълдъръм обяви, че правителството ще изиска удължаването на мярката за извънредно положение от парламента преди изтичането ѝ на 19 юли.\r\n„Разбира се, че мярката ще бъде премахната един ден, когато обстоятелствата го позволяват, но обявяването на точна дата би било погрешно. Подобни проблеми се разглеждат и обсъждат в рамките на Националния съвет за сигурност“, уточни Йълдъръм.\r\nНа същата среща, Йълдъръм нападна САЩ и някои европейски страни, които – съгласно думите му,  не са позволили провеждането на мероприятия по отбелязването на неуспешния преврат и в прилагането на двойни стандарти, що се отнася до човешките права в Турция в сравнение с техните страни.\r\n„От една страна се наричате „страни на свободата“ и постоянно критикувате Турция заради човешките права и свободи на нейните граждани, а от друга спирате действия, предназначени да информират международната общественост за опасността, която беше надвиснала над бъдещето на Турция“, коментира турският премиер.", "date": "2017.07.16", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/07/16/2415944/mia-balgarski-basketbolist-se-izvini-na-makedoniya-sled-kato-ya-nareche-yugozapadna-balgariya.html", "text": "Българската баскетболна федерация се извини от името на баскетболиста Павел Маринов, който написа във фейсбук, че му предстои да играе в „Югозападна България“, предава Македонската информационна агенция .\r\nГенералният секретар на федерацията Елеонора Рангелова проведе разговор с македонския си колега Моника Гавриловска, и изрази съжалението си за действията на играча. След тези събития, Павел Маринов се извини във фейсбук. Симеон Миланов", "date": "2017.07.16", "title": "МИА: Български баскетболист се извини на Македония след като я нарече „Югозападна България“"}
{"url": "http://www.focus-news.net/news/2017/07/16/2415946/plovdiv-vazstanoveno-e-dvizhenieto-po-pat-i-6-karlovo-karnare.html", "text": "Възстановено е движението по път I-6 Карлово-Кърнаре. Трафикът беше временно ограничен поради пътнотранспортно произшествие, съобщиха от пресцентъра на Агенция \"Пътна инфраструктура\".", "date": "2017.07.16", "title": "Пловдив: Възстановено е движението по път I-6 Карлово-Кърнаре"}
{"url": "http://www.focus-news.net/news/2017/07/16/2415949/potushen-e-pozharat-kray-stara-kresna-obzor.html", "text": "Напълно е потушен пожарът край Стара Кресна, съобщи инж. Дамян Дамянов, директор на Югозападно държавно предприятие (ЮЗДП). По думите му в петък срещу събота през нощта ситуацията е била нормална и не е имало ново възпламеняване. Инж. Дамянов увери, че обстановката вече е спокойна, но уточни, че на място остават дежурни екипи на Югозападно държавно предприятие, Регионална дирекция „Пожарна безопасност и защита на населението“ – Благоевград и Национален парк „Пирин“. По думите му няма никаква опасност от възобновяване на пожара, а всички тлеещи огнища са изгасени. „Фокус“ припомня, че на 13 юли около 14.15 часа на телефон 112 е подаден сигнал за пожар в при Стара Кресна, като на място веднага са се отзовали екипи на пожарната и ЮЗДП, които са започнали действия по неговото овладяване, продължили до късните часове на деня. На 14 юли сутринта около 05.30 часа действията по потушаването на пламъците бяха подновени, а около 10.00 часа стана ясно, че огънят е овладян. В гасенето на пожара участваха над 250 души, сред които пожарникари, военни, служители на РДГ - Благоевград и националните паркове „Пирин” и „Рила”. На място са изпратени 12 специализирани противопожарни автомобила на ЮЗДП и 6 – на служба „Пожарна безопасност и защита на населението”. Огънят е обхванал приблизително 850 декара, от които около 600 - 700 декара петдесетгодишна борова гора. По предварителни данни се очаква залесяването на засегнатия участък да струва около 600 хил. лева. Областният управител на Благоевград Бисер Михайлов заяви, че бързото овладяваме на пожара край Стара Кресна, въпреки трудния терен, се дължи на добрата организация и между всички институции. Той допълни, че все още е рано да се каже какви са причините, довели до разразяването на огнената стихия.", "date": "2017.07.16", "title": "Потушен е пожарът край Стара Кресна (ОБЗОР)"}
{"url": "http://www.focus-news.net/news/2017/07/16/2415948/daily-mail-dzheremi-korbin-othvarli-tvardeniyata-na-toni-blear-che-velikobritaniya-mozhe-da-ostane-v-evropeyskiya-sayuz.html", "text": "Лидерът на Лейбъристката партия отхвърли призива на бившият лейбъристки премиер Тони Блеър, че Великобритания трябва да обмисли възможността за оставане в Европейския съюз, предава Daily Mail.\r\nБившият министър-председател Тони Блеър заяви, че изборът на Еманюел Макрон за френски президент отваря възможността за реални промени в Брюксел, което би могло да даде възможност на Британия да остане в съюза.\r\nПредседателят на Лейбъристката партия Джереми Корбин заяви, че партията му уважава резултата от миналогодишния референдум за излизане от ЕС.\r\n„Всеки е свободен да изкаже възгледите си, и аз слушам всички тях. Възгледите, които ние имаме са, че искаме безмитен достъп до европейските пазари, защита на европейските граждани, както и защита на трудовите права, екологичните условия и потребителските права, които постигаме чрез европейското членство. Надявам се, Тони Блеър и всеки друг да оценят, че това е нашата позиция, и ние признаваме резултатите от миналогодишния референдум“, каза лидерът на британските леви Джереми Корбин. Симеон Миланов", "date": "2017.07.16", "title": "Daily Mail: Джереми Корбин отхвърли твърденията на Тони Блеър, че Великобритания може да остане в Европейския съюз"}
{"url": "http://www.focus-news.net/news/2017/07/16/2415950/evening-express-samolet-na-er-franskatsna-izvanredno-v-glazgou.html", "text": "Самолет на „Ер Франс“, който е бил на трансатлантически курс, кацна извънредно близо до Глазгоу, след активирането на пожарна аларма на борда, предава Evening Express.\r\nПолетът от парижкото летище „Шарл дьо Гол“ за Ванкувър, бе отклонен до летище „Престуик“ на Глазгоу, където самолетът кацна нормално в 1:10 местно време.\r\nПричината е, че пожарна аларма се е активирала, което е принудило екипажа да направи непланираното кацане.\r\nГоворител на летището заяви, че не е установен пожар. Симеон Миланов", "date": "2017.07.16", "title": "Evening Express: Самолет на „Ер Франс“кацна извънредно в Глазгоу"}
{"url": "http://www.focus-news.net/news/2017/07/16/2415951/gulf-times-frenskiyat-vanshen-ministar-se-sreshtna-s-katarskiya-premier-i-ministar-na-vatreshnite-raboti.html", "text": "Катарският премиер и министър на вътрешните работи шейх Абдула бин Насър бин Халифа Ал Тани проведе среща с френския външен министър Жан-Ив льо Дриан, предава Gulf Times .\r\nДвамата се срещнаха в Доха вчера. По време на срещата те обсъдиха двустранното сътрудничество между Катар и Франция в различни области. Освен това, те говориха за преодоляването на кризата в Персийския залив. Министър-председателят на Катар бе домакин на банкет в чест на френския външен министър и делегацията, която го съпровождаше.  Симеон Миланов", "date": "2017.07.16", "title": "Gulf Times: Френският външен министър се срещна с катарския премиер и министър на вътрешните работи"}
{"url": "http://www.focus-news.net/news/2017/07/16/2415947/the-telegraph-vidni-leybaristi-razkritikuvaha-toni-blear-za-izkazvaneto-mu-che-velikobritaniya-mozhe-da-ostane-v-evropeyskiya-sayuz.html", "text": "Бившият премиер на Великобритания Тони Блеър отказа да предостави каквито и да било доказателства, че страната може да остане като член на един реформиран Европейски съюз, предава The Telegraph. \r\nБившият министър-председател от Лейбъристката партия се изправи пред яростни критики от собствената си партия за изказването си.\r\nМинистърът на финансите в сянка Джон Макдонъл заяви, че няма желание да разделя страната по въпроса за Брекзит. Той предположи, че Тони Блеър игнорира вижданията на мнозинството британци.\r\nГоворейки на митинг на протестиращи болнични служители в източен Лондон, Макдонъл заяви, че е сигурен, че лейбъристите ще могат да преговарят успешно за достъп до европейските пазари след Брекзит.\r\n„Ако слушаш обикновените хора в тази страна това, което те искат е Брекзит, който ще защити работните им места и икономиката“, каза министърът на икономиката в сянка.\r\nДепутатът от Лейбъристката партия и известен поддръжник на кампанията за напускане на ЕС, Франк Фийлд заяви, че не смята Тони Блеър за „човек с влияние над общественото мнение“.\r\nПодобно изказване направи и министърът за Брекзит Робин Уокър, който каза, че Блеър е изгубил връзка с гласоподавателите. Симеон Миланов", "date": "2017.07.16", "title": "The Telegraph: Видни лейбъристи разкритикуваха Тони Блеър за изказването му, че Великобритания може да остане в Европейския съюз"}
{"url": "http://www.focus-news.net/news/2017/07/16/2415955/veche-sedmitsa-prodalzha-izdirvaneto-na-16-godishnoto-momche-blasnalo-petima-peshehodtsi-kray-trigrad-obzor.html", "text": "7-ми ден продължава издирването на 16-годишното момче, блъснало с автомобил петима пешеходци в района на Триград. В издирването му участват полицейски и горски служители, както и хора, които познават младежа. Той бе обявен за общодържавно издирване, след като на 8 юли блъсна пешеходци в района на Триград и избяга от мястото на инцидента. По първоначални данни пешеходците са били седем, като от тях четирима са пострадали. Впоследствие се оказва, че са пострадали петима. Сред пострадалите е и 6-годишно момиче. Те са били настанени в болницата в Смолян без опасност за живота. Случаят се наблюдава от Районната прокуратура в Девин, образувано е досъдебно производство.", "date": "2017.07.16", "title": "Вече седмица продължа издирването на 16-годишното момче, блъснало петима пешеходци край Триград (ОБЗОР)"}
{"url": "http://www.focus-news.net/news/2017/07/16/2415956/the-guardian-reditsa-bivshi-visokopostaveni-darzhavni-sluzhiteli-izraziha-trevogi-za-vazmozhniya-proval-na-pregovorite-za-brekzit.html", "text": "Високопоставени бивши държавни служители предупредиха Тереза Мей, че партийните дрязги, нереалистичните очаквания и пренатоварената администрация, могат да се отразят зле на очакванията й за лек и безпроблемен Брекзит, предава The Guardian .\r\nПремиерът Тереза Мей бе призована да направи компромис или да се изправи пред възможността от неизгоден и хаотичен Брекзит. \r\nБившият секретар на кабинета, лорд О’Донъл предупреди, че Британия я очаква „тежко пътуване“, освен ако министрите от кабинета не се обединят, и не подкрепят споразумение за дълъг преход, което да смекчи ефекта от Брекзит.\r\n„Европейският съюз има ясни правила за преговаряне, а изглежда, че министрите от кабинета не са свършили да преговарят помежду си, какво остава за ЕС“, заяви лорд О’Донъл.\r\nСър Найджъл Шейнуолд, който е бивш посланик на Британия в ЕС каза, че сега има шанс „едно на три“ преговорите за Брекзит да се сринат, освен ако Обединеното кралство не промени драстично плановете си. Той предупрети, че правителството „защитава определени предложения, които изглеждат износени и тотално нереалистични, както и отдалечени от реалностите на преговорите“.\r\nБившият премиер Тони Блеър също каза, че европейските лидери може би са готови да променят правилата за свободно движение, за да задържат Британия в единния пазар. Симеон Миланов", "date": "2017.07.16", "title": "The Guardian: Редица бивши високопоставени държавни служители изразиха тревоги за възможния провал на преговорите за Брекзит"}
{"url": "http://www.focus-news.net/news/2017/07/16/2415958/balgariya-v-svetovnite-medii-agentsiya-fokus.html", "text": "В рамките на пресконференция Гражданската опция за Македония (ГРОМ) настоя Договорът за добросъседство с България незабавно да бъде направен обществено достояние и да се отвори дебат за него, предава скопският телевизионен канал A1 On.\r\nВицепредседателят  на партията Любчо Пренджов заяви, че споразумението е въпрос, по който гражданите трябва да се произнесат – през октомври, когато ще бъдат проведени и изборите за местна власт. \r\n„Това правителство обеща, че ще работи прозрачно и че по всички въпроси ще бъдат отваряни обществени дебати. Вчера премиерът Заев пред очите на цялата македонска общественост поиска закрито заседание на Комисията по външна политика на Събранието на Република Македония. Господин Заев, не може да издържите и 45 дни - лъжата е по-силна от вас. Искате непрозрачно и далеч от очите на хората да говорите и да подписвате договори, които засягат македонските национални интереси“, отбеляза Пренджов, допълвайки, че Договорът за добросъседство е представен пред депутатите в Народното събрание в София на 5 юли.\r\n*** Депутатите в македонския парламент все още очакват правителството да изпрати Договора за добросъседство и сътрудничество с България, който трябва бъде подписан на 2 август – Илинден, предава скопският телевизионен канал „Сител“.\r\nВ петък министър-председателят Зоран Заев поиска провеждането на затворено за обществеността заседание на Комисията по външна политика на Събранието на Република Македония, на която да бъде представено съдържанието на документа.\r\nОт правителството пък все още няма изпратено искане до парламента за свикване на заседание. В писмено съобщение, изпратено от пресслужбата, се казва, че решения за международните политики ще се взимат в законодателния орган.\r\n„Правителството на Република Македония няма получено искане за специална сеси за обсъждания на Договора добросъседство с България. Правителството на Република Македония насърчава принципите на прозрачност, отчетност и всеобхватност. За всички политики в процеса, включително и международни, гражданите ще бъдат редовно и задълбочено информирани, а решенията за тях ще се взимат в Събранието на Република Македония от депутатите, избрани от гражданите“, се казва в съобщение от правителството.\r\nЗа свикване на затворена парламентарна сесия е необходимо съгласието на две трети от депутатите. ВМРО-ДПМНЕ поиска публично да се говори за договора, който съгласуваха Заев и българския му колега Бойко Борисов.\r\nПо-рано днес в рамките на пресконференция Гражданската опция за Македония (ГРОМ) настоя Договорът за добросъседство с България незабавно да бъде направен обществено достояние и да се отвори дебат за него.\r\nВицепредседателят на партията Любчо Пренджов заяви, че споразумението е въпрос, по който гражданите трябва да се произнесат – през октомври, когато ще бъдат проведени и изборите за местна власт. \r\n„Това правителство обеща, че ще работи прозрачно и че по всички въпроси ще бъдат отваряни обществени дебати. Вчера премиерът Заев пред очите на цялата македонска общественост поиска закрито заседание на Комисията по външна политика на Събранието на Република Македония. Господин Заев, не може да издържите и 45 дни - лъжата е по-силна от вас. Искате непрозрачно и далеч от очите на хората да говорите и да подписвате договори, които засягат македонските национални интереси“, отбеляза Пренджов, допълвайки, че Договорът за добросъседство е представен пред депутатите в Народното събрание в София на 5 юли.\r\n*** Двете страни от ЕС, България и Гърция, както и най-многолюдната държава от бивша Югославия – Сърбия, отключиха вратата за партньорство, което може да помогне не само на трите страни, но и на целия Балкански регион, предава Independent Balkan News Agency .\r\nВ Солун се проведе първата тристранна среща между гръцкия премиер Алексис Ципрас, българския премиер Бойко Борисов и президента на Сърбия Александър Вучич.\r\nГръцкият премиер проведе лични разговори с двамата си колеги, преди официалната тристранна среща.\r\nРезултатът от тази среща  е изключително позитивен, и може да помогне за развитието на Балканите. Трите държави създават нова ос на стабилността и сигурността, която очертава рамките за сътрудничество в икономиката, енергетиката и транспорта за целия регион.\r\nТази тристранна среща е изключително важна за Балканите, тъй като оставя настрани силите, които искат да се намесват, и да печелят от използването на балканските страни като протекторати, пише IBNA.\r\nИнициативата на трите страни насърчава стабилността, сигурността и европейското бъдеще на Балканите, както и премахването на напрежението.\r\nНационализмът и напрежението в Албания, Македония, Косово и Турция, както и намесата на чужди сили на полуострова, не допринасят за стабилността и сигурността.\r\nСъздаването на ос между Гърция, България и Сърбия е свързано с историческите, културни и религиозни връзки, и ще бъде стълб на стабилността за региона.\r\n***Българската баскетболна федерация се извини от името на баскетболиста Павел Маринов, който написа във фейсбук, че му предстои да играе в „Югозападна България“, предава Македонската информационна агенция .\r\nГенералният секретар на федерацията Елеонора Рангелова проведе разговор с македонския си колега Моника Гавриловска, и изрази съжалението си за действията на играча. След тези събития, Павел Маринов се извини във фейсбук.", "date": "2017.07.16", "title": "България в световните медии (Агенция \"Фокус\")"}
{"url": "http://www.focus-news.net/news/2017/07/16/2415953/the-times-of-israel-yordaniya-smyata-che-zatvaryaneto-na-dzhamiyata-al-aksa-e-opasno-i-bezpretsedentno.html", "text": "Йорданският крал Абдула проведе телефонен разговор с израелския премиер Бенямин Нетаняху, в който осъди нападението на Хълмовия храм, при което загинаха двама израелски полицаи, предава The Times of Israel .\r\nЙорданският крал осъди тези, които „подкопават сигурността и стабилността“, и отварят пътя за още насилие.\r\nТой настоя Храмовия хълм да бъде отворен за мюсюлманските вярващи, след като израелските власти го затвориха от съображения за сигурност.\r\nМинистърът за ислямски дела на Йордания Ваел Арабият заяви, че да се държи джамията Ал Акса е „опасно“ и безпрецедентно“. Симеон Миланов", "date": "2017.07.16", "title": "The Times of Israel: Йордания смята, че затварянето на джамията Ал Акса е \"опасно\" и \"безпрецедентно\""}
{"url": "http://www.focus-news.net/news/2017/07/16/2415959/afp-pri-intsident-s-avtobus-v-ekvador-zaginaha-14-a-oshte-30-sa-raneni.html", "text": "Четиринадесет души загинаха, а 30 са ранени в Еквадор, след като автобус се преобърна и подпали, предава AFP.\r\nИнцидентът се случи около 22:00 местно време на магистралата между столицата Кито и града в Андите Ла Мана, заяви полковникът от полицията Кристиан Барейро.\r\nНачалникът на Националната пътна агенция Пабло Кале заповяда затварянето на автобусния оператор, заявявайки, че превозното средство не е било коректно инспектирано и „никога не е трябвало да тръгва по еквадорските пътища“.\r\nОцелелите са изпратени в болници в Кито, а властите се опитват да идентифицират загиналите.\r\nМинистърът на здравеопазването Вероника Еспиноса заяви, че от 30 ранени, 16 са пуснати, а 14 хоспитализирани, като един от тях е в интензивното отделение. \r\n„Най-сърдечните ми съболезнования на семействата на жертвите“, написа президентът Ленин Морено в социалните мрежи. Симеон Миланов", "date": "2017.07.16", "title": "AFP: При инцидент с автобус в Еквадор загинаха 14, а още 30 са ранени"}
{"url": "http://www.focus-news.net/news/2017/07/16/2415957/reuters-pone-osem-dushi-zaginaha-na-futbolen-stadion-v-senegal.html", "text": "Поне осем души бяха убити при масова паника на футболен стадион в сенегалската столица Дакар, предава Reuters.\r\nМежду феновете на „US Ouakam“ и „Stade de Mbour” избухна бой. Полицията използва сълзотворен газ, за да разтърве сражаващите се фенове. В резултат на объркването и масовата паника, поне осем души са загинали, заяви спортният министър Матар Ба.\r\nПодобни случаи са често явление в Африка, където стандартите за сигурност са ниски. Агенция „Фокус“ припомня, че през февруари при аналогична ситуация 17 души загинаха в Ангола. Симеон Миланов", "date": "2017.07.16", "title": "Reuters: Поне осем души загинаха на футболен стадион в Сенегал"}
{"url": "http://www.focus-news.net/news/2017/07/16/2415962/golyam-pozhar-izbuhna-v-sklad-za-drehi-vtora-upotreba-v-sofiyskoto-selo-kazichene-obzor.html", "text": "Голям пожар избухна в склад за дрехи втора употреба в софийското село Казичене. Огънят е обхванал около 3 дка площ, но не е засегнал други сгради. При инцидента няма пострадали хора. Сигналът за пожара е подаден в 10.10 часа в събота. 12 пожарни автомобила на ГД ПБЗН и над 12 водоноски от Дирекция „Аварийна помощ и превенция“ участваха в действията по гасене на огъня. Около 12.00 часа министърът на вътрешните работи Валентин Радев, съобщи, че пожарът е овладян. Той уточни, че сградата е частна и в нея има наематели. По думите му причината за пожара предстои да бъде изяснена. „Пожарникарите влязоха с апарати в началото, за да потърсят хора, не са намерили никого\", уточни вътрешният министър. От Министерството на околната среда и водите съобщиха, че няма превишение на показателите за качеството на въздуха в района, вследствие на пожара. Около 17.00 часа от МВР уточниха, че се доизгасяват отломките от пожара и три от пожарните автомобили вече са се прибрали. Около една четвърт от склада е спасена от огъня. Предвидено е един екип на пожарната да остане да дежури на място през нощта.", "date": "2017.07.16", "title": "Голям пожар избухна в склад за дрехи втора употреба в софийското село Казичене (ОБЗОР)"}
{"url": "http://www.focus-news.net/news/2017/07/16/2415960/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият премиер на Великобритания Тони Блеър отказа да предостави каквито и да било доказателства, че страната може да остане като член на един реформиран Европейски съюз, предава The Telegraph. \r\nБившият министър-председател от Лейбъристката партия се изправи пред яростни критики от собствената си партия за изказването си.\r\nМинистърът на финансите в сянка Джон Макдонъл заяви, че няма желание да разделя страната по въпроса за Брекзит. Той предположи, че Тони Блеър игнорира вижданията на мнозинството британци.\r\nГоворейки на митинг на протестиращи болнични служители в източен Лондон, Макдонъл заяви, че е сигурен, че лейбъристите ще могат да преговарят успешно за достъп до европейските пазари след Брекзит.\r\n„Ако слушаш обикновените хора в тази страна това, което те искат е Брекзит, който ще защити работните им места и икономиката“, каза министърът на икономиката в сянка.\r\nДепутатът от Лейбъристката партия и известен поддръжник на кампанията за напускане на ЕС, Франк Фийлд заяви, че не смята Тони Блеър за „човек с влияние над общественото мнение“.\r\nПодобно изказване направи и министърът за Брекзит Робин Уокър, който каза, че Блеър е изгубил връзка с гласоподавателите.\r\n*** Лидерът на Лейбъристката партия отхвърли призива на бившият лейбъристки премиер Тони Блеър, че Великобритания трябва да обмисли възможността за оставане в Европейския съюз, предава Daily Mail.\r\nБившият министър-председател Тони Блеър заяви, че изборът на Еманюел Макрон за френски президент отваря възможността за реални промени в Брюксел, което би могло да даде възможност на Британия да остане в съюза.\r\nПредседателят на Лейбъристката партия Джереми Корбин заяви, че партията му уважава резултата от миналогодишния референдум за излизане от ЕС.\r\n„Всеки е свободен да изкаже възгледите си, и аз слушам всички тях. Възгледите, които ние имаме са, че искаме безмитен достъп до европейските пазари, защита на европейските граждани, както и защита на трудовите права, екологичните условия и потребителските права, които постигаме чрез европейското членство. Надявам се, Тони Блеър и всеки друг да оценят, че това е нашата позиция, и ние признаваме резултатите от миналогодишния референдум“, каза лидерът на британските леви Джереми Корбин.\r\n*** Самолет на „Ер Франс“, който е бил на трансатлантически курс, кацна извънредно близо до Глазгоу, след активирането на пожарна аларма на борда, предава Evening Express.\r\nПолетът от парижкото летище „Шарл дьо Гол“ за Ванкувър, бе отклонен до летище „Престуик“ на Глазгоу, където самолетът кацна нормално в 1:10 местно време.\r\nПричината е, че пожарна аларма се е активирала, което е принудило екипажа да направи непланираното кацане.\r\nГоворител на летището заяви, че не е установен пожар.\r\n***Високопоставени бивши държавни служители предупредиха Тереза Мей, че партийните дрязги, нереалистичните очаквания и пренатоварената администрация, могат да се отразят зле на очакванията й за лек и безпроблемен Брекзит, предава The Guardian .\r\nПремиерът Тереза Мей бе призована да направи компромис или да се изправи пред възможността от неизгоден и хаотичен Брекзит. \r\nБившият секретар на кабинета, лорд О’Донъл предупреди, че Британия я очаква „тежко пътуване“, освен ако министрите от кабинета не се обединят, и не подкрепят споразумение за дълъг преход, което да смекчи ефекта от Брекзит.\r\n„Европейският съюз има ясни правила за преговаряне, а изглежда, че министрите от кабинета не са свършили да преговарят помежду си, какво остава за ЕС“, заяви лорд О’Донъл.\r\nСър Найджъл Шейнуолд, който е бивш посланик на Британия в ЕС каза, че сега има шанс „едно на три“ преговорите за Брекзит да се сринат, освен ако Обединеното кралство не промени драстично плановете си. Той предупрети, че правителството „защитава определени предложения, които изглеждат износени и тотално нереалистични, както и отдалечени от реалностите на преговорите“.\r\nБившият премиер Тони Блеър също каза, че европейските лидери може би са готови да променят правилата за свободно движение, за да задържат Британия в единния пазар.", "date": "2017.07.16", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/07/16/2415964/interfaks-vlastite-ne-sa-namerili-opasni-predmeti-v-moskovskiya-targovski-tsentar-aviapark.html", "text": "В хода на проверките си, полицията не намери опасни предмети на територията на търговския център „Авиапарк“ в Москва, предава Интерфакс.\r\n„Проверката е завършена. На територията на търговския център не са намерени опасни предмети“, заяви сътрудник на пресслужбата на руското Министерство на вътрешните работи.\r\nПрипомняме, че по-рано шест хиляди души бяха евакуирани от „Авиапарк“ заради анонимен сигнал за взривно устройство.  Симеон Миланов", "date": "2017.07.16", "title": "Интерфакс: Властите не са намерили опасни предмети в московския търговски център „Авиапарк“"}
{"url": "http://www.focus-news.net/news/2017/07/16/2415965/tass-pone-edin-zaginal-i-blizo-200-hilyadi-bez-elektrichestvo-v-chili.html", "text": "Поне един човек е загинал, още двама са ранени, а близо 200 хиляди са без електричество заради силен снеговалеж в чилийската столица Сантяго, предава ТАСС.\r\nНационалното управление по извънредни ситуации на Чили съобщи, че в 17:38 ч. местно време, близо 215 хиляди жители са останали без електричество в резултат на снеговалежа.\r\nПо данни на властите охранител на болница е загинал. Освен това, две жени са ранени. Симеон Миланов", "date": "2017.07.16", "title": "ТАСС: Поне един загинал и близо 200 хиляди без електричество в Чили"}
{"url": "http://www.focus-news.net/news/2017/07/16/2415967/afp-hilyadi-izlyazoha-na-protest-sreshtu-referendum-za-premahvaneto-na-mavritanskiya-senat.html", "text": "Няколко хиляди мавритански граждани излязоха на протест срещу спорен конституционен референдум, предава AFP.\r\nКоалицията „Против“ обхваща широка част от политическия спектър, включително и ислямисти, както и активисти срещу робството в консервативната западноафриканска държава. \r\nВсички те са против премахването на сената и промяната на националния флаг.\r\nДемонстрантите разкритикуваха президента Мохамед Улд Абдел Азиз, заявявайки, че той извършва „държавен преврат срещу конституцията“.\r\nЛидерът на ислямската партия „Тевасул“ Джемил Улд Мансур оглави движението срещу вота, описвайки протеста като „даващ предварителни резултати“.\r\nСенаторите отхвърлиха премахването на собствената си институция през март, въпреки че повечето от тях са от управляващата партия. Симеон Миланов", "date": "2017.07.16", "title": "AFP: Хиляди излязоха на протест срещу референдум за премахването на мавританския сенат"}
{"url": "http://www.focus-news.net/news/2017/07/16/2415963/voa-chetirima-dushi-vklyuchitelno-i-amerikanski-zhurnalist-sa-izcheznali-sled-napadenie-v-demokratichna-republika-kongo.html", "text": "Шест конгоански рейнджъри бяха намерени в горите на североизточно Конго, след като охранителна станция бе нападната от местни милиции, предава Voice of America.\r\nАмерикански журналист и поне трима служители на реда са изчезнали, заяви представител на властите. Поне 10 души изчезнаха след нападение на милицията на май май, извън град Мамбаса в резервата Окапи, заяви териториалният администратор на региона Алфред Бонгваланга Ефолоко. Той потвърди, че шестимата рейнджъри са намерени, но няма информация за състоянието им. Няма информация дали американският журналист е бил отвлечен.  Симеон Миланов", "date": "2017.07.16", "title": "VOA: Четирима души, включително и американски журналист са изчезнали след нападение в Демократична република Конго"}
{"url": "http://www.focus-news.net/news/2017/07/16/2415952/siriyskata-observatoriya-za-choveshki-prava-turskata-artileriya-obstrelya-kontroliraniya-ot-kyurdskite-sili-siriyski-grad-afrin.html", "text": "Турските военни сили обстреляха различни райони в северозападната част на областта около Алепо, която се контролира от кюрдските „Народни отряди за самоотбрана“, предават от „Сирийската обсерватория за човешки права“.\r\nТурската артилерия е стреляла по град Африн, както и по Кастал Джанду и село Катма в околностите на града. В резултат на артилерийския бараж, няколко души са ранени, а в имотите на някои граждани са избухнали пожари. В град Африн се проведоха демонстрации, при които десетки хиляди хора протестираха срещу турската интервенция и военни действия в Сирия, и по-специално областта на Африн.\r\nНеотдавна при турски обстрел в село контролирано от „Сирийските демократични сили“ загинаха жена и двете й деца, а 20 други бяха ранени. Симеон Миланов", "date": "2017.07.16", "title": "„Сирийската обсерватория за човешки права“: Турската артилерия обстреля контролирания от кюрдските сили  сирийски град Африн"}
{"url": "http://www.focus-news.net/news/2017/07/16/2415970/reuters-frenskiyat-prezident-emanyuel-makron-smyata-che-donald-tramp-mozhe-da-promeni-reshenieto-si-za-otteglyaneto-na-sasht-ot-klimatichnoto-sporazumenie.html", "text": "Френският президент Еманюел Макрон заяви, че се надява американският президент Доналд Тръмп да промени решението си за оттеглянето на САЩ от климатичното споразумение, предава Reuters.\r\n„Тръмп ми каза, че може да се опита да намери решение в идните месеци“, заяви Макрон.\r\n„Говорихме в детайли за нещата, които могат да го накарат да промени решението си за Парижкото споразумение“, добави френският президент. Симеон Миланов", "date": "2017.07.16", "title": "Reuters: Френският президент Еманюел Макрон смята, че Доналд Тръмп може да промени решението си за оттеглянето на САЩ от климатичното споразумение"}
{"url": "http://www.focus-news.net/news/2017/07/16/2415971/lovech-zhitelite-na-lukovitskoto-selo-aglen-se-obyaviha-kategorichno-protiv-razkrivaneto-na-kamenna-kariera-na-provedeniya-mesten-referendum-obzor.html", "text": "Жителите на луковитското село Ъглен се обявиха категорично против разкриването на каменна кариера на проведения местен референдум. Живеещите в населеното място трябваше да отговорят с \"да\" или \"не\" на въпроса: \"Одобрявате ли реализирането на инвестиционно предложение за добив на подземни богатства: скално-облицовъчни материали - варовици в землището на село Ъглен, община Луковит\". Допитването приключи при 66% избирателна активност - 447 от общо 677 имащи право на глас взеха участие в референдума. 438 са действителните бюлетини с отговор \"Не\" и нито една с отговор \"Да\". Девет са недействителните бюлетини. По думите на кмета на село Ъглен Таня Гетова изборният ден е протекъл нормално и без сигнали за нарушения. \r\nДопитването се проведе по решение на общинския съвет в Луковит, който възложи организацията на кмета. Решението за него бе взето след внесена жалба от инициативния комитет в село Ъглен, в която са описани притесненията на местните хора от негативното въздействие, което ще окаже кариерата върху водоснабдяването и инфраструктурата на селото, природата и здравето на населението. След проведения референдум общинските съветници от Луковит ще излязат с декларация по въпроса.", "date": "2017.07.16", "title": "Ловеч: Жителите на луковитското село Ъглен се обявиха категорично против разкриването на каменна кариера на проведения местен референдум (ОБЗОР)"}
{"url": "http://www.focus-news.net/news/2017/07/16/2415954/afp-vsichki-klienti-na-turskite-mobilni-operatori-poluchiha-glasovo-saobshtenie-ot-prezidenta-erdogan.html", "text": "Мобилните потребители в Турция получиха гласови съобщения от президента Ердоган, предава AFP.\r\nВ полунощ на 15 юли гласово съобщение от турския президент Ердоган бе получено от всички турски граждани, които използваха телефоните си за обаждания.\r\nСлед набирането на номер, вместо директна връзка, потребителите чуха гласово съобщение от Реджеп Тайип Ердоган, в което президентът ги поздрави за националния празник на „демокрацията и единството“.\r\n„Като президент Ви поздравявам на 15 юли националният ден на демокрацията и единството, и пожелавам на мъчениците милост, а на героите здраве и благополучие“, се казва в съобщението.\r\nСъобщението се чува, както на най-големия мобилен оператор „Turkcell“, така и на „Vodafone“.\r\nОт „Turkcell“ съобщиха на клиентите си, че от 15 юли ще получат 1 гигабайт допълнително интернет по случай на празненствата за победата над преврата.\r\n„Стига вече, чуваш го дори по телефона. Как може да има такава обида, това е кошмар“, заяви опозиционният депутат Айкут Ердогду.  Симеон Миланов", "date": "2017.07.16", "title": "AFP:  Всички клиенти на турските мобилни оператори получиха гласово съобщение от президента Ердоган"}
{"url": "http://www.focus-news.net/news/2017/07/16/2415942/anadolu-agency-turskiyat-prezident-razkritikuva-lidera-na-opozitsiyata-kemal-kalachdaroglu-za-izkazvaniyata-mu-otnosno-prevrata.html", "text": "Президентът Ердоган обеща да не позволи преврата да бъде забравен, предава Anadolu Agency .\r\nГоворейки пред стотици хиляди граждани, турският президент каза, че нацията може да се изправи пред нови преврати, ако не научи уроците от преврата на 15 юли.\r\n„Няма да забравим, и няма да позволим превратът да бъде забравен. Ако не се поучим от уроците на 15 юли, нов 15 юли е неминуем“, каза той.\r\nЦеремонията по отбелязване на преврата започна с националния химн на „Моста на мъчениците от 15 юли“, следван от рецитиране на Корана.\r\nБяха прочетени имената на загиналите при паметните събития от миналата година, а снимките им бяха показани на големи екрани.\r\nПрезидентът Ердоган заяви, че мостът е бил арена на най-кървавата сцена, и най-голямата съпротива, при която 36 души са загубили живота си.\r\nТурският президент Ердоган разкритикува и главния опозиционен лидер от Народнорепубликанската партия Кемал Кълъчдароглу, за изказването му, че събитията са били „контролиран преврат“. Според турския президент такива изказвания са обида към загиналите.\r\n„Това е неуважение и обида към 250-те мъченици, както и 2193-те ветерани. Това е неуважение и обида към нацията“, каза Ердоган за Кемал Кълъчдароглу.\r\nАгенция „Фокус“ припомня, че лидерът на Народнорепубликанската партия многократно е заявявал, че властите са знаели за преврата, но не са успели да го предотвратят.\r\nВ 2:32 местно време президентът Ердоган ще се обърне към турския парламент. Симеон Миланов", "date": "2017.07.16", "title": "Anadolu Agency: Турският президент разкритикува лидера на опозицията Кемал Кълъчдароглу за изказванията му относно преврата"}
{"url": "http://www.focus-news.net/news/2017/07/16/2415974/interfaks-shest-dushi-zaginaha-pri-pozhar-v-ruski-zavod.html", "text": "Пожар в завода „Железнодорожник“ в руския град Братск, Иркутска област, доведе до смъртта на шест души, предава Интерфакс .\r\nПо думите на прессекретаря на Главното управление на Министерството на извънредните ситуации в региона Андрей Шутов, пожарът се е случил в 3:00 местно време.\r\n Към момента огънят е напълно потушен.\r\nСпоред него причина за пожара може да е късо съединение, окабеляването или „външен източник“. Симеон Миланов", "date": "2017.07.16", "title": "Интерфакс: Шест души загинаха при пожар в руски завод"}
{"url": "http://www.focus-news.net/news/2017/07/16/2415961/hurriet-turskiyat-prezident-e-v-ankara-za-da-se-obarne-kam-parlamenta-po-sluchay-godishninata-ot-prevrata.html", "text": "Турският президент Ердоган е в Анкара за да се обърне към парламента по случай на годишнината от победата над неуспешния опит за преврат срещу него, предава Hurriet .\r\nГоворителят на парламента Исмаил Кахраман и президентът Ердоган ще се обърнат към тълпата, събрала се в двора на парламента, в ранните часове на 16 юли.\r\nОпозиционната Народнорепубликанска партия реши да не присъства на нощната церемония, след спор за списъка на говорителите си по време на срещата.\r\nЛидерът на Народнорепубликанската партия Кемал Кълъчдароглу бе по-рано на специална парламентарна сесия за годишнината от неуспешния преврат.\r\nПартия „Национално движение“ реши да присъства и на двете церемонии. Симеон Миланов", "date": "2017.07.16", "title": "Hurriet: Турският президент е в Анкара за да се обърне към парламента по случай годишнината от преврата"}
{"url": "http://www.focus-news.net/news/2017/07/16/2415977/sport-chelsi-predlozhiha-100-miliona-liri-za-gonzalo-iguain.html", "text": "Челси нямат успех с трансферите след като предложението им от 70 милиона лири за Алекс Сандро към Ювентус, бе отхвърлено. От Челси предложиха 100 милиона лири за Гонзало Игуаин, но отново без успех. Следващата им цел е Пиер-Емерик Обамеянг.", "date": "2017.07.16", "title": "Спорт: Челси предложиха 100 милиона лири за Гонзало Игуаин"}
{"url": "http://www.focus-news.net/news/2017/07/16/2415976/futbol-livarpul-sa-gotovi-da-platyat-70-miliona-liri-za-nabi-keyta.html", "text": "Ливърпул са готови да платят колосалната сума от 70 милиона лири за Наби Кейта.\r\nЧервените държат да подпишат договор с играчът от РБ Лайпциг. Предишното предложение за 57 милиона лири бе отхвърлено от германска страна, след като Ралф Хазенхютъл заяви, че предпочита да запази гвинееца в своя отбор. Интер Милан също подготвят оферта за 22-годишния футболист.", "date": "2017.07.16", "title": "Футбол: Ливърпул са готови да платят 70 милиона лири за Наби Кейта"}
{"url": "http://www.focus-news.net/news/2017/07/16/2415966/interfaks-bezpiloten-letatelen-aparat-v-ankara-padna-varhu-uchastnitsi-v-otbelyazvaneto-na-prevrata.html", "text": "Няколко души са получили травми вследствие на падането на безпилотен летателен апарат на митинг в Анкара по случай годишнината от опита за държавен преврат в Турция, предава Интерфакс . \r\nЛетателният апарат е снимал видео и предавал видео от митинга, когато по неустановени причини е паднал върху събралите се граждани. Има шест ранени, но без опасност за живота.\r\n„Какво се случи, надявам се, никой да не е пострадал силно“, заяви президентът Реджеп Тайип Ердоган. Симеон Миланов", "date": "2017.07.16", "title": "Интерфакс: Безпилотен летателен апарат в Анкара падна върху участници в отбелязването на преврата"}
{"url": "http://www.focus-news.net/news/2017/07/16/2415978/futbol-evertan-iskat-da-podpishat-dogovor-s-teo-uolkat.html", "text": "Евертън изразиха амбицията си да подпишат договор с Тео Уолкът. От Евертън са готови да предложат 30 милиона лири за Уолкът. Все още не е ясно дали от Арсенал ще приемат. Евертън смятат, че Уолкът е подходяща замяна на Яник Боласи, който се възстановява от контузия.", "date": "2017.07.16", "title": "Футбол: Евертън искат да подпишат договор с Тео Уолкът"}
{"url": "http://www.focus-news.net/news/2017/07/16/2415981/arab-news-frenskiyat-vanshen-ministar-zayavi-che-sauditska-arabiya-e-demonstrirala-liderstvoto-si-v-borbata-sreshtu-terorizma-po-vreme-na-sreshta-sas-sauditskiya-prestolonaslednik.html", "text": "Саудитският коронован принц Мохамед бин Салман се срещна с френския си колега Жан-Ив льо Дриан, предава Arab News .\r\nДвамата обсъдиха двустранното сътрудничество между Франция и кралството, както и начините, по които да го насърчат. Принц Мохамед бин Салман и Жан-Ив льо Дриан засегнаха и въпроса за последните развития в Близкия изток, както и съвместната борба срещу тероризма и екстремизма.\r\nНа срещата присъстваха вътрешният министър принц Абдул Азиз бин Сауд, външният министър Адел Ал Джубейр, министърът на информационната култура Авад Ал Авад, съветникът на генералния секретариат на министрите Ахмед Ал Катиб, заместник-началникът на разузнаването Ахмед Ал Асири.\r\nОсвен тях, на срещата присъства и френският посланик в Саудитска Арабия Франсоа Гуйет, както и военното аташе генерал-майор Бертран дьо Люмиер.\r\nФренският външен министър заяви, че Саудитска Арабия е демонстрирала лидерството си в борбата срещу тероризма.  Симеон Миланов", "date": "2017.07.16", "title": "Arab News: Френският външен министър заяви, че Саудитска Арабия е демонстрирала лидерството си в борбата срещу тероризма по време на среща със саудитския престолонаследник"}
{"url": "http://www.focus-news.net/news/2017/07/16/2415968/anadolu-agency-v-nyu-york-otbelyazaha-neuspeshniya-prevrat-sreshtu-turskiya-prezident-erdogan.html", "text": "Американски турци, както и представители от редица мюсюлмански държави отбелязаха първата годишнина от неуспешния преврат в Турция, предава Anadolu Agency .\r\nДесетки демонстратори се присъединиха към митинга, организиран от турската неправителствена организация „Циханума“.\r\nНа митинга се чуха скандирания:\r\n„Мъчениците не умират, родината ще живее“.\r\n„Като членове на турско-американската общност, ние бяхме точно тук на същия ден миналата година“, заяви председателят на неправителствената организация Левент Али Йълмъз. Симеон Миланов", "date": "2017.07.16", "title": "Anadolu Agency: В Ню Йорк отбелязаха неуспешния преврат срещу турския президент Ердоган"}
{"url": "http://www.focus-news.net/news/2017/07/16/2415979/rt-arheolozi-otkriha-ostankite-ot-osem-drevnogratski-koraba-v-egeysko-more.html", "text": "Подводни археолози откриха останките на осем древногръцки кораба, датирани отпреди хиляди години, докато изследваха водите около островите Фурни, предава Russia Today.\r\nСъвместната гръцко-американска експедиция за откриването на подводни археологически обекти в островния архипелаг, досега е открила общо 53 останки от кораби, както и безброй артефакти.\r\nПитър Кембъл, който е един от лидерите на проекта смята, че тази зона в Егейско море е била много популярна измежду античните моряци, тъй като има удобни места за хвърляне на котва. Освен това, островите Фурни са пазели моряците и корабите им от опасните северозападни ветрове.\r\nСред осемте останки от кораби има такива от древногръцката Архаична епоха (525-480 пр.Хр) до Ранно модерната епоха (1750-1850 сл.Хр).  Симеон Миланов", "date": "2017.07.16", "title": "RT: Археолози откриха останките от осем древногръцки кораба в Егейско море"}
{"url": "http://www.focus-news.net/news/2017/07/16/2415980/pregled-na-mezhdunarodnite-novini-do-6-chasa-agentsiya-fokus.html", "text": "Милиони турски граждани отбелязват годишнината от неуспешния преврат на 15 юли 2016 г.\r\nНа препълнения с хора „Мост на мъчениците от 15 юли“, президентът Ердоган заяви, че турските граждани са победили войниците на преврата, благодарение на вярата си.\r\n„Имаха ли нашите граждани оръжия в ръцете си“, попита Ердоган, който вървеше към моста от президентската резиденция. С него бяха семействата на жертвите на преврата, докато по-късно се обърна към стотици хиляди граждани.\r\n„Точно както и днес, те имаха единствено знамена в ръцете си. Но имаха по-силно оръжие. Вярата си“, каза турският президент, наричайки участниците в преврата „невярващи“. \r\nПреди редчта на президента Ердоган, в града бе издигнат паметник в памет на 250-те загинали по време на опита за преврат.\r\nМинистър-председателят Бинали Йълдъръм пое към моста от Ченгелкьой – истанбулският квартал, където войници убиха 17 граждани по време на опита за преврат. Вицепремиерът Нуман Куртулмуш бе сред високопоставените правителствени представители с премиера.\r\n„Няма да забравим, и няма да позволим на никой да забрави за 15 юли“, каза премиерът Йълдъръм пред журналисти.\r\n„Хората все още са гневни. Борбата ще продължи, докато не остане нито един член на ФЕТО“, каза той.\r\nУлиците на Истанбул са изпълнени със скандиращи хора, които призовават за смъртни присъди на участниците в преврата. На специално организирана сцена, бе изнесен концерт в памет на жертвите на преврата от военен оркестър, свирещ османски бойни маршове.\r\n*** Сирийската армия с подкрепата на руските военновъздушни сили завзе редица петролни кладенци в югозападната провинция Ракка.За кладенците се водят сражения с отстъпващата „Ислямска държава“, която се бие за да запази оставащата си територия в Сирия.\r\nСирийската армия завзе петролните кладенци Вахаб, Ал Фахд, Дбасян, Абу Ал Катат и Абу Каташ, както и няколко села в пустинната област на Ракка.\r\nОсвободените петролни кладенци са на юг от град Расафа, който бе освободен миналия месец.\r\nПравителствените сили и подкрепяни от Иран милиции от няколко месеца напредват в източно направление, завземайки големи територии, западно от река Ефрат, от които екстремистите се оттеглят, за да защитават столицата си Ракка.\r\n*** Турският президент Ердоган заплаши да „отреже главите“ на предателите, в реч по случай на първата годишнина от неуспешния опит за преврат срещу него.\r\n„Първо ще отрежем главите на тези предатели“, каза Ердоган пред събралите се стотици хиляди хора в Истанбул. Това предизвика настоявания от страна на хилядите граждани за връщане на смъртното наказание. „Ще го подпиша, ако парламентът направи законопроект за връщане на екзекуциите“, потвърди турският президент.\r\n***Гръцкият Институт за геодинамика заяви, че земетресение с магнитуд 5.3 по скалата на Рихтер е било усетено на остров Крит.\r\nЗеметресението е усетено в 23:30 местно време на южния бряг на остров Крит, с дълбочина 10 километра. От Института казаха, че епицентърът е близо до град Йерапетра, както и на около 60 километра от Ираклио.\r\nНяма данни за жертви ил щети.\r\nПоловин час след земетресението са усетени три вторични труса с магнитуд 3.5 по Рихтер.\r\n*** Турските военни сили обстреляха различни райони в северозападната част на областта около Алепо, която се контролира от кюрдските „Народни отряди за самоотбрана”.\r\nТурската артилерия е стреляла по град Африн, както и по Кастал Джанду и село Катма в околностите на града. В резултат на артилерийския бараж, няколко души са ранени, а в имотите на някои граждани са избухнали пожари. В град Африн се проведоха демонстрации, при които десетки хиляди хора протестираха срещу турската интервенция и военни действия в Сирия, и по-специално областта на Африн.\r\nНеотдавна при турски обстрел в село контролирано от „Сирийските демократични сили“ загинаха жена и двете й деца, а 20 други бяха ранени.\r\n*** Поне осем души бяха убити при масова паника на футболен стадион в сенегалската столица Дакар.\r\nМежду феновете на „US Ouakam“ и „Stade de Mbour” избухна бой. Полицията използва сълзотворен газ, за да разтърве сражаващите се фенове. В резултат на объркването и масовата паника, поне осем души са загинали, заяви спортният министър Матар Ба.\r\nПодобни случаи са често явление в Африка, където стандартите за сигурност са ниски. Агенция „Фокус“ припомня, че през февруари при аналогична ситуация 17 души загинаха в Ангола.\r\n*** Четиринадесет души загинаха, а 30 са ранени в Еквадор, след като автобус се преобърна и подпали.\r\nИнцидентът се случи около 22:00 местно време на магистралата между столицата Кито и града в Андите Ла Мана, заяви полковникът от полицията Кристиан Барейро.\r\nНачалникът на Националната пътна агенция Пабло Кале заповяда затварянето на автобусния оператор, заявявайки, че превозното средство не е било коректно инспектирано и „никога не е трябвало да тръгва по еквадорските пътища“.\r\nОцелелите са изпратени в болници в Кито, а властите се опитват да идентифицират загиналите.\r\nМинистърът на здравеопазването Вероника Еспиноса заяви, че от 30 ранени, 16 са пуснати, а 14 хоспитализирани, като един от тях е в интензивното отделение. \r\n„Най-сърдечните ми съболезнования на семействата на жертвите“, написа президентът Ленин Морено в социалните мрежи.\r\n***Шест конгоански рейнджъри бяха намерени в горите на североизточно Конго, след като охранителна станция бе нападната от местни милиции.\r\nАмерикански журналист и поне трима служители на реда са изчезнали, заяви представител на властите. Поне 10 души изчезнаха след нападение на милицията на май май, извън град Мамбаса в резервата Окапи, заяви териториалният администратор на региона Алфред Бонгваланга Ефолоко. Той потвърди, че шестимата рейнджъри са намерени, но няма информация за състоянието им. Няма информация дали американският журналист е бил отвлечен.\r\n*** Турският президент Ердоган похвали парламента за смелостта проявена по време на опита за преврат от 15 юли 2016 г., обръщайки се към тълпа от хиляди граждани на церемонията пред сградата на законодателния орган.\r\n„Войниците на преврата се опозориха като нападнаха парламента ни, докато депутатите ни стояха по-високо“, каза Ердоган на церемонията, която започна в 2:23 през нощта – часът, в който турският парламент бе бомбардиран от метежниците.\r\n„Ще работим здраво, за да не бъде докоснат парламентът никога повече“, каза президента на Турция.\r\nГоворителят на парламента Исмаил Кахраман също се обърна към тълпата, която се събра пред парламента.\r\nНароднорепубликанската партия реши да не присъства на церемонията.\r\n*** Турският президент Ердоган нарече лидера на Народнорепубликанската партия Кемал Кълъчдароглу „страхливец“, след като опозиционният лидер заяви, че превратът от 15 юли 2016 г. е бил „контролиран“.\r\n„Някои настоятелно твърдят, че преврата е бил контролиран. Опитват се да принизят славната съпротива на нашата нация. Това е наглост и аморалност“, каза Ердоган пред многохилядната тълпа, която се събра да отбележи годишнината от победата над опита за преврат.\r\n„Тази нация не трепери, и не е страхлива като теб. Тази нация има смелост. Ти нямаш. Това не е борба на страхливци“, каза президентът Ердоган, описвайки как Кемал Кълъчдароглу е напуснал летище „Ататюрк“ в нощта на преврата.\r\n***Пожар в завода „Железнодорожник“ в руския град Братск, Иркутска област, доведе до смъртта на шест души .\r\nПо думите на прессекретаря на Главното управление на Министерството на извънредните ситуации в региона Андрей Шутов, пожарът се е случил в 3:00 местно време.\r\n Към момента огънят е напълно потушен.\r\nСпоред него причина за пожара може да е късо съединение, окабеляването или „външен източник“.", "date": "2017.07.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/07/16/2415985/predstoyashti-sabitiya-v-stranata-za-16-yuli-agentsiya-fokus.html", "text": "***\r\nОт 09.00 часа в Националната библиотека „Св. св. Кирил и Методий” ще се проведе ден на отворените врати, по време на който жителите и гостите на София ще могат да видят отблизо оригиналното тефтерче на Апостола, както и да участват в други събития посветени на 180-ата годишнина от рождението му. \r\n***\r\nОт 11.00 часа в парк „Заимов“ ще се проведе детска програма на Театър „ПАН”.\r\n***\r\nОт 11.00 часа  на Лятната естрада в Борисовата градина ще има детска програма с актьора Дечко Чунтов.\r\n***\r\nОт 17.00 часа в „Маймунарника“ в парк Борисовата градина ще бъде дадено началото на проекта за танци на открито „Танцуваща София”.\r\n***\r\nОт 19.00 часа в Южен парк - 3-та част ще се състои концерт на оркестър „Прима виста“.\r\n***\r\nОт 19.00 часа на Лятната естрада в Борисовата градина ще се състои концерт на женски народен хор „София“.\r\n***\r\nОт 21.00 часа на Лятната сцена в Зоопарка ще бъде прожектиран филмът „Прегръдката на змията“,  част от инициативата „Кино в Зоопарка”.\r\n***\r\nОт 17.00 часа в туристически комплекс \"Акве Калиде\" оркестър \"Ла Туна\" от университета \"Алкала Де Енарес\" в Мадрид ще изнесат концерт с оригинални испански серенади.\r\n***\r\nОт 10.00 часа на Пантеона в Морската градина ще бъде даден официалният старт на първия маратон за кучета и техните стопани\r\n***\r\nОт 17.30 часа в Приморския парк ще се проведе отворен урок по Зумба за деца над 5- годишна възраст, а от 18.30 часа ще има отворен урок по Карате-До. Тренировките са част от второто издание на фестивала „Сръчко”.\r\n***\r\nОт 21.00 часа на откритата сцена в крепостта Царевец театрално-музикален продуцентски център-Варна ще гостува с фрагменти от най-известните балетни заглавия.\r\n***\r\nОт 20.00 часа в палатковия лагер до крепостта \"Баба Вида\" ще бъде открит официално Младежкият фестивал по изкуствата „The Bridge”.\r\n***\r\nОт 13.30 часа в сградата на Община Карлово ще се състои пресконференция с участието на организатори и състезатели в Колоездачното състезание за купа „Васил Левски“.\r\n***\r\nОт 14.00 часа пред Национален музей „Васил Левски“ ще стартира  Колоездачното състезание за купа „Васил Левски“ , организирано по повод 180 годишнината от рождението на Апостола на свободата.\r\n***\r\nОт 08.00 часа от хижа „Осогово” ще започне традиционното изкачване на връх Руен. \r\n***\r\nОт 10.00 часа ще бъде открито IV Гайдарско надсвирване в местността Свети Илия край село Равногор.\r\n***\r\nОт 10.00 часа на пл. „20-и април“ ще започне конкурсната програма на четвъртото издание на Международния младежки танцов фестивал „Пъстър свят“.\r\n***\r\nОт 18.00 часа в катедралния храм „Успение Богородично” ще бъдат посрещнати част от покрова и одеждите (ризата) на Света Богородица, донесени от игумен Петър Еремеев, наместник на Високо-Петровския мъжки манастир в Москва. Също така от Света Гора Атон ще бъде донесено и подарено на Пловдивската митрополия копие на чудотворната икона на Св. Богородица - „Всецарица”. В литийно шествие светините ще бъдат пренесени до митрополитския храм „Св. вмчца Марина”, където ще бъдат поставени за поклонение на вярващия народ. От 18.30 часа ще започне празничната архиерейска вечерня.\r\n***\r\nОт 12.00 часа в района на недовършената детска площадка в квартал „Гарата”, жители на населеното място ще излязат на гражданска проява против  управлението на общинския кмет Марин Рачев.\r\n***\r\nОт 10.00 часа на амфитеатър „Аполония” ще се състои ритуал по вдигане на държавното, европейското и общинското знаме, след което ще бъдат положени венци и цветя в памет на загиналите за свободата на Република България, част от програмата на града за празника на града в чест на закрилницата на Созопол Света Марина. От 18.00 часа в Етнографски музей ще бъде открита изложбата  „Късно средновековно оръжие -16 -17 век „, час по-късно ще се проведе фолклорен спектакъл на ТД „Яни Попов” – гр.Созопол. Празничната програма за деня ще завърши с концерт на АНТП- Сливен от 20.00 ч. на амфитеатър Аполония. В параклис „Света Марина” в местността Света Марина ще бъде отслужена Вечерна служба.\r\n***\r\nОт 19.00 часа в парк „Пети октомври“ ще се проведе общоградската инициатива „Хора за хората“.", "date": "2017.07.16", "title": "Предстоящи събития в страната за 16 юли (Агенция „Фокус“)"}
{"url": "http://www.focus-news.net/news/2017/07/16/2415984/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 324+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 20.07.2017 г.; от км 325+000 до км 358+000 Драганци-п.в. Ветрен – монтаж и демонтаж на ОСП в средна разделителна ивица. Движение с повишено внимание. Срок до 17.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.; област Стара Загора: Допълнение на пътен възел Плодовитово: \r\nI етап: От км 165+202 до км 167+790 без отбиване на движението по обходни маршрути, ограничаване на скоростта до 60 км/ч на лявото платно и забрана за ползване на аварийната лента.\r\nII етап: От км 165+500 до км 167+850 без отбиване на движението по обходни маршрути с ограничаване на скоростта до 60 км/ч на лявото платно и забрана за ползване на изпреварващата лента. Срок до 17.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока София от км 21+940 до км 28+340 поради ремонтни дейности на км 24+700. Движението се осъществява двупосочно в дясното платно /посока Варна/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - от км 83+200 до км 103+055 /Троян-Кърнаре/ от 13:00 ч. на 16.07.2017г. се ограничава движението на МПС над 3,5 т, а от 13:30 ч. на 16.07.2017г. се ограничава движението на всички МПС до 17:20 ч., поради провеждане на колоездачна обиколка - Купа „Васил Левски”.;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n-„Твърдишки” - ограничено движение поради провеждане на автомобилно състезание \"Рали Твърдица-Елена 2017\"  по път III-662 от км 44+800 до км 58+800. Обходен маршрут Елена-Буйновци-Илаков Ръд-Руховци-Марян-път II-53 - Сливен. Ограничението важи на 16.07.2017 г. от 12 до 16 часа. \r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане на пътното тяло. Стесняване на една от лентите за движение. Срок: 17.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на дата 18.07.2017 г. от 10.00 ч. до 11.00 ч., както и на дата 24.07.2017 г. от 13.00 ч. до 15.00 ч.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 17.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 17.07.2017 г.; път III-101 Криводол-Бойчиновци от км 21+000 до км 28+000 – частични ремонти на асфалтовата настилка. Срок до 18.07.2017 г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1306 Сухаче-Върбица от км 30+000 до км 44+000 – частични ремонти на асфалтовата настилка. Една от лентите е затворена за движение. Срок: 17.07.2017 г.; ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът IІ-35 от км 83+200 до км 103+055 Троян-Кърнаре от 13:00 ч. на 16.07.2017г. се ограничава движението на МПС над 3,5 т, а от 13:30 ч. на 16.07.2017г. се ограничава и движението на всички МПС до 17:20 ч., поради провеждане на колоездачна обиколка - Купа „Васил Левски”. \r\nОбходен маршрут: през проход „Република“.\r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 от км 25+450 до км 44+739 Плевен-Ловеч движение с повишено внимание – косене по банкети. Срок до 17.07.2017г.; път IІІ-358  Шипково-Рибарица от км 22+400 до км 34+500 – движение с повишено внимание, поради частични ремонти на настилката. Срок до 20.07.2017 г.; път ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 21.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-811 Ракита-Брезник от км 29+000 до км 33+000 – частични ремонтни дейности на асфалтовата настилка. Движението е сигнализирано с необходимите пътни знаци. Срок до 20.07.2017 г.  ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-305 Крушовене-Садовец от км 12+000 до км 25 +000 – частичен ремонт на пътна настилка. Срок до 16.07.2017 г.ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 18.07.2017 г.\r\nРемонтни дейности: ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово допълнение на пътен възел ,,Плодовитово“:\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути, с ограничаване на скоростта до 50 км /ч и стесняване на лява лента. Срок до 17.07.2017 г. ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.16", "title": "Актуална пътна обстановка"}
{"url": "http://www.focus-news.net/news/2017/07/16/2415975/reuters-avstraliya-prizova-kitay-da-pusne-na-svoboda-saprugata-na-pokoyniya-nobelov-laureat-liu-syaobo.html", "text": "Австралия призова Китай да пусне съпругата на покойния нобелов лауреат Лиу Сяобо, предава Reuters.\r\nЛиу Сиа, която е съпруга на покойния нобелов лауерат, бе под домашен арест, откакто Лиу Сяобо спечели нобеловата награда за мир през 2010 г.\r\n„Призоваваме китайското правителство да вдигне забраните за пътуване на жена му, и да я пусне“, заяви външният министър на Австралия Джули Бишъп.\r\nПревод и редакция: Симеон Миланов", "date": "2017.07.16", "title": "Reuters: Австралия призова Китай да пусне на свобода съпругата на покойния нобелов лауреат Лиу Сяобо"}
{"url": "http://www.focus-news.net/news/2017/07/16/2415987/afp-zapadat-i-rusiya-v-nadprevara-za-gazovite-koridori-na-balkanite.html", "text": "Западът и Русия се надпреварват да получат контрол над газовите коридори през Балканите, като и двете страни преследват своите геополитически цели в нестабилния регион, предава AFP. \r\nМосква понесе няколко удара на Балканите. Черна гора се присъедини към НАТО, докато новото социалдемократическо правителство на Македония изглежда се дистанцира от предишните си проруски позиции. \r\nНо докато Западът може да предложи на балканските държави възможността за членство в Европейския съюз или местни инвестиции, Русия може да играе с картата за енергетиката. \r\nЕдна четвърт от енергийната консумация на ЕС е от газ, а през 2016 г. руският „Газпром“ е осигурявал една трета от газа в Европа. \r\nИ изглежда, че на Балканите зависимостта от газ само ще увеличава, след като въглищни електроцентрали са затваряни под натиска на блока. \r\nХърватия вече е член на ЕС, но другите страни от Западните Балкани: Албания, Босна и Херцеговина, Македония, Косово, Черна гора и Сърбия, се намират на различни етапи по своя път за присъединяване към блока. \r\n„В Сърбия, България и Македония Русия се опитва да превърне зависимостта от газовите доставки в политическа зависимост и да попречи на тяхната интеграция със Запада“, смята Тимъти Лес, ръководител на консултантска агенция за политически риск „Нова Европа“. \r\nНо към момента поне руското влияние в енергийния сектор на Балканите е ограничено заради липсата на инфраструктура. Без газопроводите тя не може да снабдява повечето от страните в региона, обяснява Лес. И при тази ситуация Западът се надява, че ще успее да спечели предимство пред Москва като подкрепи конкурентни проекти.  Мария Динкова", "date": "2017.07.16", "title": "AFP: Западът и Русия в надпревара за газовите коридори на Балканите"}
{"url": "http://www.focus-news.net/news/2017/07/16/2415982/the-times-of-israel-pri-operatsiya-na-izraelskite-otbranitelni-sili-be-eliminiran-palestinski-ekstremist.html", "text": "Палестински екстремист бе елиминиран по време на нощна операция, след като откри огън срещу израелски войници, които се опитаха да го арестуват, предава The Times of Israel.\r\nОт израелските въоръжени сили заявиха, че заподозреният е бил отговорен за стрелбата близо до поселението Атерет на Западния бряг, при която палестински шофьор бе ранен.\r\nПост на Израелските отбранителни сили също е бил засегнат от стрелбата. Няма ранени при този случай. \r\nСилите за сигурност извършиха нощна операция в Наби Салех за да арестуват отговорния за нападенията палестинец.\r\nДруг мъж е леко ранен при престрелката, казаха израелските военни. Симеон Миланов", "date": "2017.07.16", "title": "The Times of Israel: При операция на Израелските отбранителни сили бе елиминиран палестински екстремист"}
{"url": "http://www.focus-news.net/news/2017/07/16/2415989/xinhua-pone-10-dushi-sa-zaginali-pri-pozhar-v-zhilishtna-sgrada-v-kitay.html", "text": "Рано в неделя сутринта поне 10 души са загинали при пожар в жилищна сграда в източната китайска провинция Дзянсу, предава Xinhua. \r\nПожарът е избухнал около 4.30 ч. местно време в двуетажна жилищна сграда, съобщават местните власти. Източници отбелязаха, че повече от 20 души са живеели сградата. \r\nПламъците вече са потушени и в момента се провежда разследване за установяване причината за инцидента.  Мария Динкова", "date": "2017.07.16", "title": "Xinhua: Поне 10 души са загинали при пожар в жилищна сграда в Китай"}
{"url": "http://www.focus-news.net/news/2017/07/16/2415990/pravoslavnata-tsarkva-pochita-pametta-na-sv-machenitsa-yuliya.html", "text": "На 16 юли Православната църква почита паметта на Св. мъченица Юлия. Легендата разказва, че Юлия е родена в Картаген и произхожда от знатно християнско семейство. Но, когато персийците превзели града, те отвлекли много хора. Юлия, въпреки че по това време била невръстна, също попаднала между пленниците. Купил я търговец от Сирия и той дълго време се опитвал да я откаже от вярата й, но Юлия не се отрекла от Христос.\r\nСмъртта й настъпила, когато придружавайки господаря си, св. Юлия попада на остров Корсика по време на езически празненства. Девойката категорично отказала да участва в техните ритуали, затова била подложена на унижения и жестокости - мъчителите й решили да я погубят, така както юдеите били разпънали Христа, затова направили кръст и на него разпнали мъченицата. На кръста Юлия предала Богу душата си. Това станало през ІV век. Според народните вярвания днес е вторият ден от т.нар. Горещници.", "date": "2017.07.16", "title": "Православната църква почита паметта на Св. мъченица Юлия"}
{"url": "http://www.focus-news.net/news/2017/07/16/2415986/nimh-na-mnogo-mesta-v-stranata-shte-ima-valezhi-ochakvat-se-gramotevichni-buri-i-gradushki.html", "text": "Днес над Западна и Централна България ще се развива купесто-дъждовна облачност и на много места ще има валежи и гръмотевични бури. Очакват се градушки и има условия за значителни количества. Над източните райони облачността ще е значителна и на отделни места, главно в Североизточна България ще има превалявания от дъжд. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Боряна Маркова. От север-североизток с умерен, в източните райони и временно силен вятър, ще нахлува хладен въздух. Температурите ще се понижат и максималните ще бъдат между 17° и 22°, на места в Югоизточна България до 27-28°. През нощта срещу понеделник валежите ще продължат и отново на много места ще са значителни.\r\nАтмосферното налягане е малко по-ниско от средното за юли – слабо ще се повиши.\r\nПо Черноморието облачността ще е значителна, но валежи не се очакват. Ще духа умерен до временно силен североизточен вятър. Максимални температури ще са 24°-26°. Температурата на морската вода е 22°-25°. Вълнението на морето ще е около 3 бала с тенденция на увеличение, главно по южното крайбрежие.\r\nВ планините на много места ще има валежи и гръмотевични бури. Има условия за значителни количества. Ще духа силен североизточен вятър, а по билата преди обяд югозападен. Максимална температура на височина 1200 метра – около 15°, на 2000 метра – около 8°.", "date": "2017.07.16", "title": "НИМХ: На много места в страната ще има валежи, очакват се гръмотевични бури и градушки"}
{"url": "http://www.focus-news.net/news/2017/07/16/2415988/blagoevgrad-zhitelite-na-hadzhidimovskoto-selo-novo-leski-izlizat-na-protest-sreshtu-kontsesiya-za-dobiv-na-podzemni-bogatstva.html", "text": "Жителите на хаджидимовското село Ново Лески излизат на протест срещу отдаване на концесия за добив на подземни богатства върху площ от близо 160 декара за 25 години. За Радио „Фокус“ – Пирин  кметът на малкото населено място Георги Ванкалов каза, че протестът ще започне в 08.00 часа, а сборният пункт е спирката в село Ново Лески. Първоначалната идея е била да се блокира пътят за ГКПП „Илинден“ и Гърция, но това едва ли ще се случи, защото от полицията в Община Хаджидимово им е било съобщено, че за да се проведе подобен вид протест, предварително трябва да бъде уведомен общинският кмет, но тъй като е почивен ден, това не е било възможно да се случи, обясни Ванкалов. Протестът ще бъде мирен, а целта е да се покаже на отговорните институции, че жителите на Ново Лески не са съгласни с отдаването на концесия. \r\nЛивия НИНОВА", "date": "2017.07.16", "title": "Благоевград: Жителите на хаджидимовското село Ново Лески излизат на протест срещу концесия за добив на подземни богатства"}
{"url": "http://www.focus-news.net/news/2017/07/16/2415972/turkish-minute-prezidentat-erdogan-nareche-kemal-kalachdaroglu-strahlivets.html", "text": "Турският президент Ердоган нарече лидера на Народнорепубликанската партия Кемал Кълъчдароглу „страхливец“, след като опозиционният лидер заяви, че превратът от 15 юли 2016 г. е бил „контролиран“, предава Turkish Minute.\r\n„Някои настоятелно твърдят, че преврата е бил контролиран. Опитват се да принизят славната съпротива на нашата нация. Това е наглост и аморалност“, каза Ердоган пред многохилядната тълпа, която се събра да отбележи годишнината от победата над опита за преврат.\r\n„Тази нация не трепери, и не е страхлива като теб. Тази нация има смелост. Ти нямаш. Това не е борба на страхливци“, каза президентът Ердоган, описвайки как Кемал Кълъчдароглу е напуснал летище „Ататюрк“ в нощта на преврата.  Симеон Миланов", "date": "2017.07.16", "title": "Turkish Minute: Президентът Ердоган нарече Кемал Кълъчдароглу „страхливец“"}
{"url": "http://www.focus-news.net/news/2017/07/16/2415991/pazardzhik-s-izpalnenie-na-15-kaba-gaydi-shte-bade-otkrito-iv-gaydarsko-nadsvirvane-v-mestnostta-sveti-iliya-kray-selo-ravnogor.html", "text": "С изпълнение на 15 каба гайди ще бъде открито IV Гайдарско надсвирване в местността Свети Илия край село Равногор, съобщиха за Радио „Фокус“ – Пазарджик организаторите на проявата. Фолклорният събор ще премине под патронажа на народната певица Валя Балканска и ще започне в 10.00 часа. Целта на събитието е популяризиране на родопския фолклор, да извисява любовта към българското народно творчество в сърцата на млади и стари, като така бъдат възраждани и запазвани традициите и духът на българския народ.  Изявата се осъществява благодарение на Фондация „Гайдарско надсвирване – Равногор”, местни дарители и Община Брацигово.\r\nАлбена ЖИЛЕКОВА", "date": "2017.07.16", "title": "Пазарджик: С изпълнение на 15 каба гайди ще бъде открито IV Гайдарско надсвирване в местността Свети Илия край село Равногор"}
{"url": "http://www.focus-news.net/news/2017/07/16/2415993/denyat-16-yuli-v-balgarskata-istoriya.html", "text": "2016 г. \r\nРадан Кънев е преизбран с 502 гласа \"за\", 10 въздържали се и двама \"против\" за председател на ДСБ с четиригодишен мандат от XV Национално събрание на партията.1989 г. \r\nГрадушки и поройни дъждове се изсипват над райони в Ловешка, Разградска и Варненска област в продължение на два дни. Загиват 6 души, унищожени са хиляди декари посеви и много сгради са разрушени.1979 г. \r\nНа пленум на ЦК на БКП са утвърдени тезиси за развитие на образователното дело в България и е решено да се свика Първи конгрес на народната просвета. Тезисите имат статут на закон. Създаден е нов образователен модел, който се запазва до 1991 г. Той има три степени: Първа степен - 10-годишен общообразователен курс (1 – 10 клас); Втора степен - едногодишен курс за получаване на професионална подготовка с широк профил от определено професионално направление (11 клас) и Трета степен - едногодишен курс за овладяване на конкретна професия от широкото професионално направление (12 клас). Втората и третата степен се придобиват в така нареченото Учебно-професионални комплекси (УПК). Моделът обаче се оказва неприложим и продължителността на средното образование остава 11 класа (10 + 1). Провъзгласено е 12-класно задължително образование за всички деца от 6 до 18 г., но това не е осъществено. На пленума Людмила Живкова става член на Политбюро на ЦК на БКП.1978 г. \r\nНа среща на генералните секретари на комунистическите партии в Ялта Тодор Живков запознава Леонид Брежнев с проблема за нарасналия български външен дълг и с огромния дисбаланс в търговията на България със СССР. Живков открито заявява, че начинът, по който се формират цените в СИВ, е неизгоден за България. Леонид Илич Брежнев е руски държавник, първи секретар (от 1964 г.) и генерален секретар (1966 г.) на ЦК на КПСС, председател на Президиума на ВС на СССР (1960 г. - 1964 г., 1977 г. – 1982 г.). Роден е в с. Каменское (днес Днепродзерджинск), Украйна на 19 декември 1906 г. От 1976 г. е маршал и председател на съвета за отбраната. По времето на Брежнев се засилват консервативните тенденции в управлението на страната, негативните процеси в икономиката, социалния и духовния живот. В международен план се засилва напрежението поради влизането на съветските войски в Афганистан, въпреки подписаните международен договори със САЩ (1972 г., 1979 г.). Брежнев умира в Москва на 10 ноември 1982 г.1948 г. \r\nВ София е подписан договор за дружба, сътрудничество и взаимна помощ между НРБ и Унгарската република. Двете страни се договарят да си сътрудничат в запазването на световния мир и сигурност, да си оказват военна и всякаква друга помощ, в случай че една от тях бъде нападната от друга държава, да развиват икономически и културни връзки. Сключен за срок от 20 г. Подновен на 10 юли 1969 г. за същия срок.1915 г. \r\nЗададена е първата нота на Антантата: България да нападне Портата и да завземе Източна Тракия до Мидия-Енос, а след войната ще получи \"безспорната зона\" във Вардарска Македония и съдействие за Кавала и Южна Добруджа (начало на \"Българското лято\").1877 г. \r\nНикопол е превзет от руските войски. Ген. Н. Криденер получава заповед да завземе Плевен. Войната между Русия и Турция, довела до освобождаването на по-голямата част от българския народ от османско иго и до възстановяването на Българската държава е обявена на 12/24 април 1877 г. в Кишинев. До началото на юли на южния бряг на р. Дунав преминава стохилядна руска армия. Преминалите части са организирани в три отряда – Източен, командван от престолонаследника Александър Александрович, Западен командван от Ген. Н. Г. Криденер и Преден, командван от Ген. И. В. Гурко. Западният отряд включващ 35 000 души освобождава Никопол и се насочва на юг по посока на Плевен. Той забавя своето движение, което е използвано от армията на Осман паша, която след руския десант при Свищов напуска базата си във Видин и с ускорен ход се насочва на Изток. След Освобождението на Свищов от турско робство, в града е създадено временно гражданско управление. За губернатор е назначен Найден Геров (руски поданик), а за вицегубернатор – Марко Балабанов.1876 г. \r\nОрганизирано е тридневното Oбщо събрание на представители на евангелистките църкви в Самоков, което одобрява Устав на Българското евангелско дружество.1822 г. \r\nБългарската православна църква почита паметта на Св. Йоан Търновски - мъченик за християнството. Той е роден в Осман пазар (днес Омуртаг). Известно време е чирак в Търново, след това става хайдутин. Заловен е и е осъден на смърт, приема исляма и името Мехмед. След 8 години се разкайва, отрича се от исляма, заради което е обесен.На тази дата са родени:1959 г. \r\nРоден е Бойко Богданов - български режисьор. Завършва НАТФИЗ \"Кръстьо Сарафов\", специалност драматична режисура. Специализира в Полша и във Франция. Работи в Драматичния театър във Варна и в театър \"София\". През 1992 г. създава експериментална театрални студия \"Елизавета Бам\" в театър \"София\". Печели наградата за най-добър спектакъл на Национален преглед на българската драма и театър през 1988 г. и наградата за най-добър спектакъл на Първия фестивал на независимите театри в България през 1992 г. Режисира \"Бохеми\" (опера, 2001 г.), \"Ох!\" (пиеса на Петър Маринков, 2002 г.).1928 г. \r\nРоден е Дико Славов Фучаджиев - български белетрист. Завършва право в СУ (1952 г.). От 1954 г. до 1960 г. е редактор във в-к “Вечерни новини”, след това е редактор в Сценарната комисия при Българска кинематография от 1961 г. до 1963 г. В издателство “Народна младеж” е редактор от 1963 г. до 1965 г., а след това и завеждащ отдел “Проза” (1965 г. – 1972 г.). Фучаджиев е съветник по културните въпроси в българското посолство в Париж в периода 1973 г. – 1976 г. От 1965 г. до 1972 г. е секретар и отговорен секретар на СБП, а от 1976 г. е директор на народен театър “Иван Вазов” (1976 г. – 1990 г.). Автор е на сценария на игралния филм “Гневно пътуване”. Сред по-известните му произведения са: “Вълчи сънища” (1961 г.), “Пролетен сок” (1963 г.), “Небето над Велека” (1963 г.), “Гневно пътуване” (1965 г.), “Въздушните мостове” (1970 г.), “Прости истории” (1972 г.), “Студеният северен вятър” (1972 г.), “Реката” (1974 г.), “Зелената трева на пустинята” (1978 г.), “Студеното отдалечаване. Роман” (1981 г.), “Да отгледаш кукувица” (1984 г.), “Жаждата, която изгаря” (1985 г.) и др.1889 г. \r\nРоден е писателят Сава Константинов Чукалов (1889 - 1971). Завършва Духовната семинария в София (1911) и Духовната академия в Петербург (1916). Работи като гимназиален учител, началник на Културния отдел, главен инспектор на професионалното образование при Министерството на народната просвета (1931 – 1934). В периода 1951 - 1960 г. е старши научен сътрудник в Института за български език при БАН. Автор е на съчиненията: “Сумерки” (1916), “Пълен българско-руски речник” (1938), “Руско-български речник” (1951) и др. Автор на трудове по въпроси от историята на българската лексикография. Издава литературно списание “Книгопис” (1928) и литературно-обществения в-к “Нива” (1935 – 1937). Преподава руски език и превежда творби на руски автори. Умира на 26 януари 1971 г.1876 г. \r\nРоден е Светослав Мерджанов - български революционер. Като студент в Женева се запознава с македонски революционери, напуска университета и се отдава на македонското дело. Заедно със своя приятел Соколов поркопава канал под “Банк Отоман” в Цариград за взривяването й. През 1899 г. заедно с Гоце Делчев обикаля Източна Македония. Когато Б. Сарафов е затворен от правителството в София, Светослав Мерджанов заема неговото място. Умира на 27 ноември 1901 г. в Одрин.1818 г. \r\nВ Одеса е роден историкът Спиридон Палузов (1818 - 1872). Палаузов е медиевист, византолог и балканист, първият представител на модерната българска историография. Завършва право в Ришельовския лицей в Одеса през 1839 г. През 1843 г. защитава докторат \"За политическата икономия, която е била позната на гърците\" в Мюнхен. Завършва история в университета в Санкт Петербург с магистърска дисертация, посветена на цар Симеон Велики (1852). Заема високи държавни служби в Санкт Петербург и Варшава. Член е на авторитетното \"Общество за руска история и древност\" от 1846 г. Автор е на: \"Исторически очерк на сръбската държава до края на XV в.\" (1845 г., на руски език), \"Векът на българския цар Симеон\" (1852 г., на руски език \"Румънските княжества Влахия и Молдова в историко-политическо отношение\" (1859 г., на руски език) и др. Умира в Павловск, Русия, на 14 август 1872 г.На тази дата умират:1990 г. \r\nВ София умира Никола Петров Русев - български драматург. Той е роден в Берковица на 13 юли 1932 г. Завършва Държавно висше театрално училище \"Кръстьо Сарафов\" през 1954 г. Работи в радиотеатъра на Радио София (1952 г. – 1955 г., 1958 г. – 1960 г.). В периода 1955 г. – 1958 г. е режисьор в Театъра за селото. От 1960 г. до 1961 г. е драматург е в Толбухинския театър. В периода 1967 г. – 1971 г. е драматург в театър \"Сълза и смях\". От 1971 г. е сценарист в Студията за игрални филми. Започва да пише пиеси през 60-те години. Автор е на драмите: \"Делниците имат много времена\", \"Посоки\", \"Усилия\", \"Я, колко макове!\", \"Табакера 18 карата\", \"Старчето и стрелата\", \"Юнаци с умни калпаци\", \"Зелената брадавица\", \"Русият и гугутката\", \"Грамофон и маслини\", \"От земята до небето\"; сценарист на игралния филм \"Къщи без огради\" (1973 г.), на радиопиеси и пиеси за деца.1926 г. \r\nВ София умира Данаил Юруков (1852 - 1926) - обществен и политически деец, един от радетелите за съединение на Източна Румелия и Княжество България. Роден е на 25 май 1852 г. в Брацигово. Произхожда от заможно търговско семейство. Учи в родното си място и в Пловдив. От 1867 г. до 1878 г. се занимава с търговия. Взема участие в подготовката на Априлското въстание (1876). След Освобождението играе активна роля в обществено-политически живот на Източна Румелия. Участва в ръководството на южнобългарски комитети “Единство”. През 1978 г. е избран за член на Татарпазарджишкия съдебен съвет. От 1879 г. е съветник на Татарпазарджишката префектура. В периода 1879 г. – 1882 г. е председател на углавното отделение на Татарпазарджишкия окръжен съд. Депутат е в Областното събрание, член на Постоянния комитет (1882 г. - 1883 г., 1883 г. – 1884 г., 1884 г. – 1885 г.) и виден деец на Народната партия (съединистка). Данаил Юруков е редактор на в-к “Съединение”. Член е на Временното правителство след провъзгласяване на Съединението (1885). Публикува “Спомени из политическия живот на България” (1922), в които се съдържат сведения за подготовката и провъзгласяването на Съединението.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и др.", "date": "2017.07.16", "title": "Денят 16 юли в българската история"}
{"url": "http://www.focus-news.net/news/2017/07/16/2415969/hurriet-turskiyat-prezident-erdogan-pohvali-turskiya-parlament-za-proyavenata-smelost-po-vreme-na-opita-za-prevrat-ot-15-yuli-2016-g.html", "text": "Турският президент Ердоган похвали парламента за смелостта проявена по време на опита за преврат от 15 юли 2016 г., обръщайки се към тълпа от хиляди граждани на церемонията пред сградата на законодателния орган, предава Hurriet .\r\n„Войниците на преврата се опозориха като нападнаха парламента ни, докато депутатите ни стояха по-високо“, каза Ердоган на церемонията, която започна в 2:23 през нощта – часът, в който турският парламент бе бомбардиран от метежниците.\r\n„Ще работим здраво, за да не бъде докоснат парламентът никога повече“, каза президента на Турция.\r\nГоворителят на парламента Исмаил Кахраман също се обърна към тълпата, която се събра пред парламента.\r\nНароднорепубликанската партия реши да не присъства на церемонията.  Симеон Миланов", "date": "2017.07.16", "title": "Hurriet: Турският президент Ердоган похвали турския парламент за проявената смелост по време на опита за преврат от 15 юли 2016 г."}
{"url": "http://www.focus-news.net/news/2017/07/16/2415994/sputnik-moldova-pri-moldovsko-rumanskata-granitsa-e-bilo-otkrito-kanabisovo-pole.html", "text": "При молдовско-румънската граница е било открито поле с канабис, предава Sputnik Moldova. \r\nПлощта, която е заемало растението, е била около хектар, уточниха от пограничната полиция на Молдова. На него е имало около две хиляди храста с канабис, които са достигали височина два метра. \r\nПри разследването на случая правоприлагащите органи не са открил данни за това, че някой умишлено е засадил канабиса. Също така не се е потвърдила информацията, че някой се е грижил за растението. \r\nМолдовските власти са изгорили почти всички растения, а останалите са били изпратени за експертиза.  Мария Динкова", "date": "2017.07.16", "title": "Sputnik Moldova: При молдовско-румънската граница е било открито канабисово поле"}
{"url": "http://www.focus-news.net/news/2017/07/16/2415995/predstoyashti-mezhdunarodni-sabitiya-za-16-yuli-agentsiya-fokus.html", "text": "В стария град на Ерусалим остават в сила строгите мерки за сигурност, след  като двама полицаи и трима нападатели загинаха в престрелка край Лъвската порта.\r\n*** Министърът на външните работи на Франция Жан Ив Ле Дриан е в Доха е опит за разрешаване на дипломатическата криза в Персийския залив.\r\n*** Проследяване на ситуацията в египетския курорт Хургада след нападението срещу чуждестранни туристи.\r\n*** Иракчаните, разселени заради кампанията в Мосул, се връщат в опустошения град, след като премиерът Хайдер ал-Абади обявява победа над „Ислямска държава“\r\n***", "date": "2017.07.16", "title": "Предстоящи международни събития за 16 юли (Агенция „Фокус“)"}
{"url": "http://www.focus-news.net/news/2017/07/16/2415996/plovdiv-chast-ot-pokrova-i-odezhdite-na-sveta-bogoroditsa-shte-badat-posreshtnati-v-katedralniya-hram-uspenie-bogorodichno.html", "text": "По покана на Негово високопреосвещенство Пловдивския митрополит Николай, в навечерието на празника на митрополитския храм „Света Марина” в Пловдив към 18:00 часа в катедралния храм „Успение Богородично” в Пловдив ще бъдат посрещнати част от покрова и одеждите (ризата) на Света Богородица, предаде репортер на Агенция „Фокус”. Те ще бъдат донесени от игумен Петър Еремеев, наместник на Високо-Петровския мъжки манастир в Москва и ректор на Руския православен университет „Св. Йоан Богослoв”. \r\nОт Света Гора – Атон ще бъде донесено  и подарено на Пловдивската света митрополия копие на чудотворната икона на Св. Богородица - „Всецарица”. С литийно шествие и при празничен камбанен звън светините ще бъдат пренесени, до Митрополитския храм „Света Марина”. Там ще бъдат поставени за поклонение на православните християни. От 18.30 часа ще започне празнична архиерейска вечерня.  \r\nУчтре, 17 юли, когато се чества паметта на света великомъченица Марина, в митрополитския храм от 09.00 Негово Високопреосвещенство Пловдивският митрополит Николай ще оглави светата Литургия по повод празника, в съслужение с митрополити – членове на Светия Синод на Българската православна църква, епископи и свещеници.\r\nНа всеки богомолец ще се дава за благословение икона с образа на св. Богородица и памук, осветени на светините и ще бъде помазван с елей за здраве и благословение. \r\nНикола ПЕТКОВ", "date": "2017.07.16", "title": "Пловдив: Част от покрова и одеждите на Света Богородица ще бъдат посрещнати в катедралния храм „Успение Богородично”"}
{"url": "http://www.focus-news.net/news/2017/07/16/2415997/nimh-oranzhev-kod-za-silen-dazhd-i-gramotevichni-buri-e-v-sila-za-10-oblasti-v-stranata-zhalt-kod-za-7-oblasti.html", "text": "Оранжев код за силен дъжд и гръмотевични бури е в сила за 10 области в страната, жълт код – за 7 области, сочи справка на сайта на Националния институт по метеорология и хидрология (НИМХ) . Оранжевият код важи за областите: Перник, София град, Софийска област, Кюстендил, Благоевград, Пазарджик, Смолян, Пловдив, Ловеч и Габрово. Ще има значителни валежи от дъжд, придружени с гръмотевични бури. Очаква се сумарните количества за денонощието да са 35-60 л/кв.м. Ще има условия и за градушки.\r\nЖълтият код за силен дъжд и гръмотевични бури е в сила за 7 области: Монтана, Враца, Плевен, Велико Търново, Стара Загора, Хасково и Кърджали. Ще има значителни валежи от дъжд, придружени с гръмотевични бури. Очаква се сумарните количества за денонощието да са 15-35 л/кв.м. Ще има условия и за градушки.", "date": "2017.07.16", "title": "НИМХ: Оранжев код за силен дъжд и гръмотевични бури е в сила за 10 области в страната, жълт код – за 7 области"}
{"url": "http://www.focus-news.net/news/2017/07/16/2415999/deutsche-welle-germanski-iztrebiteli-pomognaha-na-koreyski-patnicheski-samolet-da-izvarshi-avariyno-katsane-v-shtutgart.html", "text": "В събота вечерта два немски изтребителя са ескортирали пътнически самолет на „Кориън Еър“, след като радиовръзката е прекъснала, предава английската редакция на Deutsche Welle. Все още не е ясно каква е била причината за загубения контакт с контрола на въздушното движение.\r\nПътническият самолет е бил ескортиран от изтребителите до летището в Щутгарт, където е извършил аварийно кацане. \r\nГоворителят на летището отбеляза, че самолетът е пътувал от Сеул до Цюрих и ще остане в Германия, докато инженерите извършват проверка за технически проблеми. \r\nТова е вторият подобен инцидент през последните дни. В петък два германски изтребителя съпроводиха египетски пътнически самолет, който също изгуби връзката с въздушния контрол в граничния регион между провинциите Хесен и Бавария. Тъй като впоследствие връзката беше възстановена самолетът не извърши аварийно кацане.  Мария Динкова", "date": "2017.07.16", "title": "Deutsche Welle: Германски изтребители помогнаха на корейски пътнически самолет да извърши аварийно кацане в Щутгарт"}
{"url": "http://www.focus-news.net/news/2017/07/16/2415998/api-ogranichava-se-dvizhenieto-v-uchastatsi-ot-patya-karlovo-troyan-lovech-za-provezhdane-na-koloezdachnata-obikolka-kupa-vasil-levski.html", "text": "Колоездачна обиколка Купа „Васил Левски ще се проведе днес и утре. Тя ще премине по републикански пътища в областите Пловдив и Ловеч и за повишаване безопасността на движение е необходимо шофьорите да карат внимателно, да спазват пътната сигнализация и въведената временна организация. В неделя колоездачите ще са по отсечката Карлово - Троян, а в понеделник - 17 юли, по Троян - Ловеч. Това съобщиха от пресцентъра на Агенция „Пътна инфраструктура”.\r\nКолоездачната обиколка ще премине по следните републикански пътища: път I-6 София – Карлово – Бургас в участъка от кръстовището с път II-35 Троян – Кърнаре до кръстовището с път ІІІ-641, по път ІІІ-641 Баня – Васил Левски в участъка от кръстовището с път I-6 до кръстовището с път ІІ-64, по път II-64 Карлово – Пловдив в участъка от кръстовището с път III-641 до кръговото кръстовище гр. Карлово, по път II-35 Троян - Кърнаре, път III-357 Троян – Орешак, път III-3505 Велчево – Дебнево – Стефаново, път III-4003 Прелом - Малиново, път III-3013 Брестово - Къкрина и път ІІІ-401 Ловеч – (Кормянско-Малък Вършец).\r\nДнес от 13.00 часа при Камен мост ще бъде ограничено движението на товарните автомобили, а от 13.30 до 17.20 часа и на леките автомобили в посока Кърнаре по път II-35 Троян – Кърнаре. В посока Кърнаре - Троян движението на автомобили ще бъде спряно в 14.30 часа. Обходният маршрут по време на ограничението е през Прохода на Републиката. \r\nНа 17 юли, понеделник, временната организация на движението е следната:\r\n•\tот 14.00 до 15.00 часа ще бъде ограничено движението по път III-357 Троян – Беров мост. Обходният маршрут е по път II-35 Троян - Ловеч и общинския път GAB1164;\r\n•\tот 15.00 до 15.40 часа ще е спрян трафикът по път III-3505 Беров мост – Стефаново. Движението ще бъде пренасочено по път IIІ-357 Беров мост – Троян, път ІІ-35 Троян – пътен възел „Абланица“, път І-4 пътен възел „Абланица“ – пътен възел „Дъбрава“ и по път ІІІ-3505 пътен възел „Дъбрава“ – Стефаново;\r\n•\tот 15.55 до 16.15 часа движението ще бъде ограничено по път III-4003 Малиново – Прелом. Обходният маршрут е по път I-4 пътен възел „Малиново“ – пътен възел „Дъбрава“, път III-3505 пътен възел „Дъбрава“ – Казачево – кръстовище с път ІІ-35 Троян - Ловеч, продължава се по път ІІ-35 до Ловеч, път ІІІ-401 Ловеч – кръстовище с път ІІІ-4003 – Прелом;\r\n•\tот 16.15 о 16.30 часа ще бъде спряно движението по маршрута Прелом – Къкрина. Водачите ще е необходимо да изчакват на място преминаването на колоездачите. В 16.15 часа ще се спира движението по път ІІІ-4003 Прелом – кръстовище с ІІІ-401, както и по път ІІІ-401 Ловеч – кръстовището с път ІІІ-4003 – Прелом от кръстовището с път ІІІ-4003 до кръстовището с път ІІІ-3013 и път ІІІ-3013 до с. Къкрина; \r\n•\tОт 16.30 до 17.10 часа трафикът ще бъде ограничен по път III-401 Къкрина – Ловеч. Обходният маршрут е по път III-4003 Прелом – п. в. „Малиново“ – път I-4 п. в. „Малиново“ – п. в. „Абланица“ – ІІ-35 п. в. „Абланица“ – Ловеч.", "date": "2017.07.16", "title": "АПИ: Ограничава се движението в участъци от пътя Карлово - Троян - Ловеч за провеждане на колоездачната обиколка Купа „Васил Левски“"}
{"url": "http://www.focus-news.net/news/2017/07/16/2416004/denyat-16-yuli-v-svetovnata-istoriya.html", "text": "2016 г. \r\nВ Турция се провежда неуспешен опит за държавен преврат. Позицията на официална Анкара е, че опитът е организиран от привърженици на живеещият в изгнание в САЩ ислямски проповедник Фетхуллах Гюлен, а в подготовката му участват и агенти от ЦРУ. В тази връзка десетки хиляди от привържениците на Гюлен, който е бивш наставник на Ердоган, са подложени на масови репресии, а в страната е обявено извънредно положение.2015 г. \r\nПод бурното несъгласие на опозицията правителството на Шиндзо Абе приема исторически закон за разширяване пълномощията на японската армия.2014 г. \r\nСАЩ въвеждат икономически ограничения спрямо Русия във връзка с ескалацията в Украйна.2012 г. \r\nПравителството на Великобритания инвестира в железопътната система на страната 9,4 милиарда фунта стерлинги.2011 г. \r\nОрганизационният комитет на немската политическа премия „Квадрига“ отменя своето решение от 10 юни 2011 г. за присъждане на премия на руския премиер Владимир Путин1990 г. \r\nМощно земетресение във Филипините с магнитуд от 7,7 степен по Рихтер убива над 2 хиляди души и ранява още 3500. Епицентърът е в град Кабанатуан. Повече от половината от жертвите са от туристическия център в Багуио. Около 148 хиляди души са изселени или останали без дом.1979 г. \r\nВ Ирак на власт идва Саддам Хюсеин (1937 - 2006), който е избран за президент на страната. Саддам Хюсеин е роден на 28 април 1937 г. в Тикрит, Ирак. От средата на 50-те години Хюсеин встъпва в Партията за арабско социалистическо възраждане (БААС). През 1959 г. участва в неуспешен опит за покушение срещу тогавашния иракски лидер генерал Касем. Бяга в Кайро, където неуспешно се опитва да постъпи в тамошния университет. През февруари 1963 г. генерал Касем е свален, след което Хюсеин се завръща в Ирак, където става следовател в лагер за поддръжници на Касем. През 1968 г. властта преминава в ръцете на баасистите, а Хюсеин оглавява службата за безопасност и комитета по нефт. През 1979 г. основателят на съвременен Ирак, покровителят на Хюсеин генерал Ахмед Хасан ал Бакр, е задържан под домашен арест. Саддам Хюсеин става президент и наследява от ал Бакр титлите “баща на нацията” и “вожд на арабския народ”. От 1979 г. Саддам Хюсеин управлява като диктатор по примера на Сталин. Строи заводи и пътища, училища и модерни болници и по негова заповед цялата нация се ограмотява. Води война срещу Иран в продължение на осем години, която взима общо един милион жертви. В Ирак се разработват неконвенционални оръжия, а армията става четвъртата по големина в света. През 1990 г. силите на Саддам Хюсеин нахлуват в Кувейт. Световна коалиция от над 30 държави начело със САЩ реагира срещу режима, а ООН налага строги санкции. Саддам Хюсеин е заловен от американски войски на 13 декември 2003 г. в родния си град Тикрит. На 30 юни 2004 г. е предаден на иракските власти, след което е изправен пред специалния трибунал в Ирак. Обвинителният акт е от седем точки, включващи престъпления срещу човечеството и военни престъпления. На 30 декември 2006 г. е изпълнена смъртната присъда на Саддам Хюсеин.1969 г. \r\nОт нос “Кенеди” е изстрелян космическият кораб “Аполо 11”. Целта на мисията е изпращането на първия човек на Луната. Екипажът се състои от командира Нийл Армстронг, пилотите Майкъл Колинс и Едуин Алдрин. На 21 юли Армстонг и Алдрин стават първите хора, които стъпват на Луната. Мисията реализира плановете на американския президент Кенеди за изпращането на човек на Луната и неговото безопасно завръщане на Земята.1965 г. \r\nТържествено е открит 11,8-километровият тунел под масива Монблан, свързващ Италия и Франция.1962 г. \r\nАмериканската компания “Американ Телефон и Телеграф” провежда първото пробно предаване на цветен сигнал между Америка и Европа с помощта на спътника “Телсрар”.1950 г. \r\nФиналът на Световното първенство по футбол в Бразилия събира на стадион \"Маракана\" близо 200 000 зрители. Рекордът не е надминат и до днес.1945 г. \r\nВ САЩ е извършен първият ядрен опит на полигона в Ню Мексико. На 6 август 1945 г., в 8 часа и 16 минути, над Хирошима избухва първата атомна бомба. Взривът е еквивалентен на 12 500 тона тринитротолуол (12.5 килотона ТНТ). Непосредствено след взрива загиват около 100 000 души. Жертвите до края на 1945 са около 140 000. Пет години след взрива жертвите наброяват около 200 000 души. Бомбата е съставена от обогатен уран-235, от оръдеен тип.1942 г. \r\nВ Париж са арестувани и затворени в концлагери над 30 000 евреи.1941 г. \r\nВ хода на Втората световна война германските войски превземат Смоленск. На 22 юни 1941 г. Германия започва война със СССР. За няколко месеца германската армия завладява Белорусия, Молдавия, Украйна и голяма част от европейската част на Русия. С цената на много жертви Червената армия успява да спре германското настъпление и да разбие германците в битката за Москва водена през периода 30 септември 1941 – 20 април 1942 г. След неуспешното съветско контранастъпление при Харков през май 1942 г. германците стигат на изток до Волга и на юг до Кавказ.1940 г. \r\nАдолф Хитлер издава директива за десант в Англия (операция “Морски лъв”).1937 г. \r\nБлизо до Ваймар е открит концентрационният лагер “Бухенвалд”. Първоначално лагерът се нарича Етерсберг. През концлагера преминават около 240 000 концлагеристи. Първо в него са затваряни германски комунисти, социалдемократи и представители на други антифашистки сили. По време на войната в него са убити около 56 000 души. “Бухенвалд” е освободен от войските на Червената армия. През 1958 г. в Бухенвалд е открит величествен мемориален комплекс в чест на загиналите концлагеристи.1927 г. \r\nЛидерът на никарагуанската партизанска съпротива Аугусто Сандино започва 5-годишна война срещу американската окупация на Никарагуа (1927 – 1933 г.). Той успява да принуди американците да оттеглят отрядите си, като осигурява значителни отстъпки от никарагуанското правителство. С подкрепата на ЦРУ генерал Анастасио Гарсиа успява да убие Сандино. По този начин Гарсиа завзема властта, като установява династия, която управлява страната почти 50 години.1918 г. \r\nВ Екатерининбург болшевиките разстрелват император Николай II (Николай Александрович Романов), заедно със семейството му. Император Николай ІІ е роден е на 18 май 1868 г. в Царско село. Заема престола на 20 октомври 1894 г. и абдикира на 2 март 1917 г. Син е на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака им се раждат пет деца: Олга (1895), Анастасия (1897), Татяна (1899), Мария (1901) и Алексей (1904). Николай II е последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото царуване Русия води неуспешна Руско-японска война (1904 - 1905). Под натиска на силното либерално движение в Русия се съгласява на известни политическите свободи (манифестът от 17 октомври 1905 г.). Активно съдейства за създаването на Антантата (1907). След избухването на Първата световна война, е върховен главнокомандващ на руската армия (1915). Принуден е да абдикира след Февруарската революция. Арестуван е с цялото си семейство и интерниран отначало в Тоболск, а после - в Екатеринбург.1875 г. \r\nПриета е нова конституция във Франция. Създават се камара на представителите – Сенат. Утвърждават се изборите за президент. Франция е държава в Западна Европа. Териториалната й площ е около 551 600 кв. км. Населението на Франция наброява около 58 500 000 жители, от който 80% са французи. Официалният език е френски. Столицата на Франция е Париж. Парична единица е евро (до 2002 г. - френски франк). Глава на държавата е президент. Законодателен орган - двукамарен парламент (Национално събрание и Сенат). В състава на Франция влизат и задграничните департаменти Гваделупа, Гвиана, Мартиника, островите Сен Пиер и Микелон, Рейюнион и задграничните територии Нова Каледония, Френска Полинезия, Кергелен, Уолис и Футуна.1790 г. \r\nОкръг Колумбия е определен за седалище на правителството на САЩ. На тази дата президентът на САЩ Джордж Вашингтон е упълномощен да избере постоянно място за столица. На 1 декември 1800 г. столицата е преместена от Филаделфия на място близо до реката Потомак.1661 г. \r\nИздадени са първите парични банкноти в Европа от шведската банка в Стокхолм. Тази мярка е вследствие на недостига от сребърни монети. Преди това банката пуска в употреба медни монети, за да компенсира липсата на сребро, но поради по-ниската си стойност новите монети са с по-голям размер. Поради голямото си тегло монетите са заменени от хартиени банкноти.1054 г. \r\nВ Константинопол завършват с неуспех преговорите между Рим и Константинопол. Те се отнасят до теологически въпроси и до сфери на влияние в Южна Италия. Посланикът на римския папа кардинал Хумберт полага върху олтара в катедралата св. София папската була и анатемосва Константинополския патриарх Михаил Керуларий. Той от своя страна проклина посланика и цялата делегация. Така християнската църква се разделя на два клона – католическа и православна.622 г. \r\nПророкът Мохамед бяга от Мека в Медина, което се смята за начало на ислямската вяра. Мохамед Ибн Абдаллах - основателят на исляма, наричан от мюсюлманите “Пророк”, е роден в Мека около 571 г. На 25 години Мохамед постъпва на служба у богатата вдовица от Мека - Хатиджа, за която впоследствие се жени. От Хатиджа Мохамед има 8 деца (4 сина и 4 дъщери), които умират рано. Повлиян от монотеистичното учение на ханифитите, от иудаизма и християнството, Мохамед започва своята проповедническа дейност (610), представяйки се за “пратеник на Бога”. Курейшитската върхушка в Мека се противопоставя на Мохамед и на неговите привърженици и им обявява истинска война. Пророкът и неговите последователи са принудени да избягат от града. С Деня на Бягството (Хиджра) - 16 юли 622 г., се поставя началото на мохамеданската ера. Мохамед и неговите съмишленици се заселват в гр. Ятриб, на север от Мека. Пророкът става емир на града, наречен вече Медина (“град на Пророка”). Той воюва с Мека за налагане на новата религия и през 630 г. меканци го признават за Пророк. През 632 г. Мохамед прави своето “Прощално поклонение” в Мека, след което говори на планината Арафат пред 40 000 поклонници. Мохамед умира в Медина на 8 юни 632 г.На тази дата са родени:1917 г. \r\nРоден е Жорж Арно (псевдоним на Анри Жирар) - френски писател. В основата на някои от сюжетите в написаните от него книгите са впечатленията му по време на пътешествията му в Южна Америка: \"Разплата за страха\" (1950 г.), \"Бягството на отчаяния хулиган\" (1951 г.), в които представя в романтичен план индивидуалистите и героите на смъртния риск. По-късно издава \"Затвор 1953\" (1953 г.), \"Нежни признания\" (1954), сборник с очерци \"Индианците не са мъртви\" (1956 г.), публицистичната книга \"В защита на Джамил Бухиред\" (1957 г., съвместно с Ж. Вержес), комедията \"Маршал П…\" (1958 г.). Арно подкрепя борбата на алжирския народ за независимост. Тази негова подкрепа е отразена в памфлета \"Моят процес\" от 1961 г. От 1962 г. е в доброволно изгнание в Алжир.1911 г. \r\nРодена е американската танцьорка и филмова актриса Джинджър Роджърс (1911 - 1995). Партнира на Фред Астер в някои от най-популярните му филми. Участва в \"Цилиндър\", \"Време за суинг\" и др.1888 г. \r\nРоден е Фриц Цернике - холандски физик, лауреат на Нобелова награда за физика (1953 г.). Той е член на Кралската Нидерландската академия на науките от 1946 г. Завършва Амстердамския университет, от 1915 г. е доктор на науките. Работи в Грьонингенския университет от 1913 г. Изследванията му са в областта на оптиката, математическата статистика и други. Разработва теорията за оптическите прибори, в частност за телескопа и микроскопа, открива метода на фазовия контраст и създава първия фазово-контрастен микроскоп (1935 г.). Умира в Грьонинген на 10 март 1966 г.1872 г. \r\nРоден е норвежкият изследовател Роалд Амундсен (1872 - 1928). Ръководител е на полярна експедиция, достигнала първа до Южния полюс. Изчезва безследно при една от своите полярни експедиции през 1928 г.1858 г. \r\nРоден е Йожен Изаи - белгийски цигулар и композитор. Завършва Лиежката консерватория като ученик на А. Вьотан и Х. Виенявски. В периода 1879 г. – 1883 г. е концертмайстор на симфоничния оркестър на В. Биозе в Берлин. През 1881 г. гастролира в Норвегия и Швеция заедно с А. Г. Рубинщайн. От 1882 г. до 1883 г. (а след това почти ежегодно до 1912 г.) гастролира в Русия. От 1886 г. е професор в Брюкселската консерватория. През 1894 г. той основава струнен квартет и симфонично дружество \"Концертите на Изай\". Йожен Изаи е известен интерпретатор на класически произведения и пропагандатор на френска и белгийска музика. Автор е на произведения за цигулка (между които шест сонати за соло цигулка), операта \"Миньорът Пиер\" (поставена през 1927 г.). В Брюксел се провеждат международен конкурси за цигулари (1937 г.) и пианисти (1938 г.), носещи неговото име. Умира в Брюксел на 12 май 1931 г.На тази дата умират:1989 г. \r\nВ Аниф, близо до Залцбург, умира австрийският диригент и композитор Херберт фон Караян (1908 - 1989). Роден е в Залцбург, Австрия, на 5 април 1908 г. Дебютира на 9-годишна възраст в Моцартеума в родния си град като пианист. През 1917 г. задно с група интелектуалци поставя началото на фестивала в Залцбург. През `60-те години е художествен директор на Залцбургския фестивал. На тази длъжност остава до 1989 г. Дълги години е главен диригент на Западноберлинската филхармония. От 1951 г. дирижира на Вагнеровия фестивал в Байройт (“Пръстенът на нибелунгите”, “Нюрнбергските майстори певци”, “Тристан и Изолда” и др.). Записва много плочи с изпълнения от музикалното наследство на Моцарт, Брукнер и Пучини. При Караян специализират българските диригенти Е. Чакъров, Е. Табаков и др.1985 г. \r\nВ Бон умира Хайнрих Бьол - германски писател, лауреат на Нобелова награда за литература (1972 г.). Роден е в Кьолн на 27 декември 1917 г. Той участва във Втората световна война на Източния фронт. Завършва германистика в Кьолн.\r\nВ периода 1971 г. – 1974 г. е президент на Международния ПЕН клуб.\r\nАвтор е на произведенията: \"Влакът пристигна навреме\" (1949 г.), \"Къде беше, Адам?\" (1951 г.), \"И не каза нито дума\" (1953 г.; на български език 1961 г.), \"Възгледите на един клоун\" (1963 г.; на български език 1966 г., 1997 г.), \"Така завърши една командировка. Повест\" (1966; на български език 1971 г.), \"Групов портрет с дама\" (1971 г.), \"Изгубената чест на Катарина Блум\" (1974 г.; на български език 1987 г.), \"Грижовна обсада\" (1979 г.).1959 г. \r\nВ Портлънд, Орегон, САЩ, умира Ърнест Блох (1880 - 1959). Ърнест Блох е швейцарски и американски композитор, цигулар, диригент и педагог. Роден е на 24 юли 1880 г. в Женева. Професор е в Женевската консерватория от 1911 г. до 1915 г. Сред по-известните му произведения са операта \"Макбет\", поставена през 1910 г. в \"Опера Комик\", Париж; симфонията \"Израил\"; рапсодията \"Шеломо\" за виолончело с оркестър; Свещена служба за баритон, хор и оркестър. Автор е на два симфонии, симфонични поеми и сюити, рапсодии, концерти, камерни и вокални произведения.1747 г. \r\nВ Болоня умира Джузепе Мария Креспи - италиански живописец. Той е автор на пасторални, митологични, религиозни и жанрови картини (серията “Седемте тайнства”, 1708 г. – 1712 г.). Роден е в Болоня на 16 март 1665 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и др.", "date": "2017.07.16", "title": "Денят 16 юли в световната история"}
{"url": "http://www.focus-news.net/news/2017/07/16/2416001/plovdiv-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това каза за Радио „Фокус“ – Пловдив дежурният в областно пътно управление. Водачите трябва да шофират с повишено внимание и съобразена скорост. Движението по основните направления в Пловдивска област се осъществява без затруднения. Най-засилен е автомобилният трафик по участъка на АМ „Тракия“. Опасност от падащи има камъни по направленията Юговско ханче-Югово-Лъки-Здравец и Смолян-Кричим-Стамболийски. Възможна е внезапна свлачищна активност по пътищата в планинските райони в областта, особено по отсечката Бачково-Нареченски бани.\r\nТони МИХАЙЛОВ", "date": "2017.07.16", "title": "Пловдив: Мокри и хлъзгави са пътните настилки в областта"}
{"url": "http://www.focus-news.net/news/2017/07/16/2415983/anadolu-agencyturskiyat-prezident-smyata-che-parlamentat-mozhe-da-odobri-smartni-prisadi-za-prevratadzhiite-koito-sa-se-opitali-da-unishtozhat-darzhavata-i-tsivilizatsiyata.html", "text": "Анкара. Турският президент Ердоган поздрави турската нация за борбата й срещу „бандата на предателството“ по време на опита за преврат от миналия юли, предава Anadolu Agency.\r\nНа церемонията по случай годишнината от преврата, той каза, че страната е постигнала нова победа в развалянето на 40-годишния план на предателите за по-малко от 20 часа.\r\nТурците отново са показали на света каква велика нация са, каза президентът Ердоган.\r\n„Взе ли моята нация оръжия? Тръгна ли моята нация срещу мерзавците и предатели, с оръжия в ръце? Моята нация тръгна с вярата си и знамена. Няма друг подобен пример. Няма друга нация, която да спре куршумите с гърди. Няма друга нация, която да спре танковете с юмруци“, каза той.\r\nЕрдоган заяви, че превратаджиите са се опитали да унищожат държавата и цивилизацията, поробвайки страната и нацията.\r\nТой добави, че предстои да се обсъди продължаването на извънредното положение. Освен това, президентът подчерта, че волята на народа за смъртни присъди може да бъде одобрена от парламента. Симеон Миланов", "date": "2017.07.16", "title": "Anadolu Agency:Турският президент смята, че парламентът може да одобри смъртни присъди за превратаджиите, които са се опитали да „унищожат държавата и цивилизацията“"}
{"url": "http://www.focus-news.net/news/2017/07/16/2416005/politico-sred-evropeyskite-darzhavi-belgiya-otdelya-nay-mnogo-sredstva-za-svoite-darzhavni-sluzhiteli.html", "text": "Белгия отделя най-много средства за своите държавни служители в сравнение с останалите европейски държави, пише Politico, позовавайки се на френскоезичния белгийски вестник Le Soir.\r\nИзследване на Организацията за икономическо сътрудничество и развитие прави това заключение на база на заплатите, броя на почивните дни и здравните осигуровки. \r\nНо „макар кралството да плаща значителна сума за чиновниците, това не означава, че те имат по-високи заплати“, уточнява проучването. \r\nБелгия, чието население е 10 млн. души, има 814 хил. граждани, които работят в държавните институции. Това е доста повече в сравнение с Обединеното кралство или Германия: държави, които са шест пъти по-големи.  Мария Динкова", "date": "2017.07.16", "title": "Politico: Сред европейските държави Белгия отделя най-много средства за своите държавни служители"}
{"url": "http://www.focus-news.net/news/2017/07/16/2416006/blagoevgrad-mokri-i-hlazgavi-sa-patnite-nastilki-v-grada-vali-slab-dazhd.html", "text": "Мокри и хлъзгави са пътните настилки в Благоевград, вали слаб дъжд, предаде репортер на Радио „Фокус“ – Пирин. В сутрешните часове трафикът по основните улици и булеварди в областния център е спокоен. По-интензивно движение се наблюдава на вход-изход на Благоевград при квартал „Струмско“, както и в района на жп гарата и автогарата в града. Без затруднения се извършва движението при кръстовище на Зърнени храни, което експериментално е преобразувано в кръгово. \r\nПрез изминалата нощ няма регистрирани пътни инциденти в Благоевград въпреки проливния дъжд. Градският транспорт се движи по разписание и с обичайния си график за почивен ден. Светофарните уредби навсякъде са в изправност, като преминаването през тях отнема около 1 минута.\r\nЛивия НИНОВА", "date": "2017.07.16", "title": "Благоевград: Мокри и хлъзгави са пътните настилки в града, вали слаб дъжд"}
{"url": "http://www.focus-news.net/news/2017/07/16/2416008/kyustendil-po-patya-bobov-dol-zhedna-pri-km-14900-poradi-aktiviziralo-se-svlachishte-dvizhenieto-se-izvarshva-samo-v-ednata-lenta.html", "text": "По пътя Бобов дол – Жедна при км 14+900 поради активизирало се свлачище движението се извършва само в едната лента. Това съобщиха за Радио „Фокус“ – Кюстендил от Областно пътно управление – Кюстендил. Към този час трафикът по автомагистрала „Струма“ и главен път Е-79 в частта им от областта е нормално интензивен. С повишено внимание трябва да се извършва движението по третокласен път – 107 след Рилския манастир от км 31+350 до км 31+450 заради пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци до 31 юли. \r\nОграничено е движението за товарни автомобили над 12 тона по пътя Смоличано-Пелатиково от км 10+000 до км 14+000. Причината за въведената временна организация на движението е пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци до 31 юли.\r\nЛивия НИНОВА", "date": "2017.07.16", "title": "Кюстендил: По пътя Бобов дол – Жедна при км 14+900 поради активизирало се свлачище движението се извършва само в едната лента"}
{"url": "http://www.focus-news.net/news/2017/07/16/2415973/anadolu-agency-turtsite-v-germaniya-otbelyazaha-godishninata-ot-neuspeshniya-opit-za-prevrat-sreshtu-prezidenta-erdogan.html", "text": "Турците в Германия отбелязаха първата годишнина от сразения преврат срещу президента Ердоган, предава власти.Anadolu Agency.\r\nТурският посланик в Берлин Али Кемал Айдън бе домакин на събитие в посолството, в памет на жертвите на преврата от 15 юли 2016 г.\r\nТой заяви, че турският народ е проявил голяма смелост в онази нощ, и е спечелил „епична“ победа срещу хората, които са организирали преврата.\r\n„Те показаха на целия свят как се защитават демокрацията и свободите“, заяви посланикът.\r\nАйдън изрази съжалението си, че германските политици не показват солидарност с турския народ.\r\n„За нас е неприемливо, че тези терористи, които бяха намесени в преврата или го подкрепяха, сега могат да намерят подслон тука“, каза турският посланик, критикувайки германската политика за даване на убежище на хора, които са преследвани от турските власти.  Симеон Миланов", "date": "2017.07.16", "title": "Anadolu Agency: Турците в Германия отбелязаха годишнината от неуспешния опит за преврат срещу президента Ердоган"}
{"url": "http://www.focus-news.net/news/2017/07/16/2416002/natsionalnata-biblioteka-sv-sv-kiril-i-metodiy-predstavya-originalnoto-tefterche-na-vasil-levski.html", "text": "Националната библиотека „Св. св. Кирил и Методий” представя оригиналното Тефтерче на Васил Левски. Събитието е посветено на 180-годишнината от рождението на Апостола на свободата, съобщиха от библиотеката. От 9.00 до 14.00 часа вратите ще бъдат отворени за свободен достъп до изложбеното пространство. Тефтерчето ще бъде експонирано в Централното фоайе. Посетителите ще имат възможност да се запознаят и с неговата дигитална версия, както и да се сдобият с обновеното му факсимилно издание с разчетен текст.\r\n„Съдбата така е отредила, че гробът на Апостола на свободата Васил Левски не е запазен, няма ги неговите мощи, пред които да се поклоним. Единственото богатство, което ни е останало от него, са няколко кичура коса и документалното му наследство. Всичко написано от ръката му е важно и ценно, но един-единствен документ ни дава възможност да се вгледаме в неговия личен живот и душевността му – тефтерчето, писано през последните две години от живота му”, посочват от Националната библиотека.\r\nОчаква се акад. Антон Дончев да представи книгата на Захарий Стоянов „Васил Левски (Дяконът). Черти из живота му” (издание на Фондация „Трейс за хората”).\r\nВсички посетители ще могат да разгледат изложбата „Да бъдем равнопоставени с другите европейски народи… Зависи от нашите собствени сили”. Тя е плод на съвместните усилия на Министерството на културата, Националната библиотека „Св. св. Кирил и Методий”, Националния исторически музей, Националния военноисторически музей, СУ „Св. Климент Охридски” и Университета по библиотекознание и информационни технологии.\r\nВ специални витрини ще бъдат изложени книги за Апостола от фондовете на НБКМ. След няколкомесечна обиколка в страната при нас се завръща и пътуващата ни експозиция „Посветен на Отечеството. 180 години от рождението на Васил Левски”.\r\nСъбитията в НБКМ са част от официалната програма за честванията на паметната дата и се провеждат под патронажа на президента Румен Радев.", "date": "2017.07.16", "title": "Националната библиотека „Св. св. Кирил и Методий” представя оригиналното Тефтерче на Васил Левски"}
{"url": "http://www.focus-news.net/news/2017/07/16/2416010/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). На много места вали дъжд и видимостта е намалена. Високите части на планината са в мъгла. Духа слаб вятър. Температурите са между 5 и 12 градуса. Няма регистрирани инциденти в планината. Информация за обстановката в планините може да намерите на . Телефоните на ПСС са: 02/ 9632000 и 088 1470.", "date": "2017.07.16", "title": "ПСС: Лоши са условията за туризъм в планините"}
{"url": "http://www.focus-news.net/news/2017/07/16/2416011/the-times-spored-filip-hamand-sluzhitelite-v-publichniya-sektor-poluchavat-tvarde-visoki-zaplati.html", "text": "Британският министър на финансите Филип Хамънд обяви, че служителите в публичния сектор получават прекалено високи заплати, пише вестник The Times. Той направи този коментар във връзка с зародилия се спор в  правителството относно мерките за икономии. \r\nПо време на заседание на кабинета във вторник Хамънд отказа да увеличи с 1% тавана на заплатите за държавните служители, тъй като според него те изкарват повече от тези в частния сектор и получават високи пенсии, осигурени от данъците на данъкоплатците. \r\n„Заплатите на служителите в публичния сектор са твърде високи, като се вземат предвид пенсиите“, подчерта Хамънд. След това той допълни, че машинистите имат „нелепо“ високи заплати.  Мария Динкова", "date": "2017.07.16", "title": "The Times: Според Филип Хамънд служителите в публичния сектор получават твърде високи заплати"}
{"url": "http://www.focus-news.net/news/2017/07/16/2416007/apa-za-denonoshtie-armeniya-e-narushila-primirieto-v-nagorni-karabah-obshto-127-pati.html", "text": "За денонощие въоръжените сили на Армения са нарушили режима на прекратяване на огъня в Нагорни Карабах общо 127 пъти, предава APA. \r\nТова беше съобщено в неделя от Министерството на отбраната на Азербайджан.  Мария Динкова", "date": "2017.07.16", "title": "APA: За денонощие Армения е нарушила примирието в Нагорни Карабах общо 127 пъти"}
{"url": "http://www.focus-news.net/news/2017/07/16/2416009/sofiya-vavedena-e-vremenna-organizatsiya-na-dvizhenieto-za-izgrazhdane-na-kanalizatsiya-po-bul-lazar-mihaylov.html", "text": "Въведена е временна организация на движението за изграждане на канализация по бул. „Лазар Михайлов”. Това съобщиха от пресцентъра на Столична община. От днес до 24.00 часа на 13 септември се забранява влизането на пътни превозни средства по източната половина от пътното платно на бул. „Лазар Михайлов”, между ул. „Руски войн” и ул. „Знание”. Движението ще се извършва в западната половина от пътното платно на булеварда, като същото се регулира с преносима светофарна уредба.", "date": "2017.07.16", "title": "София: Въведена е временна организация на движението за изграждане на канализация по бул. „Лазар Михайлов”"}
{"url": "http://www.focus-news.net/news/2017/07/16/2416012/blagoevgrad-ogranicheno-e-dvizhenieto-po-pat-i-1-blagoevgrad-kulata-v-rayona-na-sandanski-poradi-paten-intsident.html", "text": "Ограничено е движението по път I-1 (Е-79) Благоевград - Кулата в района на Сандански поради пътен инцидент. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "Благоевград: Ограничено е движението по път I-1 Благоевград - Кулата в района на Сандански поради пътен инцидент"}
{"url": "http://www.focus-news.net/news/2017/07/16/2416013/dobrich-unikalna-za-balgariya-i-evropa-zakrita-ledena-parzalka-s-olimpiyski-razmeri-be-otkrita-na-brega-na-cherno-more.html", "text": "Уникална за България и Европа закрита ледена пързалка с олимпийски размери бе открита с официална церемония в Кранево – на брега на Черно море, предаде репортер на Радио „Фокус” – Варна. На тържествената церемония присъства министърът на туризма Николина Ангелкова. Ледената пързалка, която е третата подобна в света - след тези в Сочи и Дубай, се намира в новия комплекс „Терма ЕКО”, част от който е и петзвезден хотел. В новата придобивка вече тренират състезатели от различни страни, които зарадваха със своите изпълнения присъстващите на церемонията. За обработката на леда е закупена ролба на стойност над 200 000 евро. Тя е предпочетена заради работата й на ток, което е възможно най-щадящо за околната среда и природата. Топлият въздух, който се отделя при работата на климатичната система на пързалката, се използва за подгряване на открития и закрит басейни с олимпийски размери, които също са част от спортния комплекс. Той включва още зала за художествени тренировки, терени за игра за различни спортове, както и специализиран фитнес център и отделение за рехабилитация на спортисти и гости. Част от петзвездния хотел, на чиято територия е уникалното спортно съоръжение, е обзаведен и оборудван за деца. Специално за подрастващите на място ще бъде осигурен и лекарски екип с 24-часов режим на работа.  \r\nИнвестицията е на стойност над 50 млн. евро, а инвеститорът преди дни дари на Община Балчик асфалтов път на стойност 400 000 евро. Туристическо-спортният комплекс осигурява трудова заетост на десетки българи. Собствениците обещават време, в което достъп до ледената пързалка ще имат освен състезатели и гости на петзвездния им хотел, и варненци, и добричлии. При наличие на интерес те биха могли да осигуряват и транспорт до пързалката. Амбицията им е туристическо-спортният комплекс да бъде полезен за обществото, като се превърне в място за отдих и спорт за представители на всички възрасти.\r\nМинистърът на туризма Николина Ангелкова заяви, че изградената материална база съчетава морски, балнео, СПА, конгресен, спортен и други видове туризъм и е нагледно доказателство за най-актуалните тенденции за устойчивото развитие на сектора, както и привличането на висока категория потребители. Министърът припомни, че тази мащабна инвестиция се осъществява след проучване на важни за входящия ни туризъм пазари: руски, скандинавски, австрийски, чешки и др. През последните години тези дестинации бележат значителни ръстове и интересът на потребителите към България от тях се засилва. Страната ни има потенциала да бъде сред топ дестинациите за СПА и балнео услуги в Европа благодарение на изобилието си от лечебни минерални източници. С огромното си богатство от близо 600 находища с 1 600 извора, медицинска кал, лековит торф и билки България заема втора позиция по тези природни ресурси след Исландия, допълни Николина Ангелкова.\r\nОбщият проект се осъществява в три етапа, като вторият, който приключва тази година, включва комфортна хотелска част, луксозни вили, водни съоръжения с минерална вода, заведения за развлечение и хранене, спортни площадки, басейн с олимпийски размери и закрита ледена пързалка с много високи стандарти. Първият петзвезден хотел в комплекса, който е пуснат през началния етап на инвестицията, спечели отличието на Българската хотелиерска и ресторантьорска асоциация за балнеохотел за 2014 година в своята категория, което е признание за високото качество на обслужването. Много перспективен е и третият етап на инвестицията, който ще стартира през 2018 година с изграждането на „ЕКО Терма спорт”. Той включва модерни корпуси за подготовка и възстановяване на отбори и други специализирани съоръжения за активен отдих, стана ясно на церемонията.\r\nМарияна ВАЛЕНТИНОВА", "date": "2017.07.16", "title": "Добрич: Уникална за България и Европа закрита ледена пързалка с олимпийски размери бе открита на брега на Черно море"}
{"url": "http://www.focus-news.net/news/2017/07/16/2416014/the-independent-britantsite-iskat-london-da-spre-da-prodava-orazhiya-na-sauditska-arabiya-pokazva-prouchvane.html", "text": "Великобритания трябва да спре да продава оръжия на Саудитска Арабия, която е обвинявана за смъртта на цивилни при гражданската война в Йемен, пише вестник The Independent. \r\nМнозинството от гражданите смятат, че не е правилно Лондон да доставя оръжия за милиарди паунди на кралството, показва проучване, подготвено от британския вестник. \r\nОсвен това повечето британци искат правителството да публикува доклад относно финансирания от Саудитска Арабия ислямистки екстремизъм в Обединеното кралство, дори това да навреди на отношенията с ключовия съюзник.\r\nПо-рано ООН обвини Рияд за това, че е бомбардирал болници, училища и сватби, опитвайки се да постигне победа над подкрепяните от Иран хути. \r\nСъщо така ООН обяви, че Йемен е в „хуманитарна катастрофа“, при която заради разрушените санитарни системи поне 300 хил. души са болни от холера. Мария Динкова", "date": "2017.07.16", "title": "The Independent: Британците искат Лондон да спре да продава оръжия на Саудитска арабия, показва проучване"}
{"url": "http://www.focus-news.net/news/2017/07/16/2416016/pazardzhik-v-mestnostta-rozovski-vriz-kray-bratsigovo-shte-se-provede-traditsionen-folkloren-sabor-izvesten-kato-denyat-na-yagodata.html", "text": "В местността Розовски вриз край Брацигово ще се проведе традиционен фолклорен събор, известен като „Денят на ягодата“, съобщиха за Радио „Фокус“ – Пазарджик организаторите на проявата.  По традиция всяка трета неделя на месец юли жителите на селото празнуват годишния си събор и Деня на ягодата. Във фолклорния събор ще вземат участие самодейни състави от цялата област Пазарджик. Финалното изпълнение, с което ще бъде и закрит тазгодишният фестивал, е поверено на ансамбъл „Мало Конаре“. Началото на събора в Розовски вриз е в 10.00 часа.\r\nТеодора ДИМИТРОВА", "date": "2017.07.16", "title": "Пазарджик: В местността Розовски вриз край Брацигово ще се проведе традиционен фолклорен събор, известен като „Денят на ягодата“"}
{"url": "http://www.focus-news.net/news/2017/07/16/2416000/gd-granichna-politsiya-po-2-km-opashki-ot-tovarni-avtomobili-sa-se-obrazuvali-na-gkpp-dunav-most-2-i-lesovo.html", "text": "На българо-турската граница на ГКПП „Капитан Андреево” има колона от товарни автомобили на вход в страната 1 км, а на ГКПП „Лесово” колоната е на изход от страната и е 2 км. Това съобщиха от пресцентъра на МВР. На българо-румънската граница на ГКПП „Дунав мост” – Видин има колона от товарни автомобили на вход в страната 2 км.\r\nНа границата ни със Сърбия, Македония и Гърция трафикът е нормален на всички ГКПП.\r\nПоради ниско ниво на р. Дунав фериботът Оряхово – Бекет ще работи само в светлата част от деня.", "date": "2017.07.16", "title": "ГД „Гранична полиция”: По 2 км опашки от товарни автомобили са се образували на ГКПП „Дунав мост” – 2 и „Лесово”"}
{"url": "http://www.focus-news.net/news/2017/07/16/2416017/blagoevgrad-7-dushi-sa-postradali-pri-katastrofa-mezhdu-dva-leki-avtomobila-na-glaven-pat-e-79-v-rayona-na-sandanski.html", "text": "Катастрофа между два леки автомобила е станала на главен път Е-79 Благоевград – Кулата в района на Сандански, има пострадали. Това съобщи за Радио „Фокус“ – Пирин дежурният служител в Областно пътно управление – Благоевград. Инцидентът е възникнал малко след 9.00 часа при „Мамин Кольо“. По първоначални данни ранените са около 7 души, като част от тях са транспортирани в болницата в Сандански, а други в Благоевград. За сега няма данни за починали. Движението по пътя, в района на инцидента е ограничено, тъй като се налага на място да пристигне екип на Регионална дирекция „Пожарна безопасност и защита на населението“ – Благоевград. \r\nЛивия НИНОВА", "date": "2017.07.16", "title": "Благоевград: 7 души са пострадали при катастрофа между два леки автомобила на главен път Е-79, в района на Сандански"}
{"url": "http://www.focus-news.net/news/2017/07/16/2416021/plovdiv-45-godishen-mazh-e-zaginal-pri-katastrofa-na-patya-banya-karlovo.html", "text": "45-годишен мъж е загинал при катастрофа на пътя Баня - Карлово. Това съобщиха за Радио „Фокус“ – Пловдив от пресцентъра на МВР. Сигналът за инцидента е подаден около 22:30 часа вчера. Лек автомобил с пловдивска регистрация, шофиран от 45-годишен правоспособен водач, се е движил по пътя от Баня към Карлово с несъобразена с пътните условия скорост. Автомобилът поднася, тъй като настилката е мокра и хлъзгава и се удря в крайпътно дърво. Шофьорът, който е пътувал сам, е загинал на място.\r\nМалко преди това друг автомобил е катастрофирал на пътя Карлово - Кърнаре, като причината отново е несъобразяването с пътните условия от страна на водача. Движението по пътната артерия е било преустановено за няколко часа. Според първоначалната информация, няма тежко пострадали.\r\nТони МИХАЙЛОВ", "date": "2017.07.16", "title": "Пловдив: 45-годишен мъж е загинал при катастрофа на пътя Баня - Карлово"}
{"url": "http://www.focus-news.net/news/2017/07/16/2416020/prof-donka-baykova-zagubata-na-vitamini-e-minimalna-kogato-freshat-e-pryasno-iztseden.html", "text": "Загубата на витамини е минимална, когато фрешът е прясно изцеден. Това каза проф. д-р Донка Байкова, специалист по хранене и диететика в интервю за Агенция „Фокус“ за приготвянето на зимнина и  полезността на фрешовете. „Понякога в забързаното ежедневие е добре да изпием един току-що приготвен фреш. Когато той престои на въздух, губи голяма част от витаминното съдържание”, отбеляза специалистът по хранене и диететика. По думите й при фреша се губят фибрите, които остават в остатъчната част на плода. „Това не е без значение за нас специалистите по хранене и диететика, защото те придават обем при консумация и забавят всмукването в кръвообращението на глюкозата и фруктозата от плодовете. Много по-забавен е отговорът на организма по отношение на секрецията на инсулин. Съответно не натоварваме инсуларния си апарат, не повишаваме нивата на кръвната захар\", посочи Байкова. Тя допълни, че фрешовете щадят организма по отношение на калориите, но отбеляза, че е много по-модерно плодовете да се консумират цели. \r\nДеница КИТАНОВА", "date": "2017.07.16", "title": "Проф. Донка Байкова: Загубата на витамини е минимална, когато фрешът е прясно изцеден"}
{"url": "http://www.focus-news.net/news/2017/07/16/2416023/pazardzhik-leka-katastrofa-zatrudnyava-dvizhenieto-po-patya-varvara-velingrad.html", "text": "Лека катастрофа затруднява движението по пътя Варвара – Велинград, предаде репортер на Радио „Фокус” – Пазарджик. В близост до жп прелеза след Варвара са се ударили два леки автомобила. Нанесени са само материални щети. На мястото все още няма полиция, която да регулира трафика. \r\nИнцидентът затруднява леко движението, тъй като е станал на завой. На места в дефилето има паднали камъни, които не затрудняват преминаването през участъка.\r\nВаня НИКОЛОВА", "date": "2017.07.16", "title": "Пазарджик: Лека катастрофа затруднява движението по пътя Варвара – Велинград"}
{"url": "http://www.focus-news.net/news/2017/07/16/2416022/vidin-tezhkotovaren-avtomobil-se-e-obarnal-na-glaven-pat-e-79-v-rayona-na-grad-dimovo-v-posoka-vidin.html", "text": "Тежкотоварен автомобил с полска регистрация се е обърнал на главен път E-79 в района на град Димово, в посока Видин, съобщи читател на Агенция „Фокус“. По думите му превозното средство затруднява движението в района и затова е препоръчително водачите да използват алтернативния маршурт през Монтана.", "date": "2017.07.16", "title": "Видин: Тежкотоварен автомобил се е обърнал на главен път E-79 в района на град Димово, в посока Видин"}
{"url": "http://www.focus-news.net/news/2017/07/16/2416015/blagoevgrad-okolo-60-dushi-sa-se-vklyuchili-v-protesta-sreshtu-dobiv-na-podzemni-bogatstva-v-selo-novo-leski.html", "text": "Жителите на хаджидимовското село Ново Лески протестираха срещу отдаване на концесия за 25 години за добив на подземни богатства върху площ от близо 160 декара. Това каза за Радио „Фокус“ – Пирин Десислава Йованович, представител на инициативния комитет, организирал протестните действия. „Около 60 души се събрахме, но времето беше много лошо – имаше дъжд, вятър, поради което се наложи да прекратим протеста, въпреки че беше обявен до 11.00 часа. Просто времето беше много лошо“, обясни Йованович. Тя посочи, че освен от село Ново Лески на протеста са присъствали и жители на село Мосомище, Община Гоце Делчев, както и жители на самия град Гоце Делчев. „Имаме подкрепа от много места, защото този проблем засяга целия регион, а не само селата, които се намират в непосредствена близост до нас“, подчерта Йованович. Проблемът с отдаването на концесията съществува от много време, като от 3 години жителите на село Ново Лески водят дела за нейното отпадане. „Самата процедура, която е дадена, има много пробиви и нередности. Тя е предоставена от правителството на Пламен Орешарски 5 дни преди оставката му. Последното решение на Върховния административен съд излезе в петък, като според него концесията трябва да бъде дадена“, заяви Йованович. Тя допълни, че хората в село Ново Лески и околните населени места вече не знаят какво да правят, защото не са им останали законови средства за борба с проблема и апелира към Министерски съвет да не подписва концесионния договор.\r\nЛивия НИНОВА", "date": "2017.07.16", "title": "Благоевград: Около 60 души са се включили в протеста срещу добив на подземни богатства в село Ново Лески"}
{"url": "http://www.focus-news.net/news/2017/07/16/2416026/the-sun-donald-tramp-nyama-da-poseti-velikobritaniya-predi-da-e-siguren-che-shte-poluchi-toplo-posreshtane.html", "text": "По време на личен разговор с британския премиер Тереза Мей американският президент Доналд Тръмп е предупредил, че няма да посети Великобритания, докато гражданите не започнат да го харесва, пише вестник The Sun. \r\nОсвен това Тръмп е настоял Мей „да оправи“ ситуацията, така че той да получи топло посрещане в Обединеното кралство. \r\nДва милиона души подписаха петиция, призоваваща визитата на Тръмп да бъде отменена.  Поради това по-рано беше съобщено, че неговото пристигане във Великобритания ще бъде отложено за следващата година. \r\n„Аз все още искам да дойда, но не бързам. Така че, ако може да оправиш нещата вместо мен, ще бъде много по-лесно. Когато знам, че ще получа по-добро посрещане, ще дойда. Но не и преди това“, са били думите на Тръмп, съобщи високопоставен дипломат.  Мария Динкова", "date": "2017.07.16", "title": "The Sun: Доналд Тръмп няма да посети Великобритания, преди да е сигурен, че ще получи топло посрещане"}
{"url": "http://www.focus-news.net/news/2017/07/16/2416003/reuters-opozitsiyata-vav-venetsuela-provezhda-neofitsialen-referendum-sreshtu-nikolas-maduro.html", "text": "В недeля опозицията във Венецуела ще проведе неофициален референдум, за да увеличи натиска върху президента на страната Николас Мадуро във връзка с неговия опит да консолидира властта си, предава Reuters. \r\nСимволичното гласуване, на което гражданите ще бъдат попитани дали искат предсрочни избори, има за цел да постави под въпрос легитимността на Мадуро на фона на задълбочаващата се икономическа криза и на антиправителствените протести, при които загинаха почти 100 души. \r\nГласуването ще започне в 7 ч. место време, като гражданите ще могат да подадат своя вот в около две хиляди центъра в цялата страна. Вероятно обаче референдумът няма да предизвика промяна на правителството или да разреши политическата безизходица. \r\nМадуро определи гласуването като незаконно и безсмислено. Същевременно той провежда своя кампания за официалните избори на 30 юли за нов парламент, който ще пренапише конституцията на страната и ще разпусне държавните институции.  Мария Динкова", "date": "2017.07.16", "title": "Reuters: Опозицията във Венецуела провежда неофициален референдум срещу Николас Мадуро"}
{"url": "http://www.focus-news.net/news/2017/07/16/2416025/prof-donka-baykova-solta-v-turshiite-ne-tryabva-da-bade-poveche-ot-2.html", "text": "Солта в туршиите не трябва да бъде повече от 2 %. Това каза проф. д-р Донка Байкова, специалист по хранене и диететика в интервю за Агенция „Фокус“ за приготвянето на зимнина и  полезността на фрешовете. „5-процентовия солеви разтвор влияе негативно на кръвното налягане заради високото съдържание на натрий“, коментира проф. Байкова. Според нея най-здравословната туршия и кисело зеле се приготвят с готварска сол и вода. „Разбира се, в някои от тези туршии се добавя и оцет. Би трябвало да знаем, че има много видове оцет, най-добре е той да бъде с органичен произход. Не е необходимо съдовете да бъдат големи, тъй като туршията или подложеният  на млечно-кисела ферментация зеленчук се развалят бързо“, коментира проф. Байкова. Тя обясни, че при приготвянето на туршии или кисело зеле могат се използват друг вид опаковки - пластмасови бидони. По думите й те трябва да бъдат за съхранение на храни. „Не всички пластмасови опаковки са безвредни. Техните мономери могат да минат в течната фаза на съхранявания продукт и да окажат негативно влияние върху здравето. В частност това са различни мономери от типа бисфеноли, които са объркващи хормоналния баланс на съвременния човек. Ето защо опаковките са важни“, посочи проф. Байкова. \r\nДеница КИТАНОВА", "date": "2017.07.16", "title": "Проф. Донка Байкова: Солта в туршиите не трябва да бъде повече от 2 %"}
{"url": "http://www.focus-news.net/news/2017/07/16/2416028/reuters-sledvashtata-sedmitsa-martin-shults-shte-se-sreshtne-s-emanyuel-makron-v-parizh.html", "text": "Лидерът на социалдемократите в Германия Мартин Шулц ще се срещне с френския президент Еманюел Макрон в четвъртък, съобщи говорителят на партията, предава Reuters. \r\nШулц да изнесе реч за бъдещето на Европа в Института по политически науки в Париж (Sciences Po), преди да бъде посрещнат от Макрон в Елисейския дворец.\r\nАдминистрацията на Макрон потвърди, че срещата е насрочена за 19 ч. (20 ч. българско време). \r\nОчаква се в неделя по време на пресконференция Шулц, който е бивш председател на Европейския парламент, да представи своите планове за засилване на Европейския съюз.  Мария Динкова", "date": "2017.07.16", "title": "Reuters: Следващата седмица Мартин Шулц ще се срещне с Еманюел Макрон в Париж"}
{"url": "http://www.focus-news.net/news/2017/07/16/2416030/chez-razpredelenie-podobryava-elektrozahranvaneto-s-43-proekta-prez-yuli-shte-investira-15-mln-lv-pri-usilenata-rabota-v-razgara-na-lyatoto.html", "text": "ЧЕЗ Разпределение стартира през юли 43 инвестиционни проекта, чрез които ще вложи над 1.5 млн. лева в електроразпределителната мрежа на Западна България. Това съобщиха от пресцентъра на компанията. Извън столицата ще бъдат инвестирани 1 млн. лева. Най-големият проект е реконструкция на над 2600 метра от въздушната мрежа ниско напрежение в с. Бели Осъм, община Троян. В нея ЧЕЗ влага 115 хил. лева. Компанията е заделила 104 хиляди лева за обновяване на мрежата ниско напрежение в с. Микрево, област Благоевград. В град Враца модернизацията на 1000 метра от въздушната мрежа ще струва 70 хиляди лева, а в област Перник за реконструкция и обновяване на мрежите ниско напрежение ще бъдат инвестирани общо 75 хиляди лева. \r\nВ  София започва изпълнението на проекти на обща стойност 504 хиляди лева. Най-големият ще бъде реконструкцията на  кабел средно напрежение в кв. „Хладилника“, район Лозенец. В него компанията ще вложи 84 хиляди лева, както и подмяната на обелени при кражба кабели средно напрежение по бул. „Владимир Вазов“, район Подуене. За тяхната подмяна ЧЕЗ е заделила 70 хил. лева.\r\nПрез юли на територията на област Монтана ЧЕЗ Разпределение стартира проекти на обща стойност 265 хиляди лева, в Плевенска област за 109 хиляди лева, в Ловешка област за 155 хиляди лева, за Благоевградска за 193 хиляди лева, а за Пернишка и Врачанска области са заделени съответно 119 и 91 хиляди лева. ЧЕЗ Разпределение планира рекорден обем средства в електроразпределителната мрежа на Западна България през 2017 г. - около 130 млн. лв.", "date": "2017.07.16", "title": "ЧЕЗ Разпределение подобрява електрозахранването с 43 проекта през юли, ще инвестира 1.5 млн. лв. при усилената работа в разгара на лятото"}
{"url": "http://www.focus-news.net/news/2017/07/16/2416031/ekatimerini-obshto-110-migranti-sa-bili-spaseni-kray-bregovete-na-gartsiya.html", "text": "В събота крайбрежната охрана на Гърция и „Фронтекс“ са спасили 110 мигранти без документи, след като тяхната лодка е имала проблеми край бреговете на Метони, в югозападната част на Пелопонес, пише вестник Ekathimerini. \r\nСпасителните плавателни средства са се отзовали след получаването на сигнал за помощ, тъй като двигателят на лодката е отказал. \r\nОт миналата година пътят към Италия, минаващ южно от Пелопонес, доби популярност сред трафикантите.  Мария Динкова", "date": "2017.07.16", "title": "Ekatimerini: Общо 110 мигранти са били спасени край бреговете на Гърция"}
{"url": "http://www.focus-news.net/news/2017/07/16/2416032/pazardzhik-osmi-mezhdunaroden-festival-za-mladi-izpalniteli-daga-nad-kleptuza-se-provezhda-vav-velingrad.html", "text": "Във Велинград се провежда Осми международен фестивал за млади изпълнители „Дъга над Клептуза”, каза за Радио „Фокус” – Пазарджик Катерина Мирчева, директор на Центъра за подкрепа на личностното развитие – ОДК – Велинград. „Фестивалът, който предоставя сцена на млади таланти, беше открит на 13 юли. Тази година участват над 120 деца от музикални и танцови школи от цялата страна, като има и две гостуващи деца от Италия. Конкурсната програма в последния, четвърти ден, ще започне в 11.00 часа с изпълнения на дуети и вокални групи. По същото време ще се изявят и танцови формации и солисти. Основната програма се провежда на сцената на читалище „Отец Паисий” във Велинград, а гала концертът на лауреатите е тази вечер от 20.00 часа на площад „Николай Гяуров”, обясни Мирчева. Ще бъде връчена награда Гранд при, парична награда, статуетки и купи като поощрителни награди за първо, второ и трето място. Организатори на фестивала „Дъга над Клептуза” са Община Велинград, ЦПЛР-ОДК Велинград, Детско-юношеска вокално-инструментална школа „Звънче” и вокална група „Караоке”.\r\nТеодора ДИМИТРОВА", "date": "2017.07.16", "title": "Пазарджик: Осми международен фестивал за млади изпълнители „Дъга над Клептуза” се провежда във Велинград"}
{"url": "http://www.focus-news.net/news/2017/07/16/2416027/haskovo-preustanoveno-e-propuskaneto-na-motorni-prevozni-sredstva-prez-gkpp-kapitan-andreevo.html", "text": "Преустановено е пропускането на моторни превозни средства през ГКПП „Капитан Андреево”. От ГД „Гранична полиция“ препоръчват леките и товарните автомобили да се насочват към ГКПП „Лесово”, съобщиха от пресцентъра на МВР. Към 08.30 часа днес от турска страна е преустановено пропускането през ГКПП „Капитан Андреево” поради технически проблем. От ГД „Гранична полиция” препоръчват леките и товарните автомобили да се насочват към ГКПП „Лесово”. Предприета е организация за своевременно информиране на шофьорите на МПС.", "date": "2017.07.16", "title": "Хасково: Преустановено е пропускането на моторни превозни средства през ГКПП „Капитан Андреево”"}
{"url": "http://www.focus-news.net/news/2017/07/16/2416033/ruse-tir-se-obarnal-na-kragovoto-krastovishte-pri-byala.html", "text": "ТИР се обърнал на кръговото кръстовище при Бяла. Това съобщиха за Агенция „Фокус“ от пресцентъра на МВР Вследствие на инцидента няма пострадали. Движението не е било ограничено. \r\nДеница КИТАНОВА", "date": "2017.07.16", "title": "Русе: ТИР се обърнал на кръговото кръстовище при Бяла"}
{"url": "http://www.focus-news.net/news/2017/07/16/2416029/blagoevgrad-edin-chovek-e-postradal-po-seriozno-pri-katastrofata-na-glaven-pat-e-79-v-rayona-na-sandanski.html", "text": "Един човек е пострадал по-сериозно при катастрофата на главен път Е-79, в района на Сандански. Това съобщиха за Радио „Фокус“ – Пирин от пресцентъра на МВР. Пътният инцидент е възникнал между три леки автомобила. Нанесени са сериозни щети по автомобилите. За кратко движението в района на пътнотранспортното произшествие бе ограничено, но вече е възстановено и се осъществява нормално. „Фокус“ припомня:\r\nИнцидентът възникна малко след 09.00 часа при „Мамин Кольо“. Първоначално бе съобщено, че катастрофата е между два леки автомобила, но по-късно бе уточнено, че участниците в пътнотранспортното произшествие са били три автомобила. \r\nЛивия НИНОВА", "date": "2017.07.16", "title": "Благоевград: Един човек е пострадал по-сериозно при катастрофата на главен път Е-79, в района на Сандански"}
{"url": "http://www.focus-news.net/news/2017/07/16/2415992/abc-news-redzhep-tayip-erdogan-otkri-pametnik-pochitasht-zhertvite-na-provaliliya-se-opit-za-prevrat.html", "text": "В Анкара турският президент Реджеп Тайип Ердоган откри паметник, почитащ паметта на 250-те души, убити миналата година, противопоставяйки се на опита за преврат, предава ABC News. \r\nПаметникът изобразява хора, стоящи върху четири наклонени колони, носещи луна и полумесец. Той е разположен срещу големия дворцов комплекс на Ердоган в Анкара. \r\nМонументът беше открит малко след изгрева в неделя. \r\nПо време на церемонията държавният глава заяви: „дори да сме погребали нашите мъченици в земята, те винаги ще живеят в нашите сърца. Участващите в заговора ще умират отново и отново всеки ден зад стените на затвора“.  Мария Динкова", "date": "2017.07.16", "title": "ABC News: Реджеп Тайип Ердоган откри паметник, почитащ жертвите на провалилия се опит за преврат"}
{"url": "http://www.focus-news.net/news/2017/07/16/2416034/afp-chetirima-dushi-sa-zaginali-a-drugi-shestima-sa-obyaveni-za-izcheznali-pri-navodneniyata-v-indiya.html", "text": "Четирима души са загинали, а други шестима са обявени за изчезнали вследствие на наводненията в западната част на Индия, съобщиха в неделя властите, предава AFP.  \r\nЖелезопътната мрежа и десетки магистрали в щата Гуджарат са наводнени, а електричеството в повече от 120 населени места е прекъснато. \r\n„От събота сутринта четирима души са загинали, отнесени от дъждовните води. Шестима други са изчезнали“, съобщиха местните власти, допълвайки, че Националните сили за реакция при бедствия продължават да издирват оцелели.  Мария Динкова", "date": "2017.07.16", "title": "AFP: Четирима души са загинали, а други шестима са обявени за изчезнали при наводненията в Индия"}
{"url": "http://www.focus-news.net/news/2017/07/16/2416036/blagoevgrad-ne-se-nalozhi-namesa-na-ekip-na-pozharnata-pri-katastrofata-v-rayona-na-sandanski.html", "text": "Не се наложи намеса на екип на Регионална дирекция „Пожарна безопасност и защита на населението“ – Благоевград при катастрофата на главен път Е-79, в района на Сандански. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. По думите му, след възникването на катастрофата към тях е бил подаден сигнал, че има нужда от екип, който да се отзове на място и това се е случило. Инж. Пармаков подчерта, че при пристигането на екипа на пожарната, в района на инцидента е било установено, че няма нужда от рязане на ламарини на автомобилите. „При катастрофата един човек е по-сериозно пострадал. До колкото знам е със счупен крак. В автомобилите е имало общо 7 пътници. Възможно е и сред тях да има ранени, но няма данни някой да е с много сериозни наранявания“, отбеляза инж. Пармаков.\r\nЛивия НИНОВА", "date": "2017.07.16", "title": "Благоевград: Не се наложи намеса на екип на пожарната при катастрофата в района на Сандански"}
{"url": "http://www.focus-news.net/news/2017/07/16/2416038/haskovo-vazstanoveno-e-propuskaneto-prez-gkpp-kapitan-andreevo.html", "text": "В 10.40 часа е възстановено  пропускането  през ГКПП \"Капитан Андреево\". Това съобщиха от пресцентъра на МВР.", "date": "2017.07.16", "title": "Хасково: Възстановено е пропускането през ГКПП \"Капитан Андреево\""}
{"url": "http://www.focus-news.net/news/2017/07/16/2416035/pazardzhik-zhitelite-na-obshtina-septemvri-shte-protestirat-otnovo-sreshtu-deystviyata-na-kmeta-marin-rachev.html", "text": "Жителите на община Септември отново ще протестират срещу действията на кмета Марин Рачев, каза за Радио „Фокус” – Пазарджик организаторът на протеста Николай Баташки. „Днес ще се съберем в 12.00 часа, за да „открием” символично недовършената детска площадка в село Варвара, която нарекохме „Рачевка”. С това действие искаме да обърнем внимание на едно от основните искания, които имаме, а именно – ревизията на обществените поръчки, реализирани по време на мандата на настоящия общински кмет. Ще настояваме да получим пълна информация за изпълнението на договора, който се финансира изцяло с публични средства и кои детски площадки на територията на общината са построени или предвидени за построяване”, обясни Баташки. Другите искания на Инициативния комитет също остават в сила. „Ние продължаваме да настояваме за пълна ревизия на всички обществени поръчки, да се даде отговор на въпроса защо над 99% от поръчките се печелят само от бившите фирми на Марин Рачев, които и сега се управляват от него неформално. Искаме да ни се отговори на въпросите защо има разходване на средства от общината по договори без обществени поръчки и на какъв принцип се раздават парите на отделните населени места”, каза още Николай Баташки.„Фокус” припомня: \r\nНа 9 юли протестиращите блокираха чрез постоянно преминаване по две пешеходни пътеки пътя Пазарджик – Велинград. Сред оповестените от тях искания е Сметната палата и Агенция „Държавна финансова инспекция“ да направят пълна ревизия на всички обществени поръчки, реализирани по времe на мандата на кмета Марин Рачев. Инициативният комитет „Да спасим Община Септември“ иска проверка и прозрачност на назначенията и уволненията на служители в общинските дружества, както и отмяна на решението на Общинския съвет за въвеждане на такса за пренос на кубичен метър минерална вода от 3.60 лева, която е най-висока в цялата страна.", "date": "2017.07.16", "title": "Пазарджик: Жителите на община Септември ще протестират отново срещу действията на кмета Марин Рачев"}
{"url": "http://www.focus-news.net/news/2017/07/16/2416024/ministar-ekaterina-zaharieva-evropredsedatelstvoto-ne-e-sgradi-a-poslaniya.html", "text": "Европредседателството не е сгради,то преди всичко е послания и уменията на България да постига баланс, съгласие, консенсус и солидарност между европейските държави. Това каза вицепремиерът и министър на външните работи Екатерина Захариева в предавенето „Събуди се“ по Нова телевизия По казуса с НДК и Мирослав Боршош, Захариева обясни, че след като се каже, че има натиск да се подписват договори, трябва да се каже от кого е осъществяван този натиск. „Като си казал „А“, кажи и „Б“, заяви министърът. По думите й  е важно да се установи дали е имало злоупотреби или не, защото това ще спре тази тема. По думите й още от преди казуса с НДК в публичното пространство се е говорело колко ще струва, какви мерки за сигурност ще се предприемат за българското председателство. „В същото  време нямаше толкова много дебат по целите, които си поставяме, по приоритета на председателството“, коментира Захариева. Министърът на външните работи увери българите, че  страната ни  почти изцяло е готова с програмата. „Разбира се, тя ще бъде финализирана в края на годината“, коментира тя и уточни, че това не е заради закъснение, а защото така вървят председателствата. Захариева посочи, че страната ни има целите и приоритетите, както и екипите за него.", "date": "2017.07.16", "title": "Министър Екатерина Захариева: Европредседателството не е сгради, а послания"}
{"url": "http://www.focus-news.net/news/2017/07/16/2416019/redzhep-tayip-erdogan-tvarde-mnogo-vragove-ochakvat-gibelta-na-turtsiya.html", "text": "По време на демонстрация по случай първата годишнина от опита за преврат в Анкара президентът на Турция Реджеп Тайип Ердоган заяви, че страната има много врагове, които очакват нейната гибел, предава РИА Новости. \r\n„Твърде много врагове очакват гибелта на Турция. Ако започна да ги изброявам, то това ще доведе до голяма криза с международен мащаб“, подчерта Ердоган.  Мария Динкова", "date": "2017.07.16", "title": "Реджеп Тайип Ердоган: Твърде много врагове очакват гибелта на Турция"}
{"url": "http://www.focus-news.net/news/2017/07/16/2416043/ibna-vaprosat-za-bezhantsite-shte-bade-obsaden-ot-saveta-po-vanshni-raboti-na-es.html", "text": "Съветът по външни работи на Европейския съюз, чийто председател е върховният представител на блока по въпросите на външните работи и политиката на сигурност Федерика Могерини ще започне в 10 ч. (11 ч. българско време) в Брюксел в понеделник, предава Independent Balkan News Agency. \r\nВъншните министри ще обсъдят приоритетите при прилагането на Глобалната стратегия на ЕС за предстоящата година. \r\nОсвен това ще бъде засегната темата за миграцията, като основният фокус ще бъде върху ситуацията в Средиземно море. В дискусиите ще се включи върховният комисар на ООН за бежанците Филипо Гранди и генералният директор на Международната организация по миграция (МОМ) Уилям Лейси Суинг. Мария Динкова", "date": "2017.07.16", "title": "IBNA: Въпросът за бежанците ще бъде обсъден от Съвета по външни работи на ЕС"}
{"url": "http://www.focus-news.net/news/2017/07/16/2416041/predsedatelyat-na-narodnoto-sabranie-dimitar-glavchev-shte-se-vklyuchi-v-yubileynoto-koloezdachno-sastezanie-za-kupa-vasil-levski.html", "text": "Председателят на Народното събрание Димитър Главчев ще се включи на 17 юли в юбилейното колоездачно състезание за Купа „Васил Левски” и ще връчи награди на победителите. Това съобщиха от пресцентъра на Народното събрание. Двудневната обиколка, посветена на 180-годишнината от рождението на Васил Левски, се провежда под почетния патронаж на председателя на парламента.\r\nДимитър Главчев ще участва в надпреварата между любителите-колоездачи от 15.30 часа в село Къкрина.\r\nВ 17.00 часа пред паметника на Васил Левски в Ловеч председателят на Народното събрание ще връчи наградите на победителите в категория „Мъже”.\r\nКолоездачното състезание за Купа „Васил Левски” се организира от областния управител на Ловеч в партньорство с Колоездачен клуб „Хемус” 1896” - Троян, Български колоездачен съюз, Общините Карлово, Троян и Ловеч.", "date": "2017.07.16", "title": "Председателят на Народното събрание Димитър Главчев ще се включи в юбилейното колоездачно състезание за Купа „Васил Левски”"}
{"url": "http://www.focus-news.net/news/2017/07/16/2416042/dots-d-r-krasimira-aleksandrova-teftercheto-na-vasil-levski-e-natsionalna-svetinya-i-otgovornost-koyato-tryabva-da-sahranim-za-pokoleniyata.html", "text": "16 юли е наситен с изключително богата програма в Националната библиотека. Кулминация на тази програма е оригиналът на Тефтерчето на Левски, което е изложено. Изнасяме го за четвърти пореден път, защото го възприемаме като национална светиня и отговорност, която трябва да съхраним за поколенията. Това каза директорът на Националната библиотека „Св. св. Кирил и Методий” доц. д-р Красимира Александрова на откриването на Деня на отворените врати по повод 180-годишнината от рождението на Апостола на свободата Васил Левски, предаде репортер на Агенция „Фокус“. „Само след 2 дни всички българи ще отбележим рождената дата на Васил Левски. Ден, който повечето от нас възприемаме като ден за размисъл, за равносметка“, посочи тя. „За да се случи днешният ден, екипът на Националната библиотека се срещна със съмишленици, които станаха наши приятели“, обясни Красимира Александрова. „В Националната библиотека днес има 7 събития под патронажа на президента Румен Радев“, каза още директорът на библиотеката.\r\nБиляна ИВАНОВА", "date": "2017.07.16", "title": "Доц. д-р Красимира Александрова: Тефтерчето на Васил Левски е национална светиня и отговорност, която трябва да съхраним за поколенията"}
{"url": "http://www.focus-news.net/news/2017/07/16/2416018/predsedatelyat-na-turskiya-parlament-nikoy-nyama-da-posmee-da-izvarshi-drug-prevrat-v-turtsiya.html", "text": "Турците отново излязоха по улиците, за да покажат на организацията „Фето“ и нейните чуждестранни поддръжници, че страната е неуязвима, заяви в събота председателят на турския парламент Исмаил Караман, предава Anadolu Agency . \r\nПо време на събитие в парламента по повод първата годишнина от неуспешния опит за преврат Караман заяви, че турският народ е победил „Фето“. \r\n„Никой няма да посмее да извърши друг преврат в Турция“, подчерта председателят на парламента. \r\n„Нашата страна не е разединена като Сирия и Ирак. Ние дължим това на нашите мъченици и ветерани“, допълни Караман.  Мария Динкова", "date": "2017.07.16", "title": "Председателят на турския парламент: Никой няма да посмее да извърши друг преврат в Турция"}
{"url": "http://www.focus-news.net/news/2017/07/16/2416045/the-times-of-israel-benyamin-netanyahu-zapochva-svoyata-petdnevna-vizita-v-evropa.html", "text": "В неделя министър-председателят на Израел Бенямин Нетаняху започна визитата си в Европа, по време на която ще се срещне с френския президент Еманюел Макрон и с премиера на Унгария Виктор Орбан, пише вестник The Times of Israel. \r\nНетаняху и неговата съпруга Сара излетяха в събота около полунощ за Париж, където днес ще присъстват на церемония по повод 75 г. от депортирането на френските евреи по време на Холокоста. \r\n„Ние засилваме нашите отношения със страните от петте континента: Азия, Африка, Австралия, Северна и Южна Америка. Но за нас също така е много важно да засилим връзките си с европейските държави“, коментира министър-председателя на борда на самолета. \r\nПо обед Нетаняху ще се срещне с Макрон в Елисейския дворец, като това е първата среща на двамата лидери. След това те ще дадат съвместна пресконференция. \r\nВ понеделник Нетаняху ще излети за Унгария. Това посещение също има историческо значение, тъй като е първата визита на израелски премиер от края на Комунизма. Разговорът между Нетаняху и Орбан е планиран за  вторник сутринта.  Мария Динкова", "date": "2017.07.16", "title": "The Times of Israel: Бенямин Нетаняху започва своята петдневна визита в Европа"}
{"url": "http://www.focus-news.net/news/2017/07/16/2416044/prof-donka-baykova-nay-razprostranen-metod-za-konservirane-prez-poslednite-godini-e-zamrazyavaneto.html", "text": "Най-разпространен метод за консервиране през последните години е замразяването. Това каза проф. д-р Донка Байкова, специалист по хранене и диететика в интервю за Агенция „Фокус“ за приготвянето на зимнина и полезността на фрешовете. По думите й има различни способи за консервиране на летните плодове и зеленчуци и приготвяне на зимнина. „В момента наистина има широка гама от сезонни плодове. Вече и слънчеви зеленчуци. Особено производителите на градински растителни продукти с удоволствие съхраняват част от продукцията си за по-студените месеци на годината, когато те няма да бъдат налични”, каза тя. Според нея най-здравословният  и  щадящ начин за запазване на ценните витамини и минерали, органични киселини и клетъчни сокове, е замразяването. Тя поясни, че преди замръзяването зеленчуците и плодовете трябва старателно да се подготвят, да се измият на течаща ода, след което да се подсушат и да се поставят в опаковки. „Вероятно това са полиетиленови пликчета или някакви други опаковки. Трябва да се съхраняват във фризера. Важна е, разбира се, предварителната подготовка, защото при минусовите температури бактериите не се унищожават, те само спират своето развитие. Особено препоръчително е зеленчуците да бъдат бланширани. По този начин повърхностната микрофлора се унищожава и замразените растителни храни стават много по-трайни“, коментира проф. Байкова. Тя посочи, че през последните години се връщаме към един забравен метод за консервиране – изсушаване. „Друг способ, който използва масово нашето население, особено живущите в селата, това е приготвянето на консерви. Било то плодове консерви под форма на компоти или зеленчукови консерви“, обясни специалистът по хранене и диететика. Тя обясни, че при тях е важно да се спазва определен термичен режим.\r\nДеница КИТАНОВА", "date": "2017.07.16", "title": "Проф. Донка Байкова: Най-разпространен метод за консервиране през последните години е замразяването"}
{"url": "http://www.focus-news.net/news/2017/07/16/2416047/blagoevgrad-prez-uchebnata-20162017-godina-broyat-na-detskite-gradini-v-oblastta-e-namalyal-s-14.html", "text": "През учебната 2016/2017 г. броят на детските градини в област Благоевград е 68 и намалява с 1.4% в сравнение с 2015/2016 учебна година. Това каза за Радио „Фокус“ – Пирин Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. „Броят на децата настанени в детските градини през учебната 2016/2017 година е 11 044, което е с 329 или 2.9% по-малко от броя им през предходната година. Момчетата са 5 749 или 52.1%, а момичетата съответно 5 295 (47.9%)“, каза още Илиева. Средният брой деца в една детска градина за областта е 162. „Средният брой деца, формиращи една група е 24, като в община Гоце Делчев този брой е най-висок за областта – 26. Най нисък среден брой деца в една група е в община Сатовча – 17 и в община Якоруда – 19“, посочи Илиева. \r\nПедагогическият персонал, зает в детските градини е 998, от които 934 са детски учители. В сравнение с предходната учебна година общият брой на педагогическия персонал намалява с 19 души или 1.9%. От целия персонал 23.8% е ангажиран в детските градини на община Благоевград.\r\nЛивия НИНОВА", "date": "2017.07.16", "title": "Благоевград: През учебната 2016/2017 година броят на детските градини в областта е намалял с 1.4%"}
{"url": "http://www.focus-news.net/news/2017/07/16/2416037/plovdiv-opredelen-e-obshtinskiyat-teren-na-koyto-da-bade-razkrita-priemna-na-mvr-asenovgrad-v-kvartal-loznitsa.html", "text": "Определен е общинският терен, на който да бъде разкрита приемна на МВР-Асеновград в квартал „Лозница”. Това каза за Радио „Фокус“ – Пловдив директорът на Областната дирекция на МВР-Пловдив старши комисар Атанас Илков. По думите му за разкриване на приемната Община Асеновград предоставя общински имот, като вече е ясно и неговото местоположение. „Кметът и заместник-кметът на Асеновград поеха ангажимент от петък да се започне работа по разчистването на мястото на площадката. От утре вече ще имаме яснота точно на каква конструкция да се спрем. Стремим се всичко да се случи в срок. Работи се усилено по този въпрос, предприети са необходимите мерки, като най-късно до месец вече трябва да има видими резултати“, коментира старши комисар Атанас Илков. Той подчерта, че служители на полицията и тази седмица продължават интензивните проверки по гражданската регистрация на жителите на кв. „Лозница“ в Асеновград и увери, че се предприемат мерки, ако има липсваща такава или заявена извън законовия административен ред.\r\nТони МИХАЙЛОВ", "date": "2017.07.16", "title": "Пловдив: Определен е общинският терен, на който да бъде разкрита приемна на МВР-Асеновград в квартал „Лозница”"}
{"url": "http://www.focus-news.net/news/2017/07/16/2416051/pochinala-e-maykata-na-prezidenta-rosen-plevneliev.html", "text": "Починала е майката на президента на България в периода 2012 - 2017 г. Росен Плевнелиев - Славка Плевнелиева, предаде Нова Телевизия.", "date": "2017.07.16", "title": "Починала е майката на президента Росен Плевнелиев"}
{"url": "http://www.focus-news.net/news/2017/07/16/2416040/desetki-grazhdani-sa-v-natsionalnata-biblioteka-sv-sv-kiril-i-metodiy-za-da-vidyat-originalnoto-tefterche-na-apostola-na-svobodata-vasil-levski.html", "text": "Десетки граждани присъстват на официалното откриване на Деня на отворените врати в Националната библиотека „Св. св. Кирил и Методий” по повод 180-годишнината от рождението на Апостола на свободата Васил Левски, предаде репортер на Агенция „Фокус“. В Централното фоайе на библиотеката гражданите имат възможност да видят оригиналното Тефтерче на Васил Левски. Освен оригиналът на Тефтерчето в Националната библиотека желаещите могат да се сдобият с обновеното му факсимилно издание с разчетен текст, а на интернет сайта на библиотеката и с негова дигитална версия. В библиотеката е и изложбата: „Да бъдем равнопоставени с другите европейски народи… Зависи от нашите собствени сили”, изготвена от Министерството на културата, Националната библиотека, Националния исторически музей, Националния военноисторически музей, СУ „Св. Климент Охридски” и Университета по библиотекознание и информационни технологии. В специални витрини са изложени книги за Апостола от фондовете на НБКМ, както и експозицията: „Посветен на Отечеството. 180 години от рождението на Васил Левски”.\r\nБиляна ИВАНОВА", "date": "2017.07.16", "title": "Десетки граждани са в Националната библиотека „Св. св. Кирил и Методий”, за да видят оригиналното Тефтерче на Апостола на свободата Васил Левски"}
{"url": "http://www.focus-news.net/news/2017/07/16/2416055/zoran-zaev-nikola-dimitrov-ministar-na-vanshnite-raboti-na-makedoniya-shte-gostuva-na-23-yuli-v-predavaneto-benovska-pita-po-kanal-3-i-radio-k2.html", "text": "Г-н Никола Димитров, министър на външните работи на Македония, който трябваше да участва днес в „Беновска пита“ по Канал 3 и Радио К2 ще гостува на 23 юли. Това каза министър-председателят на Македония Зоран Заев, съобщиха от екипа на предаването. \r\nОт посолството на Македония се извиниха, че Димитров има важна среща в Брюксел. Външният министър на Македония допълни: „Ще дадем интервю следващата неделя и се надявам да е заедно с колежката от българска страна Екатерина Захариева, за да говорим заедно за предстоящото подписване на Договора за приятелство, добросъседство и сътрудничество на знаковата дата 2 август - годишнина от Илинденско-Преображенското въстание“. \r\n„Предполагам, че г-жа Захариева ще приеме поканата, която веднага ще й предам“, коментира водещата на предаването Беновска.", "date": "2017.07.16", "title": "Зоран Заев: Никола Димитров, министър на външните работи на Македония, ще гостува на 23 юли в предаването „Беновска пита“ по Канал 3 и Радио К2"}
{"url": "http://www.focus-news.net/news/2017/07/16/2416053/haskovo-15-nelegalni-emigranti-sa-zadarzhani-v-rayona-na-gpu-svilengrad.html", "text": "Тази сутрин в 8.00 часа, от района на Свиленград  (до 311 –та гранична пирамида) на телефон 112 е подаден сигнал за опит за преминаване на държавната граница. Това съобщиха от пресцентъра на МВР. На място са изпратени гранични патрули, които установяват 15 нелегални мигранти на наша територия  - 7 деца, 4-ма мъже, 4 жени. Те заявили, че са граждани на Сирия. Образувано е досъдебно производство и продължава работата за изясняване на обстоятелствата по случая. Сигналът за преминаването на групата е подаден от народния представител от БСП Елена Йончева, която е била на мястото с бивш служител на МВР.", "date": "2017.07.16", "title": "Хасково: 15 нелегални емигранти са задържани в района на ГПУ-Свиленград"}
{"url": "http://www.focus-news.net/news/2017/07/16/2416054/deyvid-deyvis-velikobritaniya-nyama-da-ostane-pod-yurisdiktsiyata-na-sada-na-es.html", "text": "Британският министър по въпросите за Брекзит Дейвид Дейвис ще заяви тази седмица, че Обединеното кралство няма да приеме Съдът на Европейския съюз да разрешава правните спорове след Брекзит, пише вестник The Telegraph. От понеделник започва нов кръг от преговорите за излизането на Великобритания от блока.\r\nВъпреки надеждите на някои от членовете на Консервативната партия Дейвис се придържа към твърда позиция относно юрисдикцията на Съда на ЕС. \r\nПрез последните дни правителството беше подложено на натиск от страната на проевропейските депутати от торите и на политическите опоненти. \r\nСпоред премиера Тереза Мей Великобритания не трябва да участва в никакви институции на ЕС, които използват съда за арбитър. Такива са институциите, които регулират движението през граница на ядрените материали или фармацевтичните продукти . Мария Динкова", "date": "2017.07.16", "title": "Дейвид Дейвис: Великобритания няма да остане под юрисдикцията на Съда на ЕС"}
{"url": "http://www.focus-news.net/news/2017/07/16/2416046/prezidentat-rumen-radev-respektat-ot-smelostta-i-madrostta-na-levski-e-nepokolebim-i-nepodvlasten-na-vremeto.html", "text": "Респектът от смелостта и мъдростта на Левски е непоколебим и неподвластен на времето. Това се посочва в поздравителен адрес, изпратен от президента Румен Радев по повод Деня на отворените врати в Националната библиотека за 180-годишнината от рождението на Апостола на свободата Васил Левски и представянето на оригиналното му Тефтерче, предаде репортер на Агенция „Фокус“. „Най-съкровеното място и най-искрената обич и признателност към български национален герой са отредени за Апостола на свободата в сърцето и ума на всеки наш сънародник“, заявява президентът. „Образът на Дякона е израснал до най-харизматичния народен лидер, притежава силата на обединител на българската нация в години, разпрострени в три разнолики столетия“, пише Румен Радев. „Всеки ред и всяка дума от достигналите до нас писма и документи на Апостола са равносилни на светини, защото са съкровен знак на светлия ум, характер и мечти, които спасиха свободата на духа и постигнаха силата на държавността ни“, се посочва още в поздравителния адрес на държавния глава.\r\nБиляна ИВАНОВА", "date": "2017.07.16", "title": "Президентът Румен Радев: Респектът от смелостта и мъдростта на Левски е непоколебим и неподвластен на времето"}
{"url": "http://www.focus-news.net/news/2017/07/16/2416056/plovdiv-14-zhilishtni-i-7-stopanski-postroyki-v-kv-loznitsa-v-asenovgrad-sa-opisani-kato-nezakonno-postroeni-predstoi-premahvaneto-im.html", "text": "През последната седмица Общинската комисия по установяване на незаконното строителство в кв. „Лозница“ в Асеновград е съставила 16 констативни акта, в които е описала 14 жилищни и 7 стопански постройки, както и 4 навеса. Това съобщиха за Радио „Фокус“ – Пловдив от пресцентъра на Община Асеновград. Предстои премахването им. Незаконните постройки са с връчени с предписани мерки за доброволно премахване. След изтичане срока по законовата процедура ще последва издаване заповед на кмета на общината за премахването им. Предстои заповедта да се обяви на лицата, извършили незаконното застрояване, като отново им се дава правото в определен кратък срок доброволно да премахнат постройките. След прилагане на тези изрични законови процедурни срокове, Община Асеновград ще предприеме действия по премахването на незаконното застрояване.\r\nВъв връзка с поставените забранителни табели за каруци, с писмо на кметът на общината д-р Емил Караиванов до Районното управление на МВР - Асеновград се обръща внимание за необходимостта от предприемане на действия за контрол и санкциониране на нарушителите на тези забрани.\r\nТони МИХАЙЛОВ", "date": "2017.07.16", "title": "Пловдив: 14 жилищни и 7 стопански постройки в кв. „Лозница“ в Асеновград са описани като незаконно построени, предстои премахването им"}
{"url": "http://www.focus-news.net/news/2017/07/16/2416052/desetki-grazhdani-se-redyat-na-opashka-v-tsentralnoto-foaye-na-natsionalnata-biblioteka-za-da-vidyat-originala-na-teftercheto-na-vasil-levski.html", "text": "Десетки граждани се редят на опашка в Централното фоайе на Националната библиотека „Св. Св. Кирил и Методий“, за да видят оригинала на Тефтерчето на Апостола на свободата Васил Левски, предаде репортер на Агенция „Фокус“. Експонирането на Тефтерчето на Апостола е част от инициативите на Националната библиотека по повод 180-тата годишнина от рождението му. В рамките на Деня на отворените врати гражданите ще имат възможност да видят Тефтерчето до 14.00 часа. \r\nБиляна ИВАНОВА", "date": "2017.07.16", "title": "Десетки граждани се редят на опашка в Централното фоайе на Националната библиотека, за да видят оригинала на Тефтерчето на Васил Левски"}
{"url": "http://www.focus-news.net/news/2017/07/16/2416050/premierat-boyko-borisov-vseki-doseg-do-vasil-levski-e-stimul-da-badem-po-obedineni-i-vseotdayni-v-usiliyata-si-balgariya-da-varvi-napred.html", "text": "Всеки досег до Васил Левски е още един стимул да бъдем по-обединени, по-толерантни, по-всеотдайни в усилията си България да върви напред. Това се посочва в поздравителен адрес, изпратен от премиера Бойко Борисов по повод Деня на отворените врати в Националната библиотека за 180-годишнината от рождението на Апостола на свободата Васил Левски и представянето на оригиналното му Тефтерче, предаде репортер на Агенция „Фокус“. „Васил Левски остава символ на абсолютната безкористност и саможертва в името на свободата и за установяването на чиста и свята Република“, заявява премиерът. „Надявам се изложбите и електронното издание на Тефтерчето на Левски да приобщят повече хора към разбирането му, че нашето бъдеще е в нашите ръце“, пише Бойко Борисов. „Благодаря на всички присъстващи в Националната библиотека за засвидетелстваните уважение и почит към делото на Апостола“, се посочва още в поздравителния адрес на Бойко Борисов.\r\nБиляна ИВАНОВА", "date": "2017.07.16", "title": "Премиерът Бойко Борисов: Всеки досег до Васил Левски е стимул да бъдем по-обединени и всеотдайни в усилията си България да върви напред"}
{"url": "http://www.focus-news.net/news/2017/07/16/2416058/fox-news-izrael-otnovo-shte-otvori-za-poseshteniya-hramoviya-halm.html", "text": "В неделя Израел постепенно ще отвори Храмовия хълм в Ерусалим, след като предприе необичаен ход да го затвори след смъртоносното нападение там, предава FOX News. \r\nВ петък за първи път от десетилетия Израел затвори Храмовия хълм след нападението на трима палестинци, които откриха огън с автомати и убиха двама полицейски служители. \r\nМинистър-председателят Бенямин Нетаняху подчерта, че след консултации със силите за сигурност мястото ще бъда отворено отново в неделя следобед при повишени мерки за сигурност, които включат метални детектори при входовете и разполагането на допълнителни камери.  Мария Динкова", "date": "2017.07.16", "title": "FOX News: Израел отново ще отвори за посещения Храмовия хълм"}
{"url": "http://www.focus-news.net/news/2017/07/16/2416059/shumen-shofyorite-da-se-dvizhat-s-povisheno-vnimanie-po-pat-ii-73-shumen-karnobat-v-otsechkata-smyadovo-veselinovo-poradi-paten-intsident.html", "text": "Шофьорите да се движат с повишено внимание по път II-73 Шумен-Карнобат в отсечката Смядово-Веселиново поради пътнотранспортно произшествие, съобщиха от пресцентъра на Агенция \"Пътна инфраструктура\".", "date": "2017.07.16", "title": "Шумен: Шофьорите да се движат с повишено внимание по път II-73 Шумен-Карнобат в отсечката Смядово-Веселиново поради пътен инцидент"}
{"url": "http://www.focus-news.net/news/2017/07/16/2416060/sofiya-ogranicheno-e-dvizhenieto-po-patya-dupnitsa-samokov-v-rayona-na-klisura-poradi-paten-intsident.html", "text": "Ограничено е движението по път II-62 Дупница – Самоков в района на Клисура поради пътнотранспортно произшествие. Това съобщиха от пресцентъра на Агенция „Пътна инфраструктура”.\r\nОбходен маршрут: Дупница – София – Самоков.", "date": "2017.07.16", "title": "София: Ограничено е движението по пътя Дупница – Самоков в района на Клисура поради пътен инцидент"}
{"url": "http://www.focus-news.net/news/2017/07/16/2416062/pazardzhik-opasnost-ot-akvaplaning-ima-v-rayona-na-km-66-na-avtomagistrala-trakiya.html", "text": "Предвид очакваните интензивни валежи от дъжд и мократа настилка шофьорите, пътуващи по автомагистрала „Тракия“ в посока за София трябва да бъдат особено внимателни, преминавайки през района на 66-ти километър. Това съобщиха от Областната дирекция на МВР – Пазарджик. В този участък поради конструктивен проблем трасето задържа вода по време на валеж и при преминаване с висока скорост има реални предпоставки за пътни инциденти в резултат на аквапланинг. Затова и скоростта във въпросния участък е ограничена до 90 км/час. При шофиране с по-висока от тази скорост има реална опасност автомобилите буквално неконтролируемо да излетят от трасето в канавката, предупреждават от полицията.", "date": "2017.07.16", "title": "Пазарджик: Опасност от аквапланинг има в района на км 66 на автомагистрала „Тракия”"}
{"url": "http://www.focus-news.net/news/2017/07/16/2416063/sofiya-lek-avtomobil-e-katastrofiral-v-rayona-na-14-km-na-avtomagistrala-trakiya-v-posoka-stolitsata.html", "text": "Лек автомобил е катастрофирал в района на 14 км на автомагистрала „Тракия“, в посока София, предаде репортер на Агенция „Фокус“. Най-вероятно автомобилът е самокатастрофирал, ударил се е в магистралата и е излязъл извън пътното платно, като не затруднява движението в района. По протежението на „Тракия“ вали дъжд и пътните настилки са мокри и хлъзгави. \r\n„Фокус“ призовава водачите да се движат с повишено внимание и съобразена скорост.", "date": "2017.07.16", "title": "София: Лек автомобил е катастрофирал в района на 14 км на автомагистрала „Тракия“, в посока столицата"}
{"url": "http://www.focus-news.net/news/2017/07/16/2416065/sofiya-tir-se-e-obarnal-pri-selo-klisura-na-patya-dupnitsa-samokov-nyama-postradali.html", "text": "ТИР се е обърнал при село Клисура на пътя Дупница-Самоков, няма пострадали. Това съобщиха за Агенция „Фокус“ от пресцентъра на МВР. Движението временно се насочва по друго трасе до отстраняването на тежкотоварния автомобил. \r\nДеница КИТАНОВА", "date": "2017.07.16", "title": "София: ТИР се е обърнал при село Клисура на пътя Дупница-Самоков, няма пострадали"}
{"url": "http://www.focus-news.net/news/2017/07/16/2416064/shumen-tir-i-lek-avtomobil-sa-katastrofirali-na-patya-shumen-karnobat-nyama-postradali.html", "text": "ТИР и лек автомобил са катастрофирали на пътя Шумен-Карнобат, няма пострадали. Това съобщиха за Агенция „Фокус“ от ОДМВР – Шумен.  При катастрофата има само материални щети. Мястото на инцидента е почистено и обезопасено. Сигналът за пътнотранспортното произшествие е подаден в 7.00 часа тази сутрин.\r\nДеница КИТАНОВА", "date": "2017.07.16", "title": "Шумен: ТИР и лек автомобил са катастрофирали на пътя Шумен-Карнобат, няма пострадали"}
{"url": "http://www.focus-news.net/news/2017/07/16/2416066/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-yuli.html", "text": "„Софийска вода” временно ще прекъсне водоснабдяването в някои части на столицата на 17 юли, съобщиха от пресцентъра на дружеството. В понеделник във връзка с изпълнение на инвестиционен проект за реконструкция на уличен водопровод на ул. „Шандор Петьофи“ Център се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по ул. „Шандор Петьофи“ от бул. „Витоша“ до ул. „Цар Асен“;  по ул. „Удово“ от ул. „Шандор Петьофи“ до ул. „Доспат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Удово“ ъгъла с ул. „Шандор Петьофи“. След възстановяване на водоснабдяването е възможно временно повишаване  мътността на водата.\r\nВ понеделник във връзка с изпълнение на инвестиционен проект за реконструкция на уличен водопровод до ул. „Борова гора“ с. Пасарел се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по ул. „Вец Пасарел“ от №56 до №66. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Вец Пасарел“ бл. 3. След възстановяване на водоснабдяването е възможно временно повишаване  мътността на водата.\r\nВ понеделник във връзка с подмяна на сградно водопроводно отклонение на ул. „Цветан Радославов“ жк. „Гео Милев“ се налага спиране на водоподаването от 10.00  до 17:00 часа на клиентите на „Софийска вода”, живеещи в района на: ул. „Цветан Радославов“ №11, №13, №15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Алфред Нобел“ ъгъла с ул. „Цветан Радославов“.", "date": "2017.07.16", "title": "„Софийска вода” временно ще прекъсне водоснабдяването в някои части на столицата на 17 юли"}
{"url": "http://www.focus-news.net/news/2017/07/16/2416067/bsp-sofiya-organizira-diskusiya-za-predstoyashtite-promeni-v-zakona-za-ustroystvoto-i-zastroyavaneto-na-stolichna-obshtina.html", "text": "БСП – София организира дискусия, посветена на предстоящите промени в Закона за устройството и застрояването на Столична община, които ще бъдат представени от главния архитект на София Здравко Здравков. Това съобщиха от пресцентъра на Градския съвет на БСП - София.\r\nВ дискусията ще вземат участие представители на Съюза на архитектите в България, Камарата на архитектите, Камарата на строителите в България, НТС по строителство в България, Съюза на българските художници, Камарата на инженерите в инвестиционното проектиране и Камарата на енергийните одитори, както и общинските съветници на БСП в СОС, народни представители от БСП от София и от Комисията по регионална политика, благоустройство и местно самоуправление в Народното събрание.\r\nСъбитието ще се състои на 17 юли (понеделник), от 16.00 до 18.00 часа, в зала 1 на Централния дом на архитекта (ул. „Кракра“ №11).", "date": "2017.07.16", "title": "БСП – София организира дискусия за предстоящите промени в Закона за устройството и застрояването на Столична община"}
{"url": "http://www.focus-news.net/news/2017/07/16/2416069/blagoevgrad-shofyorite-da-se-dvizhat-s-povisheno-vnimanie-prez-kriviya-tunel-v-kresnenskoto-defile-poradi-namaleno-osvetlenie.html", "text": "Шофьорите да се движат с повишено внимание по път I-1 Симитли-Сандански през Кривия тунел в Кресненското дефиле, поради намалено осветление, вследствие на повреда в електрическото захранване. Това съобщиха от пресцентъра на Агенция \"Пътна инфраструктура\" (АПИ).", "date": "2017.07.16", "title": "Благоевград: Шофьорите да се движат с повишено внимание през Кривия тунел в Кресненското дефиле, поради намалено осветление"}
{"url": "http://www.focus-news.net/news/2017/07/16/2416068/pregled-na-mezhdunarodnite-novini-do-1300-chasa-agentsiya-fokus.html", "text": "*** В неделя Израел постепенно ще отвори Храмовия хълм в Ерусалим, след като предприе необичаен ход да го затвори след смъртоносното нападение там. \r\nВ петък за първи път от десетилетия Израел затвори Храмовия хълм след нападението на трима палестинци, които откриха огън с автомати и убиха двама полицейски служители. \r\nМинистър-председателят Бенямин Нетаняху подчерта, че след консултации със силите за сигурност мястото ще бъда отворено отново в неделя следобед при повишени мерки за сигурност, които включат метални детектори при входовете и разполагането на допълнителни камери.\r\n*** В неделя председателят на Европейската комисия Жан-Клод Юнкер призова Турция да се придържа към демократическите ценности, ако иска да се присъдени към Европейския съюз.\r\nЮнкер направи този коментар ден, след като турският президент Реджеп Тайип Ердоган изнесе реч пред парламента във връзка с отбелязването на една година от неуспешния опит за преврат. \r\n„Който иска да стане член на Европейския съюз, се присъединява към съюз на ценности“, написа Юнкер в статия за германския седмичник Bild Sonntag. \r\n„Европа продължава да протяга ръка“, но тя очаква „Турция също ясно да покаже своите европейски цветове и категорично да приеме основните европейски ценности“, допълни Юнкер.\r\n*** В неделя френският президент Еманюел Макрон и израелският министър-председател Бенямин Нетаняху присъстваха на церемония по повод 75 г. от депортирането на френските евреи по време на Холокоста.\r\nСамо за два дни, на 16 и 17 юли 1942г., френската полиция е арестувала 13  хил. евреи, включително хиляди деца. Те са били задържани в продължение на четири дни при ужасни условия, преди да бъдат депортирани в Аушвиц. По-малко от сто от арестуваните са оцелели след Холокоста.\r\n*** Във връзка с отбелязването на една година от опита за преврат в Турция генералният секретар на НАТО Йенс Столтенберг заяви, че всеки опит да се накърни демокрацията в някоя от държавите членки е „недопустим“.\r\nСтолтенберг похвали смелостта на турските граждани, които излязоха по улиците и „се противопоставиха на този ужасен акт, за да защитят легитимното правителство и демократичните институции“. \r\n„Все още помня шока, който почувствах, виждайки щетите, които бяха нанесени по сградата на парламента от бомбардировките на участвалите в заговора“, подчерта Столтенберг.\r\n*** Четирима души са загинали, а други шестима са обявени за изчезнали вследствие на наводненията в западната част на Индия, съобщиха в неделя властитe. \r\nЖелезопътната мрежа и десетки магистрали в щата Гуджарат са наводнени, а електричеството в повече от 120 населени места е прекъснато. \r\n„От събота сутринта четирима души са загинали, отнесени от дъждовните води. Шестима други са изчезнали“, съобщиха местните власти, допълвайки, че Националните сили за реакция при бедствия продължават да издирват оцелели.\r\n*** Великобритания трябва да спре да продава оръжия на Саудитска Арабия, която е обвинявана за смъртта на цивилни при гражданската война в Йемен. \r\nМнозинството от гражданите смятат, че не е правилно Лондон да доставя оръжия за милиарди паунди на кралството, показва проучване, подготвено от британския вестник. \r\nОсвен това повечето британци искат правителството да публикува доклад относно финансирания от Саудитска Арабия ислямистки екстремизъм в Обединеното кралство, дори това да навреди на отношенията с ключовия съюзник.\r\nПо-рано ООН обвини Рияд за това, че е бомбардирал болници, училища и сватби, опитвайки се да постигне победа над подкрепяните от Иран хути. \r\nСъщо така ООН обяви, че Йемен е в „хуманитарна катастрофа“, при която заради разрушените санитарни системи поне 300 хил. души са болни от холера.\r\n*** В събота вечерта два немски изтребителя са ескортирали пътнически самолет на „Кориън Еър“, след като радиовръзката е прекъснала. Все още не е ясно каква е била причината за загубения контакт с контрола на въздушното движение.\r\nПътническият самолет е бил ескортиран от изтребителите до летището в Щутгарт, където е извършил аварийно кацане. \r\nГоворителят на летището отбеляза, че самолетът е пътувал от Сеул до Цюрих и ще остане в Германия, докато инженерите извършват проверка за технически проблеми. \r\nТова е вторият подобен инцидент през последните дни. В петък два германски изтребителя съпроводиха египетски пътнически самолет, който също изгуби връзката с въздушния контрол в граничния регион между провинциите Хесен и Бавария. Тъй като впоследствие връзката беше възстановена самолетът не извърши аварийно кацане.\r\n***Западът и Русия се надпреварват да получат контрол над газовите коридори през Балканите, като и двете страни преследват своите геополитически цели в нестабилния регион.\r\nМосква понесе няколко удара на Балканите. Черна гора се присъедини към НАТО, докато новото социалдемократическо правителство на Македония изглежда се дистанцира от предишните си проруски позиции. \r\nНо докато Западът може да предложи на балканските държави възможността за членство в Европейския съюз или местни инвестиции, Русия може да играе с картата за енергетиката. \r\nЕдна четвърт от енергийната консумация на ЕС е от газ, а през 2016 г. руският „Газпром“ е осигурявал една трета от газа в Европа. \r\nИ изглежда, че на Балканите зависимостта от газ само ще увеличава, след като въглищни електроцентрали са затваряни под натиска на блока. \r\nХърватия вече е член на ЕС, но другите страни от Западните Балкани: Албания, Босна и Херцеговина, Македония, Косово, Черна гора и Сърбия, се намират на различни етапи по своя път за присъединяване към блока. \r\n„В Сърбия, България и Македония Русия се опитва да превърне зависимостта от газовите доставки в политическа зависимост и да попречи на тяхната интеграция със Запада“, смята Тимъти Лес, ръководител на консултантска агенция за политически риск „Нова Европа“. \r\nНо към момента поне руското влияние в енергийния сектор на Балканите е ограничено заради липсата на инфраструктура. Без газопроводите тя не може да снабдява повечето от страните в региона, обяснява Лес. И при тази ситуация Западът се надява, че ще успее да спечели предимство пред Москва като подкрепи конкурентни проекти.", "date": "2017.07.16", "title": "Преглед на международните новини до 13.00 часа /Агенция “Фокус“/"}
{"url": "http://www.focus-news.net/news/2017/07/16/2416070/the-guardian-sporovete-v-britanskiya-kabinet-i-nerealistichnite-ochakvani-zaplashvat-gladkoto-protichane-na-brekzit.html", "text": "Бившият държавен служител  Гас О‘донъл предупреди британския премиер Тереза Мей, че споровете в кабинета, нереалистичните очаквани и претоварената администрация поставят под риск гладкото протичане на Брекзита, пише The Guardian. \r\nМей е изправена пред нови призиви за компромиси. В навечерието преди следващия кръг от преговори за Брекзит, министър-председателят е под голям натиск да покаже желание да промени някои ключови аспекти от плана за напускане на блока. \r\n„ЕС има ясни насоки за преговорите, докато изглежда, че министрите в кабинета все още не са приключили с преговарянето помежду си“, подчерта О‘донъл. Мария Динкова", "date": "2017.07.16", "title": "The Guardian: Споровете в британския кабинет и нереалистичните очаквани заплашват гладкото протичане на Брекзит"}
{"url": "http://www.focus-news.net/news/2017/07/16/2416061/france-24-emanyuel-makron-i-benyamin-netanyahu-prisastvaha-na-tseremoniya-po-povod-75-g-ot-deportiraneto-na-frenskite-evrei-po-vreme-na-holokosta.html", "text": "В неделя френският президент Еманюел Макрон и израелският министър-председател Бенямин Нетаняху присъстваха на церемония по повод 75 г. от депортирането на френските евреи по време на Холокоста, предава France 24.\r\nСамо за два дни, на 16 и 17 юли 1942г., френската полиция е арестувала 13  хил. евреи, включително хиляди деца. Те са били задържани в продължение на четири дни при ужасни условия, преди да бъдат депортирани в Аушвиц. По-малко от сто от арестуваните са оцелели след Холокоста. Мария Динкова", "date": "2017.07.16", "title": "France 24: Еманюел Макрон и Бенямин Нетаняху присъстваха на церемония по повод 75 г. от депортирането на френските евреи по време на Холокоста"}
{"url": "http://www.focus-news.net/news/2017/07/16/2416057/ruse-pochinalo-e-18-godishnoto-momche-ot-grad-byala-koeto-postrada-sled-sprechkvane-pred-diskoteka-minalata-sedmitsa.html", "text": "Починало е 18-годишното момче от град Бяла, което пострада след спречкване пред дискотека миналата седмица, предаде БНР. Кметът на Бяла Димитър Славов обяви двудневен траур в общината. „Фокус“ припомня:\r\nНа 8 юли в 6.30 часа сутринта е подаден сигнал за спречкване пред заведение в Бяла, в което са участвали група роми. В конфликта е пострадал 18-годишен младеж. Той бе откаран в Университетската болница в Русе в кома и с опасност за живота. По случая бе задържан 31-годишен мъж, заподозрян в нападение. Образувано е досъдебно производство, работата по което продължава под наблюдението на прокуратурата. Ден след спречкването около 300 граждани призоваха за спиране на агресията на мирен протест в Бяла. Всички протестиращи изразиха своята съпричастност към пострадалия младеж.", "date": "2017.07.16", "title": "Русе: Починало е 18-годишното момче от град Бяла, което пострада след спречкване пред дискотека миналата седмица"}
{"url": "http://www.focus-news.net/news/2017/07/16/2416048/zhan-klod-yunker-turtsiya-tryabva-da-se-pridarzha-kam-demokraticheskite-tsennosti.html", "text": "В неделя председателят на Европейската комисия Жан-Клод Юнкер призова Турция да се придържа към демократическите ценности, ако иска да се присъдени към Европейския съюз, предава AFP.\r\nЮнкер направи този коментар ден, след като турският президент Реджеп Тайип Ердоган изнесе реч пред парламента във връзка с отбелязването на една година от неуспешния опит за преврат. \r\n„Който иска да стане член на Европейския съюз, се присъединява към съюз на ценности“, написа Юнкер в статия за германския седмичник Bild Sonntag. \r\n„Европа продължава да протяга ръка“, но тя очаква „Турция също ясно да покаже своите европейски цветове и категорично да приеме основните европейски ценности“, допълни Юнкер. Мария Динкова", "date": "2017.07.16", "title": "Жан-Клод Юнкер: Турция трябва да се придържа към демократическите ценности"}
{"url": "http://www.focus-news.net/news/2017/07/16/2416072/sofiya-vazstanoveno-e-dvizhenieto-po-patya-dupnitsa-samokov-v-rayona-na-klisura.html", "text": "Възстановено е движението по път II-62 Дупница – Самоков в района на Клисура. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътен инцидент с тежкотоварен автомобил.", "date": "2017.07.16", "title": "София: Възстановено е движението по пътя Дупница – Самоков в района на Клисура"}
{"url": "http://www.focus-news.net/news/2017/07/16/2416074/afp-v-iran-amerikanski-grazhdanin-e-obvinen-v-infiltrirane-i-e-osaden-na-10-g-zatvor.html", "text": "В Иран американски гражданин е бил обвинен в „инфилтриране“ е бил осъден на 10 г. затвор, предава AFP. \r\n„Той е бил идентифициран и арестуван от разузнавателните служби. Съдът го е осъдил на 10 г.“, съобщиха в неделя иранските власти, допълвайки, че американският гражданин е обжалвал присъдата. Мария Динкова", "date": "2017.07.16", "title": "AFP: В Иран американски гражданин е обвинен в „инфилтриране“ и е осъден на 10 г. затвор"}
{"url": "http://www.focus-news.net/news/2017/07/16/2416075/smolyan-dvizhenieto-po-patya-dospat-borino-v-selo-borino-se-osashtestvyava-v-edna-lenta-poradi-propadane-na-chast-ot-podporna-stena.html", "text": "Движението по път lll-197 Доспат – Борино в село Борино се осъществява в една лента поради пропадане на част от подпорна стена. Това съобщиха от пресцентъра на Агенция „Пътна инфраструктура”. Участъкът е сигнализиран с пътни знаци.", "date": "2017.07.16", "title": "Смолян: Движението по пътя Доспат – Борино в село Борино се осъществява в една лента поради пропадане на част от подпорна стена"}
{"url": "http://www.focus-news.net/news/2017/07/16/2416076/abc-news-obshto-16-dushi-sa-zaginali-a-27-dushi-sa-raneni-pri-paten-intsident-v-kashmir.html", "text": "В неделя 16 поклонници са загинали, а десетки други са били ранени, след като автобус е паднал в пропаст с дълбочина 45 метра в индийската част на Кашмир, предава ABC News. \r\nПричината за инцидента все още не е ясна. \r\nОт полицията уточниха, че общо 27 души са пострадали,  19 от които са в критично състояние. \r\nВластите допълниха, че в  района е валял дъжд и заради това пътят е бил хлъзгав.  Мария Динкова", "date": "2017.07.16", "title": "ABC News: Общо 16 души са загинали, а 27 души са ранени при пътен инцидент в Кашмир"}
{"url": "http://www.focus-news.net/news/2017/07/16/2416073/angela-merkel-brekzit-i-frenskite-izbori-promeniha-moyata-pozitsiya-za-evropa.html", "text": "Германският канцлер Ангела Меркел заяви в събота, че решението на Великобритания да напусне Европейския съюз и избирането на Еманюел Макрон за президент на Франция са променили нейната позиция относно блока, предава Reuters. \r\nМеркел определи членството на Германия в ЕС като една от нейните най-силни страни. \r\n„За много хора, включително за мен, нещо се промени, когато видях британците да напускат, когато бяхме притеснени за резултата от изборите във Франция и Нидерландия“, подчерта Меркел. Тя допълни, че си струва да се бори за по-силна Европа.   Мария Динкова", "date": "2017.07.16", "title": "Ангела Меркел: Брекзит и френските избори промениха моята позиция за Европа"}
{"url": "http://www.focus-news.net/news/2017/07/16/2416078/plovdiv-avariya-na-glaven-vodoprovod-zatrudnyava-dvizhenieto-po-bul-tsar-boris-iii-obedinitel.html", "text": "Авария на главен водопровод затруднява движението по бул. „Цар Борис III Обединител“ в Пловдив. Това съобщиха за Радио „Фокус“ – Пловдив от водоснабдителното дружество. Точното място на аварията е кръстовището на бул. „Христо Ботев“ с бул. „Цар Борис III Обединител“. Без вода са жителите в района на аварията, в това число домакинствата по голяма част от двата булеварда, също и по ул. „Авксентий Велешки“. Движението към момента е затруднено и се пренасочва по обходни маршрути.  \r\nОт водоснабдителното дружество не се ангажират с краен срок за отстраняване на аварията.\r\nТони МИХАЙЛОВ", "date": "2017.07.16", "title": "Пловдив: Авария на главен водопровод затруднява движението по бул. „Цар Борис III Обединител“"}
{"url": "http://www.focus-news.net/news/2017/07/16/2416039/daily-sabah-yens-stoltenberg-pohvali-smelostta-na-turskiya-narod-proyavena-po-vreme-na-opita-za-prevrat.html", "text": "Във връзка с отбелязването на една година от опита за преврат в Турция генералният секретар на НАТО Йенс Столтенберг заяви, че всеки опит да се накърни демокрацията в някоя от държавите членки е „недопустим“, пише вестник Daily Sabah. \r\nСтолтенберг похвали смелостта на турските граждани, които излязоха по улиците и „се противопоставиха на този ужасен акт, за да защитят легитимното правителство и демократичните институции“. \r\n„Все още помня шока, който почувствах, виждайки щетите, които бяха нанесени по сградата на парламента от бомбардировките на участвалите в заговора“, подчерта Столтенберг.  Мария Динкова", "date": "2017.07.16", "title": "Daily Sabah: Йенс Столтенберг похвали смелостта на турския народ, проявена по време на опита за преврат"}
{"url": "http://www.focus-news.net/news/2017/07/16/2416080/ria-novosti-turski-samolet-e-izvarshil-avariyno-katsane-v-kayro-sled-kato-edin-ot-patnitsite-e-pretarpyal-insult.html", "text": "Самолет на авиокомпания „Търкиш еърлайнс“ извърши аварийно кацане на летището в Кайро, след като един от пътниците е имал сърдечен пристъп, предава РИА Новости, позовавайки се на телевизионния канал Al Arabiya.\r\nПо време на полета екипажът е уведомил пилота за критичното състояние на жената, след което капитанът се е свързал с представителите на летището в египетската столица и е извършил аварийно кацане. \r\nПо-късно стана ясно, че жената е претърпяла инсулт, а сега е настанена в местна болница. Мария Динкова", "date": "2017.07.16", "title": "РИА Новости: Турски самолет е извършил аварийно кацане в Кайро, след като един от пътниците е претърпял инсулт"}
{"url": "http://www.focus-news.net/news/2017/07/16/2416077/varna-29-signala-sa-postapili-na-zeleniya-telefon-na-ekoinspektsiyata-prez-yuni.html", "text": "29 сигнала са постъпили на „зеления” телефон на екоинспекцията във Варна през юни. Това съобщиха за Радио „Фокус“ – Варна от Регионалната инспекция по околна среда и водите – Варна. 7 от постъпилите сигнали са основателни, 7 – неоснователни, а 9 са препратени по компетентност. Част от сигналите са свързани с открити мъртви делфини по плажовете в региона. Сред основателните сигнали са тези за открити мъртви делфини на плаж в к.к. „Златни пясъци“, на плажа на „Кални бани“ във Варна, на плажа на рибарите в кв. „Аспарухово“, както и до Южен плаж. \r\nЕкспертите са реагирали и на сигнал за бедстваща кукумявка в кв. „Галата“ във Варна. Птицата е в добро състояние и е пусната в подходящ за вида район.\r\nМарияна ВАЛЕНТИНОВА", "date": "2017.07.16", "title": "Варна: 29 сигнала са постъпили на „зеления” телефон на екоинспекцията през юни"}
{"url": "http://www.focus-news.net/news/2017/07/16/2416082/kyodo-podkrepata-za-kabineta-na-shindzo-abe-e-dostignala-nay-niskite-si-niva.html", "text": "Подкрепата за министър-председателя на Япония Шиндзо Абе е паднала с 9,1 процента от юни насам, достигайки до 35,8%, предава Kyodo. Това са най-ниските нива на одобрение за правителството, след като премиерът започна своя втори мандат. \r\nПубликуваното в неделя проучване, показва, че 73,1% от запитаните смятат, че отказът на Абе да смени министъра на отбраната Томоми Инада на фона на съмненията относно нейната компетентност, е неприемлив.  \r\nСпоред изследването 57% от гражданите нямат положителни очаквания във връзка с предстоящите през август промени в състава на кабинета. Мария Динкова", "date": "2017.07.16", "title": "Kyodo: Подкрепата за кабинета на Шиндзо Абе е достигнала най-ниските си нива"}
{"url": "http://www.focus-news.net/news/2017/07/16/2416083/sofiya-ogranicheno-e-dvizhenieto-pri-km-44-46-na-am-trakiya-v-posoka-sofiya-poradi-ptp.html", "text": "Ограничено е движението при км 44-46 на АМ \"Тракия\" в посока София поради ПТП. Това съобщиха от пресцентъра на Агенция \"Пътна инфраструктура\". Обходен маршрут: по път I-8 Ихтиман-София.", "date": "2017.07.16", "title": "София: Ограничено е движението при км 44-46 на АМ \"Тракия\" в посока София поради ПТП"}
{"url": "http://www.focus-news.net/news/2017/07/16/2416084/dobrich-dvizhenieto-po-mosta-pri-km-5-na-pat-iii-902-obrochishte-kichevo-se-izvarshva-v-edna-lenta-poradi-paten-intsident.html", "text": "Движението по моста при км 5 на път III-902 Оброчище – Кичево се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.07.16", "title": "Добрич: Движението по моста при км 5 на път III-902 Оброчище – Кичево се извършва в една лента поради пътен инцидент"}
{"url": "http://www.focus-news.net/news/2017/07/16/2416085/iliana-benovska-g-n-borisov-izpuskate-vlaka-ne-za-bryuksel-a-za-stara-zagora-sazdayte-natsionalna-doktrina-za-da-ne-mozhe-nikoy-politik-da-otnema-pravoto-ni-da-zhiveem-obichame-i-mechtaem.html", "text": "Г-н Борисов, изпускате  влака не за Брюксел, а за Стара Загора – създайте Национална доктрина, за да не може никой политик да отнема  правото  ни да живеем, обичаме и мечтаем! Това се посочва в коментар на журналиста Илиана Беновска, водещ на предаването „Беновска пита” по Канал 3 и К2, съобщиха от екипа на предаването. Целият коментар на водещата е следният:\r\n180 години от рождението на Апостола. Нов паметник на Васил Левски. Националната библиотека ще покаже тефтерчето на Левски. Всякакви субекти ще се упражняват да цитират поемата на Иван Вазов за Левски, например: „…а той, беден, гол, бос, лишен от имотът, за да е полезен дал си бе живота.“ И всяко чудо – за 3 дни…\r\nЕздачката на БСП Корнелия Нинова и патриотът, /който или блъска баби по границата, или аплодира баби на кючек/ Валери Симеонов се замерят не с ябълки, а с мръсно бельо – преструвайки се, че спорят за политики. Марешки го проверяват за изнудване. Боршош ще бъде разпитван за парите на НДК. Фен ли сте им ?!\r\nРазглобихте „Фалкона“ и себе си  от пътувания, г-н Борисов –  Франция, Германия, Турция, Брюксел, Триест, Солун, Бургас, Стара Загора. Приехте в България и се срещнахте по света с държавни глави и политици. Ангажирахте се да подпишете Договора за приятелство с Македония. Теглите каруцата на България  по пътя на обединител на Балканите и гарант за сигурността и стабилността в раздирания от политически и икономически кризи Балкански полуостров. Опитвате да сте топлата връзка Турция - Европа.\r\nИ през това време някой измисли да не се плаща за прослужени години… Меко казано, национално, социално и емоционално неграмотно решение. Какво казват теоретиците:\r\nПърво: Трябва да обичаш онова, което работиш, за да постигаш успешни резултати, но и ти да си удовлетворен. \r\nВторо: Политиката не се прави „СРЕЩУ“, А „ЗА“ ХОРАТА, КОИТО СА ВИ ИЗБРАЛИ, ПОЛИТИЦИ! \r\nТрето: Хората работят за идеи, но и за пари. ПРОСТО, защото им искат пари, а не идеи на килограм, за да нахранят децата си с МЕСО или да ги обуят с ОБУВКИ, или ДА ГИ ИЗУЧАТ, или ИЗЛЕКУВАТ.\r\nСамо, че минималната пенсия от 180 лева означава, че човек има 6 лева на ден?! Ние с Вас, с  6 лева можем ли да се храним, обличаме, лекуваме, да си платим, ток, вода, да си купим шоколад, да попътуваме, да се повеселим?! Върнете на пенсионерите, които са били - а някои и в момента още са - устоите в медицината,  образованието, градежа в обществото, правото  да живеят, обичат и мечтаят в края на живота им! Дайте основание  и на младите, че трябва да останат В и да работят ЗА България, а не да бягат по света!\r\nТа, г-н Борисов, ако сте политикЪТ, който ще надмине по дълголетие в политика Стамболов и Живков, вземете се в ръце. За да знаем защо сме Ваши поданици. И дали се грижите за нас.  Г-н Борисов, изпускате  влака не за Брюксел, а за Стара Загора – създайте Национална доктрина с ясно разписани национални приоритети и национални ценности, за да не може никой политик да отнема  правото  ни да живеем, обичаме и мечтаем!\r\nАз съм Беновска. И питам.", "date": "2017.07.16", "title": "Илиана Беновска: Г-н Борисов, изпускате  влака не за Брюксел, а за Стара Загора – създайте Национална доктрина, за да не може никой политик да отнема  правото  ни да живеем, обичаме и мечтаем!"}
{"url": "http://www.focus-news.net/news/2017/07/16/2416088/pazardzhik-nad-150-dushi-se-vklyuchiha-vav-vtoriya-protest-sreshtu-kmeta-na-obshtina-septemvri-marin-rachev.html", "text": "Над 150 души се включиха във втория протест срещу кмета на Община Септември Марин Рачев, който се проведе в село Варвара, каза за Радио „Фокус” – Пазарджик организаторът на протеста Николай Баташки. Той уточни, че недоволните са се събрали на мястото, на което е трябвало да бъде изградена детска площадка в селото и символично са погребали незавършения обект. „Протестът протече спокойно, без да блокираме движението по улиците или по пътя за Велинград, като нямаше никакви проблеми от страна на полицията. Казах пред присъстващите, че според обществената поръчка за село Варвара е предвидено да има детска площадка на центъра на селото. Такава обаче има направена в близост до къщата на бившия кмет на селото Георги Пенев, което е незаконно. Освен това площадката е с големина 60 кв.м, а е платено за 90 кв.м. Затова питаме къде са парите за липсващата площ“, каза още Баташки. \r\n„Организираме подписка с искане да бъде направена проверка от страна на Агенцията за държава финансови инспекция на всички обществени поръчки в община Септември, за да се види как са похарчени парите в общината. Нямаме политически искания, нямаме искания кой да бъде уволняван и кой да бъде назначаван. Основните ни питания са кой краде от обществени поръчки и къде са парите, както и защо не се изпълняват точно обществените поръчки в община Септември”, коментира Николай Баташки. Той допълни, че протести, но под друга форма, ще има и през следващите седмици, защото, според хората от Инициативния комитет „Да спасим Община Септември“, ще е трудно да накарат властта да чуе народа.\r\nТеодора ДИМИТРОВА", "date": "2017.07.16", "title": "Пазарджик: Над 150 души се включиха във втория протест срещу кмета на Община Септември Марин Рачев"}
{"url": "http://www.focus-news.net/news/2017/07/16/2416086/afp-vav-venetsuela-izbiratelnite-sektsii-za-neofitsialniya-referendum-sreshtu-nikolas-maduro-sa-otvorili-vrati.html", "text": "В неделя са отворили избирателните секции във Венецуела за провеждането на организирания от опозицията референдум, предава AFP. Целта на запитването е да измери подкрепата на гражданите за плана на президента Николас Мадуро да пренапише конституцията на страната. \r\nВластите отказаха да дадат зелена светлина за вота, който беше представен като акт на гражданско неподчинение и поддръжниците на Мадуро го бойкотират. По-рано държавният глава определи гласуването като незаконно и безсмислено. Мария Динкова", "date": "2017.07.16", "title": "AFP: Във Венецуела избирателните секции за неофициалния референдум срещу Николас Мадуро са отворили врати"}
{"url": "http://www.focus-news.net/news/2017/07/16/2416089/xinhua-obshto-49-turisti-sa-bili-spaseni-ot-ostrov-v-yuzhnokitaysko-more.html", "text": "Общо 49 туристи, които бяха блокирана на остров в Южнокитайско море, са били спасени в неделя сутринта, предава Xinhua. \r\nЗаради тайфуна „Талас“, който е четвъртият за тази година, туристите не можеха да се приберат по домовете си. \r\nВсички са били транспортирани чрез спасителен кораб и спасителен хеликоптер. \r\nОт Китайската национална обсерватория съобщиха, че синият код за тайфуна ще бъде подновен, като се очаква бурята да удари провинцията Хайнан и залива Тонкин. Мария Динкова", "date": "2017.07.16", "title": "Xinhua: Общо 49 туристи са били спасени от остров в Южнокитайско море"}
{"url": "http://www.focus-news.net/news/2017/07/16/2416081/gen-leytenant-andrey-botsev-ubeden-sam-che-ne-e-imalo-nikakva-vanshna-namesa-pri-razglezhdaneto-na-ofertite-za-noviya-boen-samolet.html", "text": "Абсолютно съм убеден по доклади на моите подчинени командири, че не е имало никаква външна намеса при разглеждане на офертите. Това каза началникът на отбраната генерал-лейтенант Андрей Боцев за работата на комисията, разглеждала офертите за закупуване на нов боен изтребител в предаването „Неделя 150“ по БНР. „Ние казваме какво искаме, оттам нататък е работа на комисията и въпрос на преговори какво ще се достави“, коментира той. На въпрос как ще коментира подмятания на политици и на външни наблюдатели, че е имало намеса в работата на комисията Андрей Боцев посочи: „Не мога да коментирам разни политически изказвания, компетентността и некомпетентността на хората, които се изказват. Мога да говоря за военните специалисти“. „Българската армия от постоянното недофинансиране е доведена до това състояние, но както се казва: „по-добре късно, отколкото никога“. Надяваме се в най-скоро време да стартират и трите проекта за модернизация, за което бе постигнат консенсус на Консултативния съвет при президента и се взе решение трите проекта да се движат едновременно и да се придобиват способности от трите въоръжени сили“, обясни началникът на отбраната. „Имаме уверението, че в най-скоро време и проекта на Сухопътни войски ще бъде приет от МС и ще влезе в НС. Има пътни карти, които са приети. Проектите на Военноморските и Военновъздушните сили засега следват тези пътни карти“, заяви той. На въпрос колко дълго във времето може да се отлагат проектите докато се намери финансиране, така че армията да изпълнява своите задачи ген. Боцев обясни: „Армията продължава да изпълнява своите задачи и ангажименти по трите мисии. Относно проектите се радвам, че най-после трите проекта ще стартират и успоредно ще се развиват“.", "date": "2017.07.16", "title": "Ген.-лейтенант Андрей Боцев: Убеден съм, че не е имало никаква външна намеса при разглеждането на офертите за новия боен самолет"}
{"url": "http://www.focus-news.net/news/2017/07/16/2416091/78-pozhara-sa-vazniknali-na-teritoriyata-na-yugozapadno-darzhavno-predpriyatie-ot-nachaloto-na-godinata.html", "text": "78 пожара са възникнали на територията на Югозападно държавно предприятие от началото на годината на площ 3 064 декара. Това каза за Радио „Фокус“ – Пирин инж. Румен Гаврилов, експерт в предприятието. „В това число: „Низов пожар“ имаме 2862 декара и „Върхов пожар“ – 202 декара“, каза още инж. Гаврилов. По думите му след обявяване на пожароопасния сезон, към 11 юли, са регистрирани 66 броя запалвания. „Най-честите причини за възникването на пожари са човешката небрежност. Това е основният фактор, който много ни притеснява предвид това, че непредпазливостта на хората и липсата на екологична култура води до сериозни поражения на горската растителност и горските масиви“, отбеляза инж. Гаврилов. Според него традиционно най-опасните участъци за възникването на пожари са иглолистните насаждения, предвид това, че са засмолени и разпространението на пожарите е с много висока скорост и бързина.\r\nЛивия НИНОВА", "date": "2017.07.16", "title": "78 пожара са възникнали на територията на Югозападно държавно предприятие от началото на годината"}
{"url": "http://www.focus-news.net/news/2017/07/16/2416095/api-shofyorite-da-se-dvizhat-s-povisheno-vnimanie-po-patishtata-v-zapadna-balgariya-poradi-obilni-dazhdove.html", "text": "Шофьорите да се движат с повишено внимание по пътищата в Западна България поради обилни дъждове. Това призоваха от Агенция \"Пътна инфраструктура\".", "date": "2017.07.16", "title": "АПИ: Шофьорите да се движат с повишено внимание по пътищата в Западна България поради обилни дъждове"}
{"url": "http://www.focus-news.net/news/2017/07/16/2416090/veliko-tarnovo-loshoto-vreme-predizvika-nyakolko-patni-intsidenta-na-teritoriyata-na-oblastta.html", "text": "Лошото време предизвика няколко пътни инцидента на територията на област Велико Търново днес. Това съобщиха за Радио „Фокус“ – Велико Търново от Областната дирекция на МВР – Велико Търново. Всички пътнотранспортни произшествия са без пострадали, само с материални щети. Няма затворени пътни участъци. Причината за инцидентите е шофиране с несъобразена скорост по мокрите пътни настилки. Инцидентите ще бъдат обработени по административен ред.\r\nСлушател на Радио „Фокус“ – Велико Търново сигнализира за инцидент в района на „Присовските завои“. Лек автомобил се е преобърнал в канавката между Велико Търново и Дебелец. Движението е затруднено.\r\nНадежда КРЪСТЕВА", "date": "2017.07.16", "title": "Велико Търново: Лошото време предизвика няколко пътни инцидента на територията на областта"}
{"url": "http://www.focus-news.net/news/2017/07/16/2416093/sofiya-lek-avtomobil-i-lineyka-sa-katastrofirali-na-am-trakiya-pri-ihtiman.html", "text": "Лек автомобил и линейка са катастрофирали на АМ „Тракия“ при Ихтиман. Това съобщиха за Агенция „Фокус“ от пресцентъра на МВР.  Първоначално лек автомобил е катастрофирал на АМ „Тракия“ и е извикана линейка. Когато тя пристига на мястото на инцидента в нея се удря автомобил с марка BMW. Инцидентът е станал около 14.00 часа. \r\nДеница КИТАНОВА", "date": "2017.07.16", "title": "София: Лек автомобил и линейка са катастрофирали на АМ „Тракия“ при Ихтиман"}
{"url": "http://www.focus-news.net/news/2017/07/16/2416092/reuters-evropol-saobshtava-za-66-arestuvani-vav-vrazka-sas-skandala-s-konskoto-meso.html", "text": "Европол съобщава, че 66 души са арестувани  за търговията на конско месо, което не е било подходящо за човешка консумация и ме е конфискувал банкови сметки, собственост и луксозни автомобили след разследване във връзка със скандала, който преди години шокира европейския потребител, предаде  Reuters.\r\nПри извършени тестове в Ирландия през 2013 г. се оказва, че някои продукти, описани като говеждо месо, в действителност са били от чисто конско месо. Във връзка с това испанската полиция е започнала разследване на група, която е убивала коне от страната, твърде стари или болни, за да бъдат консумирани от човек, подправяли са документацията и са ги изпращали в Белгия, страна голям износител на конско месо в ЕС. \r\nЕвропол съобщава, че 65 души са арестувани в Испания, а основният заподозрян, холандски гражданин, е бил арестуван в Белгия. „В Испания 65 души са арестувани и обвинени в престъпления като малтретиране на животни, подправяне на документи, престъпления срещу общественото здраве, пране на пари“, пише в официално заявление на европейската полицейска агенция.   Виктор Турмаков", "date": "2017.07.16", "title": "Reuters: Европол съобщава за 66 арестувани във връзка със скандала с конското месо"}
{"url": "http://www.focus-news.net/news/2017/07/16/2416087/inzh-rumen-gavrilov-yuzdp-razpolagame-s-18-visokoprohodimi-avtomobila-snabdeni-s-instalatsii-za-potushavaneto-na-pozhari.html", "text": "Югозападно държавно предприятие разполага с 18 броя високопроходими автомобила, снабдени с инсталации за потушаването на пожари и с цистерна от 500 литра, която да се зарежда по най-бързия начин от Регионална дирекция „Пожарна безопасност и защита на населението“ или от налични или наблизо съществуващи водоизточници. Това каза за Радио „Фокус“ – Пирин инж. Румен Гаврилов, експерт в предприятието. Той обясни, че освен това на територията на ЮЗДП има 9 противопожарни кули, които показват изключително добри резултати по отношение откриването и ранната сигнализация за възникнал пожар. „Резултатите от кулите са добри. Те са позиционирани в горски стопанства с висок пожарен клас – иглолистни насаждания. Работят доста добре, увеличават бързината на нашите екипи, които са подготвени със съответните облекла и с автомобили за бързо гасене, така че резултатите са сравнително добри на този етап. Непрекъснато имаме обновяване на системата за наблюдение, така нареченият „Единен оперативен център за анализ и контрол на пожарната обстановка“. Обновяваме системата. Това е новост за България и Югозападно държавно предприятие. Смятаме, че на този етап нещата са сведени до едно добро ниво“, каза още инж. Гаврилов. Той добави, че самият единен център функционира пълноценно от 1 януари 2017 година и обединява работата на 9-те противопожарни кули. По думите на инж. Гаврилов той облекчава доста работата по отношение на първоначалното откриване на пожарите и бързата реакция от страна на горските стопанства и специализираните групи към тях. „С помощта на единния център и високопроходимите автомобили от 35 до 45 минути, нашите екипи са на мястото на запалването и поемат първоначалната атака на пожара“, уточни инж. Гаврилов.\r\nЛивия НИНОВА", "date": "2017.07.16", "title": "Инж. Румен Гаврилов, ЮЗДП: Разполагаме с 18 високопроходими автомобила, снабдени с инсталации за потушаването на пожари"}
{"url": "http://www.focus-news.net/news/2017/07/16/2416096/24-vesti-makedoniya-na-17-yuli-v-bryuksel-shte-se-provede-sreshta-mezhdu-matyu-nimits-i-nikos-kodzias.html", "text": "Посредникът на ООН по въпроса за името на Македония Матю Нимиц утре, на 17 юли ще се срещне с гръцкия външен министър Никос Кодзиас, предаде македонската медия „24 Вести“.\r\nОт канцеларията на Нимиц се съобщава, че срещата ще се състои по искане на Гърция, а целта на разговора е да се обсъди намирането на начин за напредък в преговорите по спора за името. Виктор Турмаков", "date": "2017.07.16", "title": "„24 Вести“ (Македония): На 17 юли в Брюксел ще се проведе среща между Матю Нимиц и Никос Кодзиас"}
{"url": "http://www.focus-news.net/news/2017/07/16/2416097/afp-bratat-na-iranskiya-prezident-e-arestuvan-za-finansovi-prestapleniya.html", "text": "Братът на иранския президент Хасан Роухани Хосеин Ферейдун е арестуван за финансови престъпления, предаде  AFP.\r\n„Проведени са няколко разследвания около тази личност. И други хора са разследвани, някои от тях в затвора“, заяви правосъдният министър Голамхосеин Мохсени Еджейе. „Вчера той можеше да даде пари за гаранция, но той не успя да ги предостави и затова бе изпратен в затвора“, посочи министрът. Ферейдун е специален помощник на брат си.  Виктор Турмаков", "date": "2017.07.16", "title": "AFP: Братът на иранския президент е арестуван за финансови престъпления"}
{"url": "http://www.focus-news.net/news/2017/07/16/2416098/pazardzhik-101-pluvni-baseyna-sa-registrirani-v-oblastta-kato-obekti-s-obshtestveno-prednaznachenie.html", "text": "101 плувни басейна са регистрирани в Пазарджишко като обекти с обществено предназначение, съобщиха от Регионалната здравна инспекция в Пазарджик. 65 от обектите са открити басейни, а 36 са закрити. В моменти всички те се проверяват от Областната комисия по водноспасителна дейност по заповед на областния управител за намаляване на водните инциденти в областта. Проверките ще продължат до 19 юли. От Здравната инспекция напомнят, че основните изисквания към такъв тип обекти с обществено предназначение са  да имат регистрация, да са осигурени с водноспасителни кадри с необходимото оборудване и свидетелства за правоспособност, собствениците да представят протоколи от анализи на  водата по микробиологични и химични показатели, удостоверяващи нейните качества, и документ за извършени от лицензирана фирма обработки на теренните площи около басейните.", "date": "2017.07.16", "title": "Пазарджик: 101 плувни басейна са регистрирани в областта като обекти с обществено предназначение"}
{"url": "http://www.focus-news.net/news/2017/07/16/2416099/the-hill-spored-donald-tramp-falshivite-novini-izkrivyavat-demokratsiyata.html", "text": "Президентът на САЩ Доналд Тръмп разкритикува медиите, че използват неназовани източници и че „съобщават новините много изкривени и дори злонамерено“, пише  The Hill.\r\n„С всичките тези измислени и неназовани източници и много изкривено и дори злонамерено предаване, фалшивите новини изкривяват демокрацията в нашата страна“, заяви Тръмп на страницата си в социалната мрежа „Туитър“. \r\nТръмп също така обърна внимание, че неговият син Доналд Тръмп-младши е „позорен от фалшивите новини“. „Хилари Клинтън може да изтрие 33 хил. имейла, а синът ми да бъде позорен от фалшивите новинарски медии?“, пише в друг коментар на Тръмп.  Виктор Турмаковэ", "date": "2017.07.16", "title": "The Hill: Според Доналд Тръмп „фалшивите новини“ изкривяват демокрацията"}
{"url": "http://www.focus-news.net/news/2017/07/16/2416079/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariyai.html", "text": "Илиана Беновска отново ще пита: „Кой и на какво основание иска и може да управлява България?” в авторското си предаване „Беновска пита“ днес от 17.00 часа. Темата е „Балканите,ЕнергетикатаЗаконността, глупако!“. Събеседници на водещата ще бъдат Теменужка Петкова, министър на енергетиката; Емилия Русинова, Градски прокурор на София; Ивайло Калфин, екс-външен министър; Ивайло Крачунов, Блиц. Това съобщиха от екипа на предаването.\r\nВАЖНО СЪОБЩЕНИЕ! Никола Димитров, министър на външните работи на Македония, който трябваше да участва днес ще гостува на 23.7.17 г. \r\n„Г-н Никола Димитров, министър на външните работи на Македония, който трябваше да участва днес в „Беновска пита“ по Канал 3 и Радио К2 ще гостува на 23.7.17 г.“ – съобщи министър-председателят на Македония Заев.\r\nОт посолството на Македония се извиниха, че Димитров има важна среща в Брюксел.\r\nВъншният министър на Македония добави: „Ще дадем интервю следващата неделя  и се надявам да е заедно с колежката  от българска страна Екатерина Захариева, за да говорим заедно за предстоящото подписване на Договора за приятелство, добросъседство и сътрудничество на знаковата дата 2 август- годишнина от Илинденско - Преображенското въстание“. - съобщи самият Димитров.\r\n„Предполагам, че г-жа Захариева ще приеме поканата, която веднага ще й предам“. - коментира водещата на предаването Беновска. \r\nПовторението гледайте по Канал 3 и слушайте по К2 в неделя вечер  от 22.30. Пишете на benovskapita@gmail.com", "date": "2017.07.16", "title": "Беновска отново ще пита: Кой и на какво основание иска и може ли да управлява България?"}
{"url": "http://www.focus-news.net/news/2017/07/16/2416100/inzh-rumen-gavrilov-yuzdp-v-sravnenie-s-minaloto-lyato-broyat-na-pozharite-tazi-godina-e-malko-po-golyam-no-zasegnata-plosht-e-po-malko.html", "text": "В сравнение с миналото лято, броят на пожарите тази година е малко по-голям, но засегната площ е по-малко. Това каза за Радио „Фокус“ – Пирин инж. Румен Гаврилов, експерт в Югозападно държавно предприятие. Според него по-малкото засегната площ от пожарите се дължи на бързата реакция на Югозападно държавно предприятие за потушаване в ранен стадии на пожарите“, каза още инж. Гаврилов. Той коментира също, че от предприятието традиционно извършват различни дейности по превенция от пожари. „Стремим се да влезем в училищата и детските градини, за да работим с младото поколение, да им създадем някаква екологична култура и да знаят, че това, което остава след нас като залесяване и като създаване на гори в региона, е за тях. Те от своя страна имат ангажимента да предават наученото на идните поколения. Освен това непрекъснато правим проверки за готовността на горските стопанства за реакции при навлизането в пожароопасния сезон“, отбеляза инж. Гаврилов. Той подчерта, че такава проверка вече е била направена в област Благоевград и имат наблюдението, че всички горски стопанства се справят добре с мероприятията по пожарната безопасност.\r\nЛивия НИНОВА", "date": "2017.07.16", "title": "Инж. Румен Гаврилов, ЮЗДП: В сравнение с миналото лято, броят на пожарите тази година е малко по-голям, но засегната площ е по-малко"}
{"url": "http://www.focus-news.net/news/2017/07/16/2416106/blagoevgrad-10-kilometrova-kolona-ot-tezhkotovarni-avtomobili-se-e-obrazuvala-na-gkpp-kulata-na-izhod-ot-stranata.html", "text": "10-километрова опашка от тежкотоварни автомобили се е образувала на ГКПП „Кулата“ на изход на страната, съобщи слушател на Радио „Фокус“.", "date": "2017.07.16", "title": "Благоевград: 10-километрова колона от тежкотоварни автомобили се е образувала на ГКПП „Кулата“, на изход от страната"}
{"url": "http://www.focus-news.net/news/2017/07/16/2416104/sofiya-verizhna-katastrofa-s-5-avtomobila-e-stanala-pri-s-buchin-prohod-v-posoka-sofiya.html", "text": "Верижна катастрофа с 5 автомобила е станала при с. Бучин проход в посока София, предаде репортер на Агенция \"Фокус\". \r\nВесела ПЕТРОВА", "date": "2017.07.16", "title": "София: Верижна катастрофа с 5 автомобила е станала при с. Бучин проход в посока София"}
{"url": "http://www.focus-news.net/news/2017/07/16/2416103/api-vazstanoveno-e-dvizhenieto-po-pat-iii-902-obrochishte-kichevo.html", "text": "Възстановено е движението по път III-902 Оброчище-Кичево. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "АПИ: Възстановено е движението по път III-902 Оброчище-Кичево"}
{"url": "http://www.focus-news.net/news/2017/07/16/2416102/nimh-nay-golyamo-kolichestvo-valezhi-prez-poslednite-chasove-e-otcheteno-na-vrah-botev-50-lkv-m.html", "text": "Най-голямо количество валежи през последните часове е  отчетено на връх Ботев – 50 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Измерванията са за часовете от 21.00 часа на 15 юли до 15.00 часа днес. В Сандански са отчетени 33 л/кв. м, на Рожен – 30 л/кв. м., в Казанлък – 26 л/кв. м., в Монтана – 23 л/кв. м., а на Мусала - 22 л/кв. м.. В Пловдив и Велико Търново са паднали 17 л/кв. м, в Гоце Делчев и Благоевград – 16 л/кв. м. В столицата за този период са отчетени 7 л/кв. м. През деня е имало гръмотевици на доста места в страната. Няма данни за градушки.  От НИМХ прогнозираха, че валежите ще продължат до края на деня и през нощта. През утрешния ден отново ще има валежи, но ще бъдат по-слаби. \r\nДеница КИТАНОВА", "date": "2017.07.16", "title": "НИМХ: Най-голямо количество валежи през последните часове е  отчетено на връх Ботев – 50 л/кв. м"}
{"url": "http://www.focus-news.net/news/2017/07/16/2416071/yordan-todorov-initsiativen-komitet-ochakvame-obeshtaniyata-na-obshtina-asenovgrad-i-politsiyata-da-se-izpalnyat-v-srok-v-protiven-sluchay-vazobnovyavame-protestite.html", "text": "Жителите на Асеновград очакват обещанията на общинското ръководство и на полицията да се изпълнят в срок, защото в противен случай ще възобновяват протестите си. Това каза за Радио „Фокус“ – Пловдив Йордан Тодоров от Инициативния комитет на протестиращите в Асеновград и баща на едно от децата, които бяха нападнати при сблъсък между цигани и членове на отбора по кану-каяк край язовир „40-те извора“. По думите му, едно от дадените обещания е спазено – вече е осигурена охрана за гребците в Асеновград. „Дадени са обещания и за събаряне на незаконните постройки, за разкриване на приемна на МВР и повече полицейско присъствие, както и за изселването на незаконно пребиваващите и без адресна регистрация в циганския квартал. Очакваме всичко да се изпълни. Ние заявихме, че ако до 15 дни няма видими резултати и напредък, ще възобновим протестните си действия. Вече е изминала седмица“, посочи Тодоров. Той допълни, че през следващата седмица протестиращите отново ще се срещнат с вицепремиера Валери Симеонов, за да се обсъди постигнатото до момента и предстоящите стъпки.\r\nПо повод избора на общински терен за разкриването на приемна на МВР - Асеновград в кв. „Лозница“ Йордан Тодоров коментира, че избраната сграда и преди е изпълнявала тази функция, но след като щатът за служители е намален, пунктът е бил закрит. „Сега искат да го възстановят, но доколко и каква ще бъде ефективността от това, предстои да видим“, каза още Йордан Тодоров.\r\nТони МИХАЙЛОВ", "date": "2017.07.16", "title": "Йордан Тодоров, Инициативен комитет: Очакваме обещанията на Община Асеновград и полицията да се изпълнят в срок, в противен случай възобновяваме протестите"}
{"url": "http://www.focus-news.net/news/2017/07/16/2416105/ria-novosti-v-sarbiya-po-vreme-na-mashtabna-politseyska-operatsiya-sa-zadarzhani-poveche-ot-350-dushi.html", "text": "Сръбските полицаи са провели мащабна специална операция, в рамките на която са задържани 360 души по подозрение за извършване на различни престъпления. В рамките на операцията е иззето голямо количество оръжие и наркотици, предаде  РИА Новости.\r\nОперацията под кодово наименование \"Арес\" (Древногръцкият бог на войната) е проведена в 27 градове на страната. В момента са повдигнати дела срещу 202 лица. Задържаните са обвинени в незаконно производство и разпространение на наркотици,  убийства, изнасилвания, насилие, изтезания, изнудване, отвличания, грабежи и т.н.\r\n „Полицията ще продължи с операцията за защита на сигурността на гражданите“, заяви по време на пресконференция сръбският министър на вътрешните работи Небойша Стефанович. Той уточни, че са иззети 167 кг. наркотици: кокаин, хероин, хашиш, марихуана и екстази, също така са открити три лаборатории за производството им. Иззети са четири автомата, 29 пушки, 30 пистолета, килограм взривове, шест гранати и повече от 3000 патрона. Стефанович посочи, че е иззета голяма сума пари, 19 автомобила, множество компютри и 150 гигабайта детска порнография.  Виктор Турмаков", "date": "2017.07.16", "title": "РИА Новости: В Сърбия по време на мащабна полицейска операция са задържани повече от 350 души"}
{"url": "http://www.focus-news.net/news/2017/07/16/2416108/sofiya-6-dushi-sa-postradali-pri-katastrofite-kray-ihtiman-na-am-trakiya-vsichki-sa-bez-opasnost-za-zhivota.html", "text": "6 души са пострадали при катастрофите край Ихтиман на АМ „Тракия“, всички са без опасност за живота. Това съобщиха за Агенция „Фокус“ от пресцентъра на МВР. Както \"Фокус\" по-рано съобщи около 14.00 часа лек автомобил е катастрофирал на АМ „Тракия“ при Ихтиман. При инцидента е пострадала жената, управлявала автомобила. Към мястото на катастрофата е изпратена линейка и когато тя пристига в района на инцидента в нея се удря автомобил с марка БМВ. При втората катастрофа са пострадали 5 души. \r\nДеница КИТАНОВА", "date": "2017.07.16", "title": "София: 6 души са пострадали при катастрофите край Ихтиман на АМ „Тракия“, всички са без опасност за живота"}
{"url": "http://www.focus-news.net/news/2017/07/16/2416101/haaretz-spored-emanyuel-makron-antitsionizmat-e-preotkrita-forma-na-antisemitizam.html", "text": "Президентът на Франция Еманюел Макрон разкритикува в неделя по време на церемония по случай 75 години от депортацията на евреите от Париж, своите политически противници, които твърдят, че режимът във Виши, колаборирал с нацистите, не представлява Франция, предаде  Haaretz.\r\n„Някои казват, че Виши не е било Франция. Вярно е, че Виши не е цяла Франция, но Виши е било правителство на Франция и е отговорно за депортацията на френските евреи, а не германците“, заяви Макрон по време на речта си, на която присъства и израелския министър-председател Бенямин Нетаняху. Макрон добави, че отричането или скриването на френската роля във Втората световна война е срамота. \r\nФренският президент разкритикува и антисемитизма и отричането на Холокоста в съвременната държава, посочвайки, че той е приел нова форма и че антиционизмът и антиизраелското трябва да се борят. „Това е нова форма на антисемитизъм“, посочи Макрон.  Виктор Турмаков", "date": "2017.07.16", "title": "Haaretz: Според Еманюел Макрон антиционизмът е преоткрита форма на антисемитизъм"}
{"url": "http://www.focus-news.net/news/2017/07/16/2416107/sofiya-avtomobil-se-e-udaril-v-darvo-na-5-km-sled-s-buchin-prohod-v-posoka-sofiya.html", "text": "Автомобил се е ударил в дърво на 5 км след с. Бучин проход в посока София, предаде репортер на Агенция \"Фокус\".\r\nВесела ПЕТРОВА", "date": "2017.07.16", "title": "София: Автомобил се е ударил в дърво на 5 км след с. Бучин проход в посока София"}
{"url": "http://www.focus-news.net/news/2017/07/16/2416110/pazardzhik-v-panagyurishte-se-otkriva-mezhdunaroden-mladezhki-tantsov-festival-pastar-svyat.html", "text": "От днес Панагюрище става център за среща на далечни и непознати култури, на младостта и таланта, на приятелството и любовта към танца, каза за Радио „Фокус” – Пазарджик Радка Костуркова от Общината. „В града стартира четвъртото издание на Международния младежки танцов фестивал „Пъстър свят“, Панагюрище‘ 2017. Във фестивала ще се включат над 250 участници. Своите танци в конкурсната програма ще представят танцови състави и групи от България и от чужбина – Еквадор, Индия, Словакия и Украйна. Организатор е Община Панагюрище. Целите на фестивала са обвързани с идеята той да развива културния обмен между народите и етносите; да популяризира българския фолклор в страната и чужбина; да съхранява, развива и представя специфичните танци на народите; да запазва многообразието на световното културно наследство; да поощрява творческите способности на личностите и общностите; да представя пред жителите и гостите на Панагюрище културата и националните танци на различните групи, етноси и народи, както и да запознае гостите с богатото културно наследство на Панагюрище и да стимулира младите творци за създаване на авторски произведения”, допълни Костуркова. Преди откриването, което е от 19:00 часа на площад „20-ти април“ в центъра на Панагюрище, ще се проведе дефиле на участниците във фестивала. Концертната програма в първата вечер е с участието на група „Вакали“ и фолклорните ансамбли от Индия и Еквадор.\r\nТеодора ДИМИТРОВА", "date": "2017.07.16", "title": "Пазарджик: В Панагюрище се открива Международен младежки танцов фестивал „Пъстър свят”"}
{"url": "http://www.focus-news.net/news/2017/07/16/2416111/ahram-egipet-i-sasht-tryabva-da-prodalzhat-s-koordinatsiyata-v-borbata-sreshtu-terorizma.html", "text": "Според началник-щаба на армията на Египет генерал-лейтенант Махмуд Хегази САЩ и Египет трябва да продължат да си сътрудничат, за да се противопоставят на регионалните предизвикателства, включително и на тероризма, пише  Ahram.\r\nГен. Хегази направи коментарите по време на срещата си с американския генерал-лейтенант Майкъл Гарет. По време на срещата двамата са обсъдили засилването на военното сътрудничество, особено в сферите на обучението и обмена на опит между армиите на двете страни. Хегази също така е посочил необходимостта от военно сътрудничество между Египет и САЩ.  Виктор Турмаков", "date": "2017.07.16", "title": "Ahram: Египет и САЩ трябва да продължат с координацията в борбата срещу тероризма"}
{"url": "http://www.focus-news.net/news/2017/07/16/2416109/reuters-spored-parviya-ministar-na-gibraltar-poluostrovat-nyama-da-padne-zhertva-na-brekzit.html", "text": "Първият министър на Гибралтар Фабиан Пикардо заяви, че областта няма да падне жертва на Брекзит и че има гаранции от централното британско правителство, че то няма да сключи търговска сделка с ЕС, която да не включва и Гибралтар, предаде  Reuters.\r\n„Имам железни уверения от британския министър по въпросите, свързани с Брекзит, Дейвид Дейвидсън, че правителството няма да сключва търговско споразумение за ЕС, ако то не включва и Гибралтар“, заяви Пикардо. „Сега наше задължение е енергично и ентусиазирано да следваме резултатите от референдума и да имаме успешен Брекзит. Ние няма да пречим на Брекзит, но няма и да станем негова жертва“, добави той.  Виктор Турмаков", "date": "2017.07.16", "title": "Reuters: Според първия министър на Гибралтар, полуостровът няма да падне жертва на Брекзит"}
{"url": "http://www.focus-news.net/news/2017/07/16/2416112/plovdiv-tri-signala-za-zamarsyavane-s-otpadachni-vodi-sa-podadeni-v-ekoinspektsiyata-v-grada-prez-yuni.html", "text": "Три сигнала за замърсяване с отпадъчни води са подадени в екоинспекцията в Пловдив през месец юни. Това съобщиха за Радио „Фокус“ – Пловдив от ръководството на Регионалната инспекция по околната среда и водите. През изминалия месец са извършени общо 44 проверки замърсяване на водоеми, като 11 от тях са на обекти, включени в списъка за задължителен мониторинг на качеството на заустваните отпадъчни води. Седем са комплексните проверки, от които експерт от направлението е бил водещ на една от тях. Издадени са общо 11 предписания. „При проверка на обект за производство на селскостопанска продукция в град Казанлък е установено неизпълнение на предписание за преустановяване на заустване на отпадъчна вода от дестилерията в село Черноземен в река Стряма. Съставен и връчен е акт за установяването на административно нарушение“, обясниха от Регионалната инспекция по околната среда и водите в Пловдив и уточниха, че експерт от направлението е участвал в две съвместни проверки на участъци от река Стряма.\r\n„В резултат от контролната дейност, осъществявана от Регионалната инспекция по околната среда и водите,  все повече оператори изпълняват задълженията си, изписани в разрешителните за заустване“, категорични са експертите от екоинспекцията.\r\nТони МИХАЙЛОВ", "date": "2017.07.16", "title": "Пловдив: Три сигнала за замърсяване с отпадъчни води са подадени в екоинспекцията в града през юни"}
{"url": "http://www.focus-news.net/news/2017/07/16/2416113/sofiya-edin-chovek-e-postradal-pri-verizhnata-katastrofa-kray-selo-buchin-prohod.html", "text": "Един човек е пострадал при верижната катастрофа край село Бучин проход, съобщиха от пресцентъра на МВР.  Той е откаран в болница. В инцидента са участвали 5 автомобила. \r\nВесела ПЕТРОВА", "date": "2017.07.16", "title": "София: Един човек е пострадал при верижната катастрофа край село Бучин проход"}
{"url": "http://www.focus-news.net/news/2017/07/16/2416115/ambar-rud-vav-velikobritaniya-shte-uvelichat-nakazaniyata-za-prestapleniyata-s-kiselina.html", "text": "Британският министър на вътрешните работи Амбър Руд заяви, че ще се въведат по-строги наказания за хората, които нападат други с киселина, предаде  Reuters.\r\nВ четвъртък в Лондон в рамките само на 90 минути бяха извършени пет нападения с киселина. Според Руд е „притеснително увеличаването“ на нападения, при които киселина и подобни субстанции се използват като оръжие. „Ние можем и ще подобрим реакцията си“, заяви Руд. „Ще проведем преглед на полицейския и правосъден отговор, на законодателството, на достъпа на опасни продукти и на помощта към жертвите“, добави тя.\r\nМинистърът заяви, че ще се направи така, че киселината и другите корозивни субстанции да бъдат класифицирани като опасни оръжия.  Виктор Турмаков", "date": "2017.07.16", "title": "Амбър Руд: Във Великобритания ще увеличат наказанията за престъпленията с киселина"}
{"url": "http://www.focus-news.net/news/2017/07/16/2416116/veliko-tarnovo-tri-kadroglavi-pelikancheta-sa-se-izlyupili-tazi-godina-v-koloniyata-obitavashta-ostrov-persin.html", "text": "Три къдроглави пеликанчета са се излюпили тази година в колонията, обитаваща остров Персин.  Това съобщи за Радио „Фокус“ – Велико Търново Свилен Чешмеджиев, координатор на офиса на Българското дружество за защита на птиците в Свищов. Той припомни, че миналата година за първи път в блатото Песчина се е оформила гнездова колония. Преди няколко години от Дружеството, съвместно с Природен парк „Персин“, монтираха три платформи за гнездене и обитание на къдроглави пеликани – две в блатото Песчина и една в „Мъртво блато“. Чешмеджиев посочи, че през тази зима една от платформите е била разширена, което е допринесло за това още през месец май пеликаните да заемат отново своите територии. Той допълни, че преди няколко дни е бил на остров Персин и е наблюдавал малките по платформите. Едно от тях вече плува свободно в блатото, а възрастните птици обикалят района и хранят малките. По думите му птиците ще останат до края на месец юли. После ще започнат да се скитат по река Дунав и през януари и февруари ще се завърнат в блатото „Песчина“, за да започнат да гнездят отново. „Миналата година за първи път имахме гнездова колония. Тази година за втора поредна година имахме гнездящи къдроглави пеликани. Преди няколко дни бях на територията на остров Персин, където е гнездовата колония, и наблюдавах как малките се хранят. Имаме три успешно отгледани малки, което все пак е някакъв резултат. Така че от миналата година вече официално можем да твърдим, че в България има две гнездящи колонии на къдроглав пеликан – не само в „Сребърна“, но вече и в природен парк „Персина“, на остров Персин, в блато Песчина. Надявам се догодина да продължим да имаме пеликани, тази колония да се разрасне, да стане стабилна“, заяви Свилен Чешмеджиев. Той припомни, че къдроглавият пеликан е световно застрашен вид и е на прага да изчезне от Земята завинаги. За това е спомогнал и птичият грип, който преди няколко години върлуваше в района на „Сребърна“ и причини смъртта на около 200 птици. По думите на Чешмеджиев това е било пагубно за вида. „Така че една нова колония помага много на къдроглавия пеликан, за неговото оцеляване и за неговото популяризиране и опазване в България“, допълни Свилен Чешмеджиев.\r\nНадежда КРЪСТЕВА", "date": "2017.07.16", "title": "Велико Търново: Три къдроглави пеликанчета са се излюпили тази година в колонията, обитаваща остров Персин"}
{"url": "http://www.focus-news.net/news/2017/07/16/2416114/afp-emanyuel-makron-prizova-pregovorite-za-blizkiya-iztok-da-se-podnovyat-vaz-osnova-na-dvudarzhavnoto-reshenie.html", "text": "Президентът на Франция Еманюел Макрон призова към подновяването на преговорите за Близкия изток въз основа на решението, предвиждащо две държави, предаде  AFP.\r\n„Франция е готова да подкрепи всички дипломатически усилия за това“, заяви Макрон след преговорите си с израелския министър-председател Бенямин Нетаняху, добавяйки, че израелците и палестинците трябва да могат да живеят „едни до други в сигурни и признати граници с Йерусалим като столица“.  Виктор Турмаков", "date": "2017.07.16", "title": "AFP: Еманюел Макрон призова преговорите за Близкия изток да се подновят въз основа на двудържавното решение"}
{"url": "http://www.focus-news.net/news/2017/07/16/2416117/afp-emanyuel-makron-uveri-izrael-che-frantsiya-e-nashtrek-otnosno-yadrenoto-sporazumenie-s-iran.html", "text": "Френският президент Еманюел Макрон увери посетилия го израелски министър-председател Бенямин Нетаняху, че е „нащрек“ относно споразумението от 2015 г. за Иранската ядрена програма, предаде  AFP.\r\n„Нетаняху изрази своята загриженост относно иранския режим“, заяви Макрон. „Уверих го за нашата бдителност, най-вече относно буквалното прилагане на споразумението“, добави той.  Виктор Турмаков", "date": "2017.07.16", "title": "AFP: Еманюел Макрон увери Израел, че Франция е „нащрек“ относно ядреното споразумение с Иран"}
{"url": "http://www.focus-news.net/news/2017/07/16/2416118/mrrb-otlaga-se-predvidenata-za-17-yuli-inspektsiya-na-paten-vazel-plodovitovo-na-am-trakiya.html", "text": "Предвидената за утре, 17 юли, инспекция на пътен възел „Плодовитово“ на АМ „Тракия” се отлага. Това съобщиха от пресцентъра на МРРБ.", "date": "2017.07.16", "title": "МРРБ: Отлага се предвидената за 17 юли инспекция на пътен възел „Плодовитово“ на АМ „Тракия”"}
{"url": "http://www.focus-news.net/news/2017/07/16/2416119/reuters-martin-shults-obvini-angela-merkel-v-lipsa-na-yasen-plan.html", "text": "Председателят  на ГСДП Мартин Шулц заяви, че, ако бъде избран за германски канцлер, ще засили инвестициите и европейското единство. Той обвини настоящия канцлер Ангела Меркел, че дава единствено празни обещания, предаде  Reuters.\r\n„Германия може да направи повече“, заяви Шулц по време на предизборно събрание в Берлин. Представяйки 10-точков план за модерна Германия и по-добра Европа, той заяви, че той ще увеличи разходите по инфраструктура и образование.  „Ако не инвестираме здраво в развитието и проучването, в електрическите возила и енергоспестяващите производства, ще изостанем“, посочи Шулц.\r\nСпоред него подобни инвестиции биха стрували „много пари“, но добави, че по-добре така да се изразходва бюджетния излишък, вместо да се обещава намаляване на данъците – ясна критика към консерваторите на Меркел. \r\nПредседателят на ГСДП обвини канцлера, че „самохвално обещава пълно трудово устройство“, но не казва на гласоподавателя как това ще се постигне.  Той също така обвини Меркел и финансовия ѝ министър Волфганг Шойбле, че отслабват европейското единство, след като са наложили допълнителни мерки на бюджетни ограничения за Гърция.  Виктор Турмаков", "date": "2017.07.16", "title": "Reuters: Мартин Шулц обвини Ангела Меркел в липса на ясен план"}
{"url": "http://www.focus-news.net/news/2017/07/16/2416094/anadolu-agency-spored-predsedatelya-na-turskiya-parlament-narodat-po-ulitsite-pokazva-neuyazvimostta-na-turtsiya.html", "text": "Според председателя на турския парламент Исмаил Караман турците са излезли отново по улиците, за да покажат на гюлентистите,  че Турция е неуязвима. По време събитие, бележещо първата годишнина от опита за преврат, той заяви, че народът на Турция е победил Фетхуллах Гюлен, проваляйки неговите „40-годишни планове за окупация“, предаде  Anadolu Agency.\r\n„Ние сме отново на улиците, за да покажем на предателите от ФЕТО (Организацията на Гюлен) и на тези, които ги подкрепят от чужбина, че сме единни и неуязвими“, заяви Караман. „Никой няма да посмее нов опит за преврат в Турция“, добави той. \r\n„Страната ни не бе разделена като Сирия и Ирак. Това се дължи на мъчениците и ветераните ни“, смята председателят на парламента.  Виктор Турмаков", "date": "2017.07.16", "title": "Anadolu Agency: Според председателя на турския парламент народът по улиците показва неуязвимостта на Турция"}
{"url": "http://www.focus-news.net/news/2017/07/16/2416122/plovdiv-zasilena-e-opasnostta-ot-obrazuvaneto-na-svlachishta-po-patishtata-v-planinskite-rayoni-zaradi-valezhite-ot-dazhd.html", "text": "Засилена е опасността от образуването на свлачища по пътищата в планинските райони на Пловдивска област, особено по пътната отсечка Бачково-Нареченски бани, заради валежите от дъжд. Това каза за Радио „Фокус“ – Пловдив дежурният в областно пътно управление. Опасност от падащи камъни има по направленията Юговско ханче-Югово-Лъки-Здравец и Смолян-Кричим-Стамболийски. Дежурният предупреди, че пътните настилки в областта са мокри и хлъзгави, като водачите трябва да шофират с повишено внимание и съобразена скорост, за да не се създават предпоставки за възникването на тежки инциденти. Трафикът по основните направления в Пловдивска област е затруднен поради дъждовното време. Най-интензивно е движението по участъка на АМ „Тракия“, както и по пътищата Пловдив-Карлово и Пловдив-Асеновград-Смолян. На територията на Пловдивска област са въведени няколко ограничения на движението на моторните превозни средства. Извършват се ремонтни дейности по свлачищния процес на пътя за село Лясково в Асеновград. Поради тази причина са въведени временни ограничения на движението в района над Асеновата крепост. Създадена е организация за поетапно пропускане на моторни превозни средства. Ограничено е преминаването на тежкотоварни превозни средства над 12 тона по пътя Поповица-Болярци. Забранено е преминаването на МПС с височина над 4 м. през тунелите по път II-86 Асеновград-Нареченски бани. Обходният маршрут е по пътя Кричим-Девин. Забранено остава преминаването на камиони над 5 тона по пътя Плодовитово-Първомай-Асеновград, заради влошено състояние на стоманен мост на река Марица. Обходният маршрут за водачите е през път ІІ-66 Стара Загора-Поповица и път І-8 Пловдив-Свиленград. Проходът Троян-Кърнаре е отворен за движение на всички моторни превозни средства.\r\nТрафикът на територията на град Пловдив е натоварен към този час на деня. Преминаването през светофарните уредби се извършва в рамките на около 5 до 6 минути. Пътните настилки в града са мокри и хлъзгави. Призовават се водачите да шофират внимателно и със скорост, съобразена с пътните условия.\r\nТони МИХАЙЛОВ", "date": "2017.07.16", "title": "Пловдив: Засилена е опасността от образуването на свлачища по пътищата в планинските райони заради валежите от дъжд"}
{"url": "http://www.focus-news.net/news/2017/07/16/2416121/formula-1-hamiltan-specheli-za-peti-pat-na-gran-pri-na-velikobritaniya.html", "text": "Люис Хамилтън с Мерцедес спечели за четвърти пореден път и общо пети, Гран при на Великобритания. Така британецът изравни рекорда на легендарния Джим Кларк, който също има пет успеха в кариерата си на \"Силвърстоун\". Втори остана съотборникът му Валтери Ботас, въпреки че тръгна от 9-о място на стартовата решетка. Кими Райконен с Ферари е трети. Неговият съотборник и лидер в шампионата Себастиан Фетел бе на път да приключи четвърти, когато малко преди края спука гума и това го прати на 7-о място след смяна на гумите.\r\nВ класирането Фетел остава на върха със 177 точки, следван от Хамилтън със 176. Ботас е трети със 151.", "date": "2017.07.16", "title": "Формула 1: Хамилтън спечели за пети път на Гран при на Великобритания"}
{"url": "http://www.focus-news.net/news/2017/07/16/2416120/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Благоевград. Това съобщиха за Радио „Фокус“ – Пирин от Областно пътно управление – Благоевград. На много места вали дъжд, затова е необходимо шофьорите да карат внимателно и с повишено внимание, за да бъдат избегнати пътни инциденти. През деня е регистрирана една по-тежка катастрофа между три леки автомобила на главен път Е-79 в района на Сандански, при която един човек е сериозно пострадал. По третокласен път – 1972 село Блатска – село Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци до 31 юли. Само в лявата лента за движение се извършва преминаването по пътя Гоце Делчев-Катунци-Петрич при км 38+380, в село Горно Спанчево. Причината е разрушена подпорна стена с дължина 15 метра, заради което дясното платно за движение е подкопано. Движението е урегулирано с необходимите пътни знаци до 31 август. Ремонтни дейности се извършват по второкласен път – 84 Звъничево – Ветрен дол – Велинград-Юндола-Якоруда-о.п. Разлог при км 98+500. В района, пътния участък е стеснен, поради дестабилизиран банкет в ляво. Движението е урегулирано с необходимите пътни знаци до 31 август.\r\nЛивия НИНОВА", "date": "2017.07.16", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2017/07/16/2416125/aktsenti-v-sutreshniya-blok-dobro-utro-balgariya-na-radio-fokus-na-17-yuli.html", "text": "Ще засили ли „Ислямска държава“ нападенията на вълци-единаци и остава ли заплахата за Европа след пораженията на групировката в Ирак и Сирия? По темата ще разговаряме с експерта по антитероризъм Христо Смоленов. Затвори ли Турция вратата към ЕС и ще бъде ли върнато смъртното наказание в страната? Очаквайте с коментар Георги Димов, бивш генерален консул на България в Одрин. Защо човешката небрежност продължава да е най-честата причина за пожарите през лятото и колко време отнема възстановяването на един изпепелен горски масив? По темата ще чуем инж. Румен Гаврилов от Югозападното държавно предприятие. Как българската общност в Чехия съхранява културата и традициите си ще ни разкаже след 9.00 Тони Михайлов от Радио „Фокус“-Пловдив. Нови разкопки започнаха в местността Градище край Габрово след 25-годишно прекъсване. Какви са очакванията на археолозите от проучванията ще разберем в репортажа на колегите от Радио „Фокус“-Велико Търново. \r\nТези и още теми в  „Добро утро, България“ от 6.00 до 10.00 часа с водещ Евелин Цанева.", "date": "2017.07.16", "title": "Акценти в сутрешния блок „Добро утро, България“ на Радио \"Фокус\" на 17 юли"}
{"url": "http://www.focus-news.net/news/2017/07/16/2416124/afp-sasht-prizovavat-iran-nezabavno-da-osvobodi-zadarzhanite-grazhdani-na-sasht.html", "text": "САЩ призоваха Иран незабавно да освободи американските граждани, задържани по „изфабрикувани“  обвинения за застрашаване на националната сигурност, предаде  AFP.\r\nПредставител на Държавния департамент на САЩ излезе с заявление, след като говорител на иранското правителство заяви, че неидентифициран американски гражданин е осъден на 10 години затвор за „проникване“ в страната. \r\n„Призоваваме към незабавното освобождаване на всички американски граждани, които са несправедливо задържани в Иран, за да могат да се върнат при семействата си“, заяви служителят.  Виктор Турмаков", "date": "2017.07.16", "title": "AFP: САЩ призовават Иран незабавно да освободи задържаните граждани на САЩ"}
{"url": "http://www.focus-news.net/news/2017/07/16/2416130/pregled-na-mezhdunarodnite-novini-do-18-chasa-agentsiya-fokus.html", "text": "Европол съобщава, че 66 души са арестувани за търговията на конско месо, което не е било подходящо за човешка консумация и ме е конфискувал банкови сметки, собственост и луксозни автомобили след разследване във връзка със скандала, който преди години шокира европейския потребител.\r\nПри извършени тестове в Ирландия през 2013 г. се оказва, че някои продукти, описани като говеждо месо, в действителност са били от чисто конско месо. Във връзка с това испанската полиция е започнала разследване на група, която е убивала коне от страната, твърде стари или болни, за да бъдат консумирани от човек, подправяли са документацията и са ги изпращали в Белгия, страна голям износител на конско месо в ЕС.\r\nЕвропол съобщава, че 65 души са арестувани в Испания, а основният заподозрян, холандски гражданин, е бил арестуван в Белгия. „В Испания 65 души са арестувани и обвинени в престъпления като малтретиране на животни, подправяне на документи, престъпления срещу общественото здраве, пране на пари“, пише в официално заявление на европейската полицейска агенция. \r\n*** Президентът на Франция Еманюел Макрон разкритикува в неделя по време на церемония по случай 75 години от депортацията на евреите от Париж, своите политически противници, които твърдят, че режимът във Виши, колаборирал с нацистите, не представлява Франци\r\n„Някои казват, че Виши не е било Франция. Вярно е, че Виши не е цяла Франция, но Виши е било правителство на Франция и е отговорно за депортацията на френските евреи, а не германците“, заяви Макрон по време на речта си, на която присъства и израелския министър-председател Бенямин Нетаняху. Макрон добави, че отричането или скриването на френската роля във Втората световна война е срамота.\r\nФренският президент разкритикува и антисемитизма и отричането на Холокоста в съвременната държава, посочвайки, че той е приел нова форма и че антиционизмът и антиизраелското трябва да се борят. „Това е нова форма на антисемитизъм“, посочи Макрон.\r\n***. Председателят на ГСДП Мартин Шулц заяви, че, ако бъде избран за германски канцлер, ще засили инвестициите и европейското единство. Той обвини настоящия канцлер Ангела Меркел, че дава единствено празни обещания.\r\n„Германия може да направи повече“, заяви Шулц по време на предизборно събрание в Берлин. Представяйки 10-точков план за модерна Германия и по-добра Европа, той заяви, че той ще увеличи разходите по инфраструктура и образование. „Ако не инвестираме здраво в развитието и проучването, в електрическите возила и енергоспестяващите производства, ще изостанем“, посочи Шулц.\r\nСпоред него подобни инвестиции биха стрували „много пари“, но добави, че по-добре така да се изразходва бюджетния излишък, вместо да се обещава намаляване на данъците – ясна критика към консерваторите на Меркел.\r\nПредседателят на ГСДП обвини канцлера, че „самохвално обещава пълно трудово устройство“, но не казва на гласоподавателя как това ще се постигне. Той също така обвини Меркел и финансовия ѝ министър Волфганг Шойбле, че отслабват европейското единство, след като са наложили допълнителни мерки на бюджетни ограничения за Гърция.\r\n***. Сръбските полицаи са провели мащабна специална операция, в рамките на която са задържани 360 души по подозрение за извършване на различни престъпления. В рамките на операцията е иззето голямо количество оръжие и наркотици.\r\nОперацията под кодово наименование \"Арес\" (Древногръцкият бог на войната) е проведена в 27 градове на страната. В момента са повдигнати дела срещу 202 лица. Задържаните са обвинени в незаконно производство и разпространение на наркотици, убийства, изнасилвания, насилие, изтезания, изнудване, отвличания, грабежи и т.н.\r\n„Полицията ще продължи с операцията за защита на сигурността на гражданите“, заяви по време на пресконференция сръбският министър на вътрешните работи Небойша Стефанович. Той уточни, че са иззети 167 кг. наркотици: кокаин, хероин, хашиш, марихуана и екстази, също така са открити три лаборатории за производството им. Иззети са четири автомата, 29 пушки, 30 пистолета, килограм взривове, шест гранати и повече от 3000 патрона. Стефанович посочи, че е иззета голяма сума пари, 19 автомобила, множество компютри и 150 гигабайта детска порнография. \r\n*** Според председателя на турския парламент Исмаил Караман турците са излезли отново по улиците, за да покажат на гюлентистите, че Турция е неуязвима. По време събитие, бележещо първата годишнина от опита за преврат, той заяви, че народът на Турция е победил Фетхуллах Гюлен, проваляйки неговите „40-годишни планове за окупация“.\r\n„Ние сме отново на улиците, за да покажем на предателите от ФЕТО (Организацията на Гюлен) и на тези, които ги подкрепят от чужбина, че сме единни и неуязвими“, заяви Караман. „Никой няма да посмее нов опит за преврат в Турция“, добави той.\r\n„Страната ни не бе разделена като Сирия и Ирак. Това се дължи на мъчениците и ветераните ни“, смята председателят на парламента. \r\n***. В Иран американски гражданин е бил обвинен в „инфилтриране“ е бил осъден на 10 г. затвор.\r\n„Той е бил идентифициран и арестуван от разузнавателните служби. Съдът го е осъдил на 10 г.“, съобщиха в неделя иранските власти, допълвайки, че американският гражданин е обжалвал присъдата.\r\n*** Подкрепата за министър-председателя на Япония Шиндзо Абе е паднала с 9,1 процента от юни насам, достигайки до 35,8%. Това са най-ниските нива на одобрение за правителството, след като премиерът започна своя втори мандат.\r\nПубликуваното в неделя проучване, показва, че 73,1% от запитаните смятат, че отказът на Абе да смени министъра на отбраната Томоми Инада на фона на съмненията относно нейната компетентност, е неприемлив.\r\nСпоред изследването 57% от гражданите нямат положителни очаквания във връзка с предстоящите през август промени в състава на кабинета.\r\n***", "date": "2017.07.16", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/16/2416129/plovdiv-dve-neizpalneni-predpisaniya-sa-ustanoveni-pri-zasileniya-posledvasht-kontrol-na-ekoinspektsiyata-v-grada-prez-yuni.html", "text": "Две са неизпълнените предписания, установени при засиления последващ контрол на Регионалната инспекция по околната среда и водите в Пловдив през юни. Това съобщиха за Радио „Фокус“ – Пловдив от регионалната екоинспекция. През месец юни са извършени общо 22 проверки по изпълнение на дадени предписания. Констатирано е, че от дадените 26 предписания от първия етап на проверките, неизпълнени са само 2 от тях. Съставени са 2 акта за отстраняване на административни нарушения, като предстои издаването на наказателни постановления.\r\nОт Регионалната инспекция по околната среда и водите в Пловдив съобщиха още, че през месец юни са процедирани общо 123 инвестиционни предложения, планове, програми или проекти за такива. Постановени са 2 решения и са изготвени 21 становища за преценяване вероятната степен на отрицателно въздействие върху защитените зони. За отчетния период са издадени 12 разрешителни за дейност с отпадъци, от които 7 са отнети поради неплатена банкова гаранция за извършване на дейности с излезли от употреба моторни превозни средства.\r\nТони МИХАЙЛОВ", "date": "2017.07.16", "title": "Пловдив: Две неизпълнени предписания са установени при засиления последващ контрол на екоинспекцията в града през юни"}
{"url": "http://www.focus-news.net/news/2017/07/16/2416126/voa-spored-emanyuel-makron-ofanziva-chrez-char-mozhe-da-smekchi-pozitsiyata-na-donald-tramp-otnosno-izmeneniyata-v-klimata.html", "text": "Президентът на Франция Еманюел Макрон заяви, че неговата „бляскава офанзива чрез чар“ срещу Доналд Тръмп може да е променила мнението на американския президент относно измененията в климата, предаде  VOA.\r\nМакрон заяви, че е получил „по-добро, по-лично познанство“ с Тръмп по време на срещата им от миналата седмица. „Тръмп се вслуша в мен и заяви относно излизането от Парижкото мирно споразумение, че ще се опита да открие решение в близките месеци“, добави той.  Виктор Турмаков", "date": "2017.07.16", "title": "VOA: Според Еманюел Макрон „офанзива чрез чар“ може да смекчи позицията на Доналд Тръмп относно измененията в климата"}
{"url": "http://www.focus-news.net/news/2017/07/16/2416123/kyustendil-trafikat-po-avtomagistrala-struma-i-glaven-pat-e-79-e-normalno-intenziven-patnite-nastilki-sa-predimno-mokri-i-hlazgavi.html", "text": "Трафикът по автомагистрала „Струма“ и главен път Е-79 в частта им от област Кюстендил е нормално интензивен. Това съобщиха за Радио „Фокус“ – Кюстендил от Областно пътно управление – Кюстендил. Пътните настилки са предимно мокри и хлъзгави. С повишено внимание трябва да се извършва движението по третокласен път – 107 след Рилския манастир от км 31+350 до км 31+450, заради пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци до 31 юли. Ограничено е движението за товарни автомобили над 12 тона по пътя Смоличано-Пелатиково от км 10+000 до км 14+000. Причината за въведената временна организация на движението е пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци до 31 юли. По пътя Бобов дол-Жедна при км 14+900, поради активизирало се свлачище, движението се извършва само в едната лента.\r\nЛивия НИНОВА", "date": "2017.07.16", "title": "Кюстендил: Трафикът по автомагистрала „Струма“ и главен път Е-79 е нормално интензивен, пътните настилки са предимно мокри и хлъзгави"}
{"url": "http://www.focus-news.net/news/2017/07/16/2416131/veliko-tarnovo-san-v-lyatna-nosht-shte-predstavyat-detsata-ot-leten-detski-lager-zvezden-otbor-koyto-se-provezhda-na-ksilifor.html", "text": "„Сън в лятна нощ“ ще представят децата от летен детски лагер „Звезден отбор“, който се провежда на Ксилифор, съобщават от Туристическо дружество „Трапезица 1902“. Представлението е от 19.00 часа. В продължение на 14 дни децата се обучаваха по образователната система на Юнити Академия и заедно изградиха общ проект, като развиваха уменията си чрез: театър, рисуване, сценография, творческо писане, инженерство и архитектура, роботика. Системата на обучение изгражда творчески процес, в който децата генерират, изобретяват, експериментират, развиват и изразяват нови идеи, които са полезни. Така всеки един от участниците в лагера открива и развива талантите си, а всички деца заедно като един истински Звезден отбор работят за изграждането на цялостния проект.\r\nВ представлението ще бъдат показани: „Звездна къща за приятели“ – представяне на 3D архитектурен макет, който разказва историята на целия лагер; „Звезден павилион“ – 3D арт инсталация, която разкрива пространственото мислене на децата; Робо-ръка задвижвана с хидравличен механизъм; представяне на аудио книга – Шекспирови сонети, прочетени от децата участници в лагера; театрално представление „Сън в лятна нощ“ – всички декори и костюми са изработени по време на летния лагер по проекти на самите деца.\r\nДецата са обучавани от високо квалифицирани специалисти в областта на театъра, рисуването, сценографията, творческото писане, инженерството и архитектурата с множество международни награди.\r\nВходът е свободен. Форматът ще бъде повторен от 24 юли до 7 август 2017 г. отново в местността Ксилифор, като всички желаещи деца от община Велико Търново могат да се включат във втората смяна на лагера, като се запишат на тел. 0882 104 048. Специално за децата от град Велико Търново е организиран ежедневен транспорт, закуска, обяд и следобедна закуска по време на обучението.", "date": "2017.07.16", "title": "Велико Търново: „Сън в лятна нощ“ ще представят децата от летен детски лагер „Звезден отбор“, който се провежда на Ксилифор"}
{"url": "http://www.focus-news.net/news/2017/07/16/2416128/zhenmin-zhibao-kitayskata-aviatsiya-shte-provede-ucheniya-nad-zapadniya-pasifik.html", "text": "Самолети на ВВС на Китай са прелетели над  Лузонския канал между Филипините и Тайван, за да участват в учения в западната част на Тихия океан. В ученията са участвали различни видове бойни самолети, включително и стратегическият бомбардировач Н-6К, пише  „Женмин Жибао“.\r\nПрессекретарят на ВВС на Китай Шен Жинкъ заяви, че ученията са част от годишния план за тренировки на авиацията. „Те съвпадат с международното право и практика и не са насочени към която и да е страна, регион или цел“, добави той. \r\nСпоред него китайската авиация е стратегическа военна сила и стратегическата ѝ сила трябва да съвпада с националните интереси на страната. „ВВС ще продължава да провежда постоянни учения в открито море и допълнително ще подобри възможностите си при защитата на националния суверенитет, сигурност и мирно развитие“, добави Шен Жинкъ. Виктор Турмаков", "date": "2017.07.16", "title": "„Женмин Жибао“ : Китайската авиация ще проведе учения над Западния Пасифик"}
{"url": "http://www.focus-news.net/news/2017/07/16/2416133/haaretz-snaryad-popadnal-na-teritoriyata-na-ruskoto-posolstvo-v-damask.html", "text": "Снаряд е ударил руското посолство в Дамаск, причинявайки материални щети, предаде  Haaretz, позовавайки се на местни медии.\r\nДва снаряда са били изстреляни към руското посолство, като единият е попаднал на негова територия, а вторият се е приземил наблизо. Сирийските бунтовници, контролиращи предградията на столицата и преди са стреляли към руското посолство.  Виктор Турмаков", "date": "2017.07.16", "title": "Haaretz: Снаряд попаднал на територията на руското посолство в Дамаск"}
{"url": "http://www.focus-news.net/news/2017/07/16/2416132/ria-novosti-26-dushi-sa-postradali-pri-intsident-v-lunapark-v-ispaniya.html", "text": "Най-малко 26 души са пострадали при инцидент, случил се на скоростно влакче в лунапарк в Мадрид, предаде РИА Новости, позовавайки се на местни медии.\r\nДве влакчета се сблъскат. Всички пострадали, сред които и деца, са с леки травми и са настанени в болница. На място е пристигнала полиция , която изяснява причините за инцидента. Виктор Турмаков", "date": "2017.07.16", "title": "РИА Новости: 26 души са пострадали при инцидент в лунапарк в Испания"}
{"url": "http://www.focus-news.net/news/2017/07/16/2416134/veliko-tarnovo-nad-300-hranilki-za-poyni-ptitsi-sa-postaveni-na-teritoriyata-na-oblastta-v-ramkite-na-kampaniyata-zrantse-lyubov.html", "text": "Над 300 хранилки за пойни птици са поставени на територията на област Велико Търново в рамките на кампанията „Зрънце любов“. Това съобщи за Радио „Фокус“ – Велико Търново Свилен Чешмеджиев, координатор на офиса на Българското дружество за защита на птиците в Свищов. Той отбеляза, че хранилките са спомогнали за оцеляването на птиците през зимните месеци, когато всичко е било затрупано от сняг и те трудно са намирали храна. По думите му тази зима кампанията се е радвала на голям успех. Основните дейности на „Зрънце любов“ се осъществяват през зимата, но и сега през лятото се монтират поилки за птици, от които да си вземат вода и да се разхладят в жегите. През пролетта ученици от Свищов са поставили гнездилки в местностите „Паметниците“ и „Калето“ в крайдунавския град. „През зимните месеци изработихме и поставихме и доста хранилки. Така че през тази година кампанията продължава и се надявам още повече хора да се включат в нея“, посочи Свилен Чешмеджиев.\r\nТой отбеляза, че всеки месец офисyът на Българското дружество за защита на птиците в Свищов организира различни инициативи с деца и ученици – наблюдения на птици, посещения на Природен парк „Персина“ и други. Деца от местните училища се включват в палаткови и скаутски лагери. „Общо взето почти постоянно имаме някакъв допир до децата. Това е главно идеята – да покажем това богато биоразнообразие по река Дунав, да усетят и те величието на нашата природа. Така че ние постоянно извършваме различни образователни дейности, които са плаващи. Не сме ги съобщавали. Разбираме се на местно ниво или на регионално ниво, но всеки месец на нашия сайт може да се видят различни неща, които ние вършим. Специално ние по река Дунав всеки месец имаме различни мероприятия за учениците“, допълни Свилен Чешмеджиев.\r\nНадежда КРЪСТЕВА", "date": "2017.07.16", "title": "Велико Търново: Над 300 хранилки за пойни птици са поставени на територията на областта в рамките на кампанията „Зрънце любов“"}
{"url": "http://www.focus-news.net/news/2017/07/16/2416127/inzh-rumen-gavrilov-yuzdp-pochistvaneto-na-zemedelskite-ploshti-s-ogan-prodalzhava-da-e-dosta-seriozen-problem-za-nas.html", "text": "Почистването на земеделските площи с огън продължава да е доста сериозен проблем за Югозападно държавно предприятие. Това каза за Радио „Фокус“ – Пирин инж. Румен Гаврилов, експерт в предприятието. По думите му те срещат затруднения не само по отношение на паленето на стърнищата, но и като цяло с почистването на земеделските територии – пасища и други селскостопански площи. „Това е сериозен проблем, който стои пред Югозападно държавно предприятие и борбата с него е доста трудна, предвид различните видове собственост – общинска или частна, всичко това пък преминава много лесно в горските масиви, а знаете, че огънят не подбира вида собственост и ако не бъде овладян навреме, оставя изключително тежки последици за екологията на държавата“, подчерта инж. Гаврилов.\r\nТой коментира също, че Югозападно държавно предприятие разполага с много добра екипировка на екипите, които участват в гасенето на пожари. „По европейски програми почти всички горски стопанства са екипирани. Във всичките тези стопанства имаме специализирани групи, около 20 човека, служители и работещи, които са включени в първоначалната атака на пожара. Така че стремежът ни е да съкратим времето за реакция от около 40 минути на по-малко“, каза още инж. Гаврилов. Той отбеляза, че предприятието работи много добре с пожарната, тъй като имат общ план за действие. „Съгласно споразумение между Изпълнителната агенция и нашето Министерство на земеделието, храните и горите имаме такъв общ план, който го спазваме стриктно. Правим проверки на горските стопанства, съответно със забележки, които трябва да бъдат отстранени, а в самото пожарогасене участваме доста задружно, помагаме си, защото целта ни е ясна и обща и тя е колкото се може по-бързо да погасим пожара“, уточни инж. Гаврилов.\r\nЛивия НИНОВА", "date": "2017.07.16", "title": "Инж. Румен Гаврилов, ЮЗДП: Почистването на земеделските площи с огън продължава да е доста сериозен проблем за нас"}
{"url": "http://www.focus-news.net/news/2017/07/16/2416135/ria-novosti-srabskiyat-vatreshen-ministar-posochi-kolko-grazhdani-na-stranata-voyuvat-na-stranata-na-islyamska-darzhava.html", "text": "Сръбският вътрешен министър Небойша Стефанович заяви, че 49 души от страната са заминали да воюват на страната на „Ислямска държава“ в Близкия изток, предаде  РИА Новости, позовавайки се на местни медии.\r\n„Някои от тях са загинали, други са все още там. Това не е толкова голямо количество, в сравнение с други страни в Европа, но такива неща винаги притесняват и своевременният обмен на информация е единствен начин за самозащита“,  посочи министърът. Според него ситуацията със сигурността в самата Сърбия е добра, а полицията, специалните служби и прокуратурата работят активно при отстраняването на терористичната заплаха. \r\n„Сърбия е сред най-безопасните страни в Европа“, подчерта Стефанович.  Виктор Турмаков", "date": "2017.07.16", "title": "РИА Новости: Сръбският вътрешен министър посочи колко граждани на страната воюват на страната на „Ислямска държава“"}
{"url": "http://www.focus-news.net/news/2017/07/16/2416136/tenis-federer-specheli-rekordna-osma-titla-ot-uimbaldan-bez-zaguben-set.html", "text": "Роджър Федерер спечели за рекорден 8-и път титлата от Уимбълдън. На финала швейцарецът победи категорично с 3:0 сета Марин Чилич, в отделните части 6:3, 6:1, 6:4 след час и 40 минути игра. Федерер демонстрира впечатляваща форма в последните 2 седмици и по пътя към трофея в Лондон не загуби нито един сет. Титлата е втора поредна за швейцареца и общо 5-а за сезона, след като по-рано през годината спечели Australian Open, Индиън Уелс, Маями и Хале. \r\nФедерер вече е носител на 19-и титли от Големия шлем, което е абсолютен рекорд в Оупън ерата. Швейцарецът, заедно с Рафаел Надал, запазва отлични шансове да приключи годината като №1.", "date": "2017.07.16", "title": "Тенис: Федерер спечели рекордна осма титла от Уимбълдън без загубен сет"}
{"url": "http://www.focus-news.net/news/2017/07/16/2416138/predstoyashti-sabitiya-v-stranata-za-17-yuli-agentsiya-fokus.html", "text": "***\r\nОт 15.00 часа в Гербовата зала на „Дондуков“ 2 държавният глава Румен Радев ще удостои с орден „Стара планина“ първа степен извънредния и пълномощен посланик на Кралство Нидерландия в София Томас ван Орсхот.\r\n*** \r\nОт 17.00 часа министърът на околната среда и водите Нено Димов и кметът на Община град Добрич Йордан Йорданов ще участват в церемонията по първа копка по „Интегриран проект за подобряване на водния сектор в град Добрич – Фаза 1“ на бул. „Добричка епопея“ – кръстовището с бул. „Добруджа“.\r\n*** \r\nОт 10.00 часа в  Аулата на Ректората на Софийския университет „Св. Климент Охридски“ ще бъде открит Световният конгрес по биооткрития 2 0 17 (World BioDiscovery Congress 2 0 17), който ще се проведе под мотото „От научните изследвания към практиката”.\r\n***\r\nОт 11.00 часа в Галерията на открито в Градина „Кристал” ще бъде открита изложбата „Апостолът и неговото време през погледа на българските художници”.\r\n*** \r\nОт 11.00 часа в „Corso” ще се състои пресконференция по повод предстоящото, от 21 до 23 юли, автомобилно състезание по планинско изкачване „Шипка Дамасцена 2017“.\r\n*** \r\nОт 16.00 до 18.00 часа в зала 1 на Централния дом на архитекта БСП – София организира дискусия за предстоящите промени в Закона за устройството и застрояването на Столична община.\r\n*** \r\nОт 20.00 часа в парка на Военната академия \"Г.С. Раковски\" ще се състои тържествен концерт по повод 180 години от рождението на Апостола. \r\n*** \r\nОт 13.00 часа в Заседателната зала в сградата на управлението на „ВиК Благоевград“ ще се проведе пресконференция с участието на  управителя на дружеството инж. Росица Димитрова.\r\n***\r\nОт 10.00 часа в Общинския съвет на БСП – Бургас (ул. „Фердинандова” 60) народният представител от „БСП за България” Николай Тишев организира приемна за граждани. \r\n***\r\nОт 10.00 часа в зала 2 Окръжен съд - Бургас ще се произнесе с присъда по делото \"Гранити\".\r\n***\r\nОт 12.00 часа в зала „Капитанска” на хотел „България” ще се проведе пресконференция с участието на народните представители на „БСП за България” Петър Кънев, Николай Тишев, Тодор Байчев и Димитър Стоянов, както и областния председател на БСП-Бургас Стойко Танков.\r\n*** \r\nОт 18.30 часа по главните улици \"Александровска\" и \"Богориди\" ще дефилират мариачите от оркестър \"Ла Туна\". В 20.00 часа ще изнесат концерт на открита сцена \"Охлюва\" в Морската градина.\r\n***\r\nОт 10.00 часа в сградата на ОС на БЧК – Варна, ул. „Братя Шкорпил“ № 3,  ще се проведе пресконференция по повод Седмицата на водното спасяване и ще бъде представена програмата от 17 до 21 юли 2017г.\r\n*** \r\nОт 10.00 до 12.00 часа народният представител от ГЕРБ д-р Емилия Милкова ще има приемен ден за граждани в клуба на ПП ГЕРБ на ул. „Г. Бенковски” №1.\r\n*** \r\nОт 13.30 часа в Юнашки салон – Варна ще се проведе пресконференция с командирите на чуждестранните кораби участващи в националното военноморско учение с международно участие „Бриз 2017”, както и с командира на Втората постоянната група противоминна група на НАТО комодор  Джеймс Морли.\r\n*** \r\nОт 18.00 часа Общината и духов оркестър „Eigen Hulp“ от Холандия организират изнесен концерт в двора на Дом за стари хора „Венета Ботева“. \r\n*** \r\nОт 20.30 часа пред паметника на Васил Левски ще бъде представена литературната композиция „Левски в сърцата ни!”, посветена на Апостола на свободата.\r\n*** \r\nОт 21.00 часа пред МДТ „Константин Кисимов“ кметът на Велико Търново Даниел Панов и официалните лица ще произнесат слова по случай 180-годишнината от рождението на Васил Левски.\r\n*** \r\nОт 6.00 часа от паркинга при административната сграда на Община Видин над 40 ученици от всички видински училища ще заминат на лагер в международния детски комплекс „Албатрос”, организиран безплатно от Община Видин.\r\n*** \r\nОт 13.30 часа в палатковия лагер до крепостта \"Баба Вида\" ще се състои официалното откриване на Младежкия фестивал по изкуствата „The Bridge“.\r\n***\r\nОт 10.00 часа народният представител от ГЕРБ Красен Кръстев ще проведе изнесен приемен ден в сградата на кметството в село Крушовица.\r\n***\r\nОт 15.00 часа народният представител от ГЕРБ Красен Кръстев ще проведе изнесен приемен ден в сградата на кметството в село Галово.\r\n*** \r\nОт 17.00 часа в клуба на БСП на пл. „Христо Ботев” №1 ще има приемна на народните представители от  ПГ „БСП за България“ проф. Анелия Клисарова и Иван Иванов.\r\n*** \r\nВ Регионален исторически музей – Добрич ще се състои Образователна програма за деца „Лято в музея“.\r\n*** \r\nОт 08.00 часа в Народно читалище „Йордан Йовков – 1870 г.“ ще се състои Лятна детска занималня.\r\n*** \r\nОт 9.00 часа в Младежки център – Добрич, Градски парк „Св. Георги“, Комплекс „Резиденция“, ще се проведе Еко лято 2017 - Спортни и занимателни игри, прожекции на филми, посещение на басейн.\r\n*** \r\nОт 10.30 часа в Художествена галерия ще се проведе Лятна работилница за въображение.\r\n*** \r\nОт 11.00 часа в зала „Васил Караиванов\" на Община Карлово заместник-министърът на транспорта, информационните технологии и съобщенията Ангел Попов и кметът на Община Карлово д-р Емил Кабаиванов ще валидират пощенска карта, посветена на 180-годишнината от рождението на Васил Левски.\r\n***\r\nОт 19. 30 часа на пл. „20-ти юли“ ще се състои церемония по връчване на Наградата на град Карлово. \r\n***\r\nОт 20.00 часа на пл. „20-ти юли“ ще се проведе празничен концерт на ансамбъл „Българе“.\r\n***\r\nОт 09.00 часа от площад „Велбъжд” ще започне традиционният велосипеден поход до село Шишковци.  \r\n*** \r\nОт 17.00 часа пред паметника на Васил Левски в Ловеч председателят на Народното събрание Димитър Главчев ще връчи наградите на победителите в категория „Мъже” в юбилейното колоездачно състезание за Купа \"Васил Левски\". Преди това, от 15.30 часа Главчев ще участва в надпреварата между любителите-колоездачи в село Къкрина.\r\n*** \r\nОт 08.00 до 10.00 часа народният представител от ГЕРБ Галя Захариева ще се срещне с граждани в офиса на партията на пл. Свобода № 4.\r\n***\r\nОт 9.00 часа в митрополитския храм „Света Великомъченица Марина“ Негово Високопреосвещенство Пловдивският митрополит Николай ще възглави светата Литургия в съслужение с митрополити - членове на Светия Синод на БПЦ, епископи и свещеници. \r\n***\r\nОт 10.00 часа в зала 2 Пловдивският окръжен съд ще заседава по делото срещу Борислав М. Срещу него е повдигнато обвинение, че е нарушил правилата за движение по пътищата и по непредпазливост в землището на с. Крумово е причинил смъртта на човек. Това е първо заседание по делото.\r\n***\r\nОт 10.00 часа в зала 1 на Пловдивския окръжен съд ще се гледа делото срещу Александър Б.,обвинен в това, че е избегнал установяването и плащането на данъчни задължения в особено големи размери. Това е първо заседание по делото.\r\n*** \r\nОт 08.00 часа на амфитеатър „Аполония“ в деня на св. Марина ще бъде отслужена Празнична литургия. Половин час по-късно стартира  традиционния плувен маратонот рибарското пристанище, а финалът ще бъде на Централния плаж.\r\n*** \r\nОт 10.00 часа в местността „Света Марина” започват народните тържества, които включват водосвет в параклис Света Марина, курбан за здраве и благополучие и  фолклорен концерт с Жечка Сланинкова. Успоредно с това в залива на Созопол представители на морските клубове ще направят демонстрация -Яхт клуб , Гребен клуб и джетове.\r\n*** \r\nОт 16.00 часа на стадион „Арена Созопол” започват традиционните народни борби.\r\n*** \r\nОт 20.00 часа на амфитеатър „Аполония“ ще започне празничен спектакъл, посветен на света Марина.\r\n***\r\nОт 14.00 часа е стартът на втория ден от колоездачната обиколка Купа „Васил Левски“. Финалът е в град Ловеч.\r\n*** \r\nОт 10.30 часа в зала 203 в общината ще заседава Постоянната комисия „Икономическа политика, общинска собственост и контрол по сделките с общинско имущество”.\r\n*** \r\nОт 14.00 часа в зала 203 в общината ще заседава Постоянната комисия „Правна и опазване на обществения ред”.\r\n*** \r\nОт 16.00 часа в зала 203 в общината ще заседава Постоянната комисия „Бюджет и финанси“.", "date": "2017.07.16", "title": "Предстоящи събития в страната за 17 юли (Агенция „Фокус“)"}
{"url": "http://www.focus-news.net/news/2017/07/16/2416140/afp-libiyskiyat-ministar-predsedatel-prizova-za-izbori-prez-mart-2018-godina.html", "text": "Министър-председателят на подкрепяното от ООН правителство на национално единство на Либия Файез ал Сарай представи нова политическа пътна карта за страната, обхваната от насилие, според която парламентарните и президентските избори трябва да се проведат през март 2018 година, предаде . AFP \r\n„Президентските и парламентарните избори трябва да се организират през март следващата година“, заяви Ал Сарай. Той добави, че изборите ще са за президент и парламент, чийто мандат ще бъде „най-много три години или докато не се направи проект за конституция и не се свика референдум за нея“. \r\nАл Сарай посочи, че настоящето правителство на национално единство ще остане на власт до изборите. „Време е да обединим и спасим нацията си“, добави той.  Виктор Турмаков", "date": "2017.07.16", "title": "AFP: Либийският министър-председател призова за избори през март 2018  година"}
{"url": "http://www.focus-news.net/news/2017/07/16/2416141/lovech-patyat-sofiya-varna-pri-s-malinovo-e-zatvoren-poradi-preobarnal-se-tir.html", "text": "Пътят София – Варна при с. Малиново е затворен поради преобърнал се ТИР. Това съобщи слушател на Радио „Фокус“. Шофьорите, които пътуват по това направление е добре да използват обходни маршрути, един от които е през град Ловеч. \r\nОт ОДМВР-Ловеч потвърдиха за \"Фокус\", че има подаден сигнал за катастрофирал ТИР в района. Няма данни шофьорът да има сериозни наранявания. ще продължи да Ви информира за пътната обстановка в страната.", "date": "2017.07.16", "title": "Ловеч: Пътят София – Варна при с. Малиново е затворен поради преобърнал се ТИР"}
{"url": "http://www.focus-news.net/news/2017/07/16/2416143/blagoevgrad-nad-250-pluvni-nadezhdi-pokazaha-sporten-has-v-darzhavnoto-lichno-otborno-parvenstvo-po-pluvane.html", "text": "Официално бе закрито Държавното лично отборно първенство по плуване „Деца“ 12-годишни. Състезанието се проведе  в рамките на три дни, а домакин на събитието бе спортен комплекс „Пирин“- Благоевград.\r\nВ Държавното лично отборно първенство по плуване „Деца“ 12-годишни взеха участие 37 отбора от плувни клубове от цялата страна и над 256 състезатели. Това съобщиха от пресцентъра на Община Благоевград.\r\nНа финала на турнира, след края на всяка категория бяха връчени купи и награди на всички победители. \r\nКметът на община Благоевград д-р Атанас Камбитов, в първия ден от турнира поздрави участниците, организаторите и гости на събитието с поздравителен адрес, който бе прочетен на място. ”Щастлив съм, че младите надежди  имат своето място, което в утрешния ден ще ги изкачи на почетната стълба на национални, международни, държавни, олимпийски турнири и първенства. Помнете, че първото място е важно, но по- важно е Вие да се гордеете с Вашите лични постижение и да надскачате личните си успехи!”, пишеше в част от адреса. \r\nСпортното събитие стана част от календара на Българската федерация по плувни спортове, а съорганизатори на събитието бяха Община Благоевград, Спортен комплекс „Пирин“ и ПК „Пирин“.\r\nПлувният басейн в спортен комплекс „Пирин\" беше открит в края на 2015 г. в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града. Басейнът, който е с олимпийски размери, е трети по рода си в цялата страна. Съоръжението отговаря на всички изисквания за провеждане на национални и международни турнири.", "date": "2017.07.16", "title": "Благоевград: Над 250 плувни надежди показаха спортен хъс в Държавното лично отборно първенство по плуване"}
{"url": "http://www.focus-news.net/news/2017/07/16/2416139/emiliya-rusinova-sgp-ne-ni-e-strah-da-rabotim-prestapleniya-po-visokite-etazhi-bez-da-se-vliyaem-ot-politicheski-igri-i-voli.html", "text": "СГП не ни е страх да работим престъпления по високите етажи, без да се влияем от политически игри и воли. Това каза Емилия Русинова, градски прокурор на София, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n„От колко време сте прокурор на София, г-жо Русинова?”, попита в началото на разговора водещата Илиана Беновска. Емилия Русинова отговори, че през следващата седмица ще стане една година откакто заема поста. Водещата отбеляза, че годишнината от назначаването й на поста съвпада с рождения й ден. Софийският градски прокурор отговори: „Вероятно избирането ми миналата година за административен ръководител малко след рождения ми ден, аз го смятам като подарък за рождения ден!”.\r\n„Не Ви ли е твърде сложен и тежък подаръкът? СГП е една от най-важните прокуратури след ВКП, а вашите клиенти, ако мога така да се изразя образно, са високопоставени държавни, политически, бизнес, а защо не и съдебни служители?”, продължи с въпросите си водещата Илиана Беновска. Емилия Русинова отговори, че действително СГП е най-голямата окръжна прокуратура. Нейната изключителност се обосновава и от голямата компетентност, която е предвидена в закона. Обуславя се и това, че е окръжна прокуратура на София-град, където живее голяма част от населението на нашата страна и се извършват голям брой както криминални, така и икономически престъпления. В София са ситуирани всички държавни институции, нормално е най-тежките престъпления да се извършват в района на град София. „Разбира се да си административен ръководител на такава голяма прокуратура е предизвикателство, което аз миналата година реших да поема. Бях подкрепена от своите колеги. От екипа, с който работих преди това като заместник-административен ръководител и се надявам, че в рамките на тази една година показахме всички ние, работещите в СГП, че не ни е страх да работим както тежки криминални престъпления, така и престъпления, извършени от лица по високите етажи на властта!”, категорична бе Емилия Русинова.\r\n„Наричат Ви „фаворитката“ на главния прокурор Сотир Цацаров и когато Ви избираха за прокурор на София Вашият претендент получи 0 гласа, опровергайте ме!”, попита водещата Илиана Беновска. Емилия Русинова отговори: „Аз бях избрана от ВСС, от Прокурорската колегия на ВСС, в която участва не само главният прокурор!”. На въпроса с какво нейната концепция е била силна и възможно ли е съдебната система да стане по-ефективна и да бъде мобилизирана тя отговори: „Надявам се, че това е възможно и ще Ви кажа защо мисля така. На първо място, макар и малко субективно да звучи, аз съм първият градски прокурор от женски пол, избран от ВСС, което за мен означава, че е крачка напред към модернизацията на този тежък ешелон!”.\r\nЕмилия Русинова обясни, че в концепция й, която е била възприета от ВСС, е извела няколко приоритета. На първо място е контактът с колегите, техния опит, който е изграден в рамките на работата през всичките тези години, предложенията, които те ще дадат и ще бъдат обсъдени за подобряване на работата и организацията в СГП. Софийският прокурор заяви, че към настоящия момент е изпълнила и ще продължава да изпълнявам този свой приоритет, тъй като по всички наболели теми провежда най-общо казано събрания, дискусии колегите, с екипа, с който работи. Разбира се основни приоритети в нейната работа са и чисто професионални проблеми на СГП, като брой обвинителни актове, брой върнати дела, като дела, прекратени по давност, като дела, които следва да бъдат обсъждани на плоскостта на изтичащите срокове по глава 26. Теми, които стоят пред всеки административен ръководител. „Заложила съм много на обучението на колегите, на прокурорските помощници, на служителите, тъй като, както и Вие казахте, ние работим в една динамична среда, която непрекъснато се променя. Трябва да сме готови за новостите на деня, за предизвикателствата, да бъдем актуални, да можем да реагираме всеки един момент на това, което ни се поднася!”, обобщи Русинова.\r\n„Съдебната власт е независима по закон, водят се големи полемики дали прокуратурата трябва да бъде към изпълнителната власт. И не на последно място, от почти две години е една явна война срещу главния прокурор Сотир Цацаров от „протестъри“. Нейният флагман е председателят на ВКС Лозан Панов. Без да взимате страна, как ще се излезе от това напрежение, което вероятно не е продуктивно?”, попита водещата Илиана Беновска. Емилия Русинова отговори, че не иска да заема страна, само може да каже, че според нея и повечето й колеги мястото на прокуратурата е там, където е определено от законодателя, а именно в съдебната власт.\r\n„Намесата на политиците обаче непрекъснато се реализира пряко или косвено. Онзи ден и лидерът на ДПС Мустафа Карадайъ призова към повече ефективност, справедливост и правораздаване. Знаете, че сега предстои новият ВСС да бъде допълнен с политическата квота на Народното събрание. Вън от това, пак подчертавам и сега ще се спрем на няколко имена. Ваши клиенти са и политици, как се работи в тази обстановка и как ще отговорите на г-н Карадайъ?”, продължи с въпросите си водещата Илиана Беновска. Емилия Русинова отговори, че не се страхува, както тя, така и колегите й, работещи в СГП, доказали са това с множеството обвинения, които са повдигнали през последната една година, в това число на депутати, министри, лица от високите етажи на властта.\r\nЕмилия Русинова коментира и повдигнатото обвинение към лидера на ПП „Воля“ заместник-председател на Народното събрание Веселин Марешки. Тя обясни, че обвинението към Веселин Марешки и трима от народните представители от неговата парламентарна група е по член 213 от НК. Става въпрос за заплашени собственици на аптеки да се разпоредят с търговските дружества, на които те са управители, като заплахата, най-общо казано, от обвиняемите се изразява в увреждане на имуществото или други неблагоприятни действия за тях и техните семейства.\r\n„Може ли малко по-човешки! Марешки и неговите народни представители са искали да отнемат собствеността на други аптеки, така ли?”, продължи водещата Илиана Беновска. Емилия Русинова обясни, че действията на Марешки и неговите съучастници, Кръстина Таскова и Пламен Христов, се изразяват в това, че те са принуждавали собственици на други аптеки да продават на цени, по високи от аптеките на Марешки, да купуват от Марешки. В противен случай или ще им бъдат затворени аптеките чрез множество проверки, или ще се открият аптеки на Марешки в близост до тях, както в повечето случаи е ставало. В аптеките на Марешки се продават на по-ниски цени лекарствата и е нормално гражданите да купуват от неговите аптеки, това води до увреждане на търговската дейност и най-общо състоянието на аптеките на принуждаваните лица. На въпроса от кого са получени сигналите софийският градски прокурор отговори, че те са подадени от лицата, които са били заплашвани, тези лица са разпитани като свидетели по делото, потвърдили са това, за което са сигнализирали и въз основа на тези обвинения, както и други, е повдигнато обвинение.\r\n„Колко време се водеше предварителната проверка и не съвпада ли тя подозрително с, защо да не кажем, успехите на Марешки, той се класира с един много висок резултат на изборите за президент и в момента е заместник-председател на Народното събрание?”, попита водещата Илиана Беновска. Емилия Русинова отговори, че би могла да отговоря за момента, от който делото е в СГП, тъй като първоначално разследването е водено от Варненската окръжна прокуратура. В момента, в който са събрани доказателства, които да обосноват извършването на престъпление от лица с имунитет, делото е изпратено на компетентната прокуратура, тоест СГП. На въпроса на водещата откога СГП се занимава с Марешки, софийският градски прокурор отговори, че това се случва от около месец, през който месец е бил поискан имунитета на г-н Марешки и останалите депутати и веднага след това се е пристъпило към привличането им в качеството на обвиняеми.\r\n„Веднага щом го привлякохте в качеството му на обвиняем г-н Марешки заяви пред медиите в парламента, че е упражнен спрямо него натиск във връзка с повдигнатото му от СГП обвинение. Цитирам го: „Едно от нещата, които ми беше поставено като много тежко условие беше да прекратим до края на май бизнеса с горива“. Главният прокурор Сотир Цацаров веднага се самосезира и разпореди пак на вас, СГП, да извършите проверка на твърденията на Марешки пред медиите!”, попита водещата Илиана Беновска. Емилия Русинова отговори, че действително в СГП е заведена такава преписка, започната е работа по нея и в случай, че се потвърдят изнесените от г-н Марешки твърдения ще бъде направен анализ и ще се предприемат необходимите действия по закон.\r\n„Но тази проверка ще бъде ли с приоритет пред повдигнатите на Марешки обвинения. Първо нея ли ще завършите, за да видите дали обвинението не е свързано със заплаха във връзка с неговия горивен бизнес?”, продължи с въпросите си водещата Илиана Беновска. Събеседникът й отговори, че досъдебното производство и проверката са две различни преписки. В зависимост от необходимостта от действията, които ще бъдат извършени по едното и по другото разбира се това ще определи и тяхната продължителност.\r\n„Мисълта ми е, че практически г-н Марешки има два варианта – или г-н Марешки си пуска чадър, че обвинението за аптеките срещу него се води заради интереси на заинтересовани в бизнеса с горива, или ако се окаже вярно, че той е заплашван, може да се мисли, че са манипулирани сигналите срещу него за изнудване на аптекари?”, продължи водещата. Емилия Русинова беше категорична, че Веселин Марешки ще има възможност да обясни кои лица кога и по какъв начин са го били заплашвали за това, което е казал вчера и за това, за което е започната проверката. На въпроса с каква скорост ще се действа софийският градски прокурор отговори, че това ще става със скоростта, с която се действа по всички преписки.\r\n„А има ли някакви действия от страна на прокуратурата по отношение на горивния бизнес на г-н Марешки? Знаете, че се говори за картел, че се говори за дъмпинг на цените, даже се говори за не съвсем регламентиран, ще се изразя меко, внос и продажба на горива от страна на неговите бензиностанции?”, попита водещата Илиана Беновска. Емилия Русинова отговори, че би могла да говори единствено за преписките и делата, организирани в СГП, не би могла да коментира такива в други прокуратури, защото няма информация. \r\n„Тогава възниква много интересният въпрос, Вие знаете, аз не съм много наясно с детайлите, на г-н Марешки му беше искан имунитета, но той кандидатстваше за президент, във връзка с едно дело във Варна, свързано с някаква пицария. Доколкото знам има и други дела във Варна или на различни инстанции, по-високи. Няма ли координация в прокуратурата, защото гледам, че той по това дело за аптеките е с мярка подписка, това достатъчно ли е? Първо, има ли координация за това срещу кой какви производства се водят? И второ, как се определя тежестта или лекотата, ако мога така да се изразя, на мярката?”, попита водещата Илиана Беновска. Емилия Русинова отговори, че мярката за неотклонение се определя от наблюдаващия прокурор, това е преценката, която е направил относно необходимостта от мярката за неотклонение, предвидена в закона. По отношение на делото, за което водещата говори, след решение на ВКС то е било върнато в град Варна и самата тя не разполага с информация за него. \r\n„Питам Ви, защото се говори от анализатори, че в момента се извършва една публична манипулация, свързана с дискредитация на правителството на Бойко Борисов, от субекти, които се занимават с политика, бизнес, част са от съдебната система, които са клиенти на прокуратурата?”, продължи водещата. Емилия Русинова отговори: „Това са теми, които са извън моята компетентност, няма как аз да коментирам какво се случва в политическия живот и какво правят политиците! Единственото, което бих могла да коментирам, са досъдебни производства и преписки от компетентността на СГП, доколкото разбира се това ми е позволено от наблюдаващите прокурори. И искам да убедя Вас и зрителите, че ние работим само въз основа на събраните по делата доказателства, без да се влияем от политически игри и воли!”.\r\n„Градски прокурор Русинова, не Ви се получи да ме убедите, защото политиката съществува около нас и няма как, сега ако тръгнем по конкретните имена, които са клиенти на прокуратурата, ще видим че те са собственици на голям бизнес, на медии, основатели, ако не е иронично да кажа и собственици на политически партии!”, отбеляза водещата Илиана Беновска. Емилия Русинова отговори: „Това са всички лица, спрямо които са постъпили сигнали и спрямо които ние сме събрали доказателства. Не мисля, че би се харесало нито на Вас, нито на обществото, ако има сигнали по които не работим, защото се страхуваме, че лицата, срещу които са постъпили тези сигнали, са големи бизнесмени, собственици на големи фирми или участници в политическия живот!”.\r\n„А вярно ли е наистина, че не пощадявате никой от високите етажи и как ще ми го докажете?”, настоя да получи отговор водещата. Софийският градски прокурор настоя категорично, че не са пощадили никого, срещу когото са получили сигнал или са се самосезирали.\r\n„Хайде конкретно да ми кажете! Колко души от високите етажи на политиката, бизнеса, съдопроизводството са клиенти на прокуратурата и респективно отиват в съда, пък и на всичкото отгоре може би пък и биват осъдени. Там вече нещата излизат извън вашия контрол, понеже са в ръцете на съда?”, продължи водещата Илиана Беновска. Емилия Русинова отговори, че за последната една година, откакто е ръководител на СГП, има около 30 дела срещу лица с имунитет. Ако трябва да споменем конкретни имена това са Веселин Марешки, депутатите Кръстина Таскова, Пламен Христев от Воля. На 14 юли е било повдигнато обвинение и на директора на Областната дирекция по храните. Неотдавна е повдигнато обвинение и е внесен обвинителен акт срещу областния управител на София Валентин Пенев. Също така са повдигнати обвинения срещу министри от предишното правителство - Петър Москов и заместник-министри от неговото министерство, както и Николай Ненчев. Също така има повдигнати обвинения и срещу министри от служебното правителство. Обвинения са повдигнати и срещу Румен Овчаров, както и срещу Делян Добрев и Александър Методиев, депутат от ДПС. „Също така сме внесли обвинителен акт срещу Светла Бъчварова-Пиралкова от БСП. Срещу Манол Генов от БСП за купуване на гласове. Също така сме повдигнали обвинение срещу министри от предишни правителства, като г-н Петър Димитров. Разбира се няколкото дела срещу Волен Сидеров, които приключиха. Трайчо Трайков също така, заместник-министър Христо Ангеличин. Също повдигнато обвинение имаме за пътнотранспортно произшествие срещу Иван Миховски, който също е депутат и имахме искане за сваляне на имунитета. Срещу Димитър Гамишев, който също е лице с имунитет, срещу Илия Илиев, депутат от миналото Народно събрание!”, обясни още Емилия Русинова.\r\n„Добре, но хората остават с впечатление, че малко се действа на по-нисък етаж. Много пледоарии, ако мога така да се изразя, извън съдебната зала, в политическото пространство, се изнасят от политици, от експерти, от знайни и незнайни, по отношение на КТБ, за която г-н Цацаров каза, че май другата седмица ще внесете обвинителния акт, който ще бъде 15 000 страници, или 150 000 страници, колко беше?”, попита водещата Илиана Беновска. Емилия Русинова отговори, че към настоящия момент делото е от компетентността на Специализираната прокуратура. Тя обясни, че делото е започнато в СГП и когато колегите й са събрали доказателства за организирана престъпна група, която е от компетентността на Специализираната прокуратура делото е било изпратено по компетентност там. Доколкото знае предстои внасянето му в Специализирания наказателен съд. „Действително обемът на това дело ще бъде доста голям, тъй като обемът на самите обвинения е доста голям. То е така, защото стигаме до темата за формализма на нашия процес, изискванията към обвинителния акт и към обвинението да бъде изключително подробно. Това налага и голяма описателна част на обвинителния акт!”, каза софийският градски прокурор.\r\nСлучаят „Убийството на Виола от Станев”. Пропуските в работата на прокуратурата и съда.\r\n     „В обсега на Вашата дейност влизат и тежки криминални престъпления, някои от които доста зрелищни. Обществото много се развълнува и Вие дадохте тази седмица брифинг по отношение на лицето Стефан Станев, което уби своята приятелка Виола вследствие на употребата на наркотици и по особено жесток начин. Главният прокурор Цацаров призна без да прикрива конкретни имена на прокурори, които от отделни прокуратури, и районна, не са обърнали, да го кажем обикновено, внимание на сигнали за заплахи за убийства, подадени от неговата бивша съпруга на този Станев. Как ще убедите обществото, което не вярва в ефективността на МВР, че прокуратурата е по-ефективна?”, попита водещата Илиана Беновска. Емилия Русинова отговори, че отговорността на прокуратурата е да потърси грешките, които са допуснати. „Разбира се на това, което сме отчели като пропуски, докладът, който беше изготвен от комисията, която аз назначих да извърши проверки по тези преписки, ще бъде изпратен на МВР. В тяхна компетентност е да преценят дали ще извършат проверка на действията на техните служители и какви мерки ще бъдат взети. Само искам да Ви кажа, че както беше съобщено, аз съм разпоредила цялостна проверка на дейността на тези прокурори от Софийска районна прокуратура със задача да се прецени дали това са изолирани случаи в тяхната практика, или има и други случаи на небрежност, проявена в тяхната работа!”, обясни Емилия Русинова. След тази проверка ще бъдат преценени действията, които ще се предприемат по отношение на тези прокурори. Разпоредена е и проверка, която предстои да започне, изобщо на всички преписки и сигнали, подадени в СГП за закани за убийство от граждани.\r\n„Но знаете, че обществото протестира, и справедливо според мен, за това, че в много малко от случаите може да се потърси евентуално наказателна отговорност и от прокурори, и от съдии, за, както Вие меко се изразихте, небрежност при изпълнението на задълженията. Аз бих казала за грубо потъпкване в много от случаите на закона, но малко трудно се доказва мотивацията с корупция, с некадърност, с неангажираност житейска и човешка. Знаете, че в закона пише, че особено съдиите трябва да се произнасят по закон и убеждения”, заяви водещата Илиана Беновска. Емилия Русинова обясни, че нейната работа е да провери работата в конкретния случай на тези прокурори и въобще цялата работа въз основа на анализа, който ще бъде направен на тяхната работа. Тя подчерта, че ще упражни своите правомощия при наличие на данни за дисциплинарни нарушения. Ще бъде внесено искане за образуване на дисциплинарни производства и налагане на дисциплинарни наказания. Най-тежкото наказание е уволнение и при наличие на данни за такова нарушение няма да се поколебае да поиска и уволнение.\r\n„Да, но въпросът за ненаказуемостта, ето по повод казуса „Станев“, убиецът на Виола, аз което Вие дадохте брифинг заедно с главния прокурор Цацаров, че има нарушения от страна на прокуратурата, аз написах едно писмо, адресирано до Лозан Панов, председател на ВКС и Калоян Топалов, председател на СГС, с което питам и моля за незабавно и публично съобщение, както вие съобщихте от прокуратурата, образувани ли са съдебни производства за домашно насилие и въдворяване за принудително лечение на лицето Стефан Станев, убиецът на Виола, какви жалби са разглеждани срещу Станев от бившата му съпруга Благовеста Панова и какви са мотивите на съдебните решения и имената на произнеслите се съдии? Получих отговор засега, след няколко дни, само от СГС, в който пише, че исканата информация е общодостъпна на сайта на СГС и може да бъде проверена. Подписан е от Калоян Топалов, председател на СГС. Не искам да Ви вкарвам в интрига, но важно е да се разбере, както се разбра за прокурорските грешки, довели косвено, може би, до убийството на Виола. Има ли подобно поведение от СГС. Вие пак ли ще запазите, прокуратурата, учтива дистанция и няма да отговорите на това? Така ли трябва да се отговаря? Аз откъде да знам кои са делата, как да ги намеря в сайта на СГС, той не е съвършен!”, обясни водещата Илиана Беновска. Емилия Русинова отговори: „Действително това, което смятахме, че трябва да бъде извършено в прокуратурата, ние го извършихме. Признахме си, ако така мога да кажа, грешките, които сме допуснали!”. Що се отнася до писмото на СГС, софийският градски прокурор заяви, че не би искала да го коментира.\r\n„Защо да не го коментирате? Вие бихте ли отговорила по този начин?”, попита водещата Илиана Беновска. Емилия Русинова отговори, че изцяло в правомощията на съда е да прецени по какъв начин да отговори на запитването на Илиана Беновска.\r\n„Мога ли тогава да Ви помоля за съдействие? Ако такива преписки са постъпвали, сега в момента го импровизирам, в СГС жалби от съпругата на Станев Благовеста Панова, ако са попадали в ръце на ваши прокурори или не са, ние как можем да установим това по косвен път, след като съдът не ни отговаря? Дали има такива производства, които са прекратени или са довели до някакви решения съдебни?”, попита водещата Илиана Беновска. Емилия Русинова отговори, че е извършена проверка на всички преписки и сигнали, които са постъпили в СГП и СРП. Не е  констатирано препращане от съда на някакви сигнали.\r\n„Имате ли модел за ефективността на работата на нечия прокуратура по света, който България трябва да следва? И съвсем пряко да Ви попитам, какво мислите за модела, който определени политици и магистрати се опитаха да внедрят в България, визирам „Да, България“, Христо Иванов, председателя на ВКС Лозан Панов, с пропагандирането на модела на Румъния, Моника Маковей, Лаура Кьовеши, за Лаура Кьовеши сега чета, не знам дали е вярно, че се е опитвала да манипулира производства в нейната специализирана прокуратура срещу румънски политици и това ще бъде разкрито докрай?”, попита водещата Илиана Беновска. Емилия Русинова отговори: „Аз съм на мнение, че не трябва сляпо да следваме определен модел, а трябва да се ползваме от всеки добре действащ модел по света, от това, което е довело до добри резултати. Разбира се да отчитаме тези положителни практики, разбира се и недотам добрите практики, да се учим от тях и да се опитваме да ги използваме и внедряваме в нашата система!”.\r\n„Редно ли е да се изнасят политически речи в съдебната палата?”, попита водещата Илиана Беновска. Емилия Русинова отговори, че не би искала да коментира. „Вие къде живеете, къде работите? В момента сме в Съдебната палата, в близост до Вашия кабинет Лозан Панов произнасяше политически речи!”, продължи водещата. Софийският градски прокурор отговори, че съдебната палата е институция, която от самото й име е видно, че е образ на съдебната власт. Водещата подчерта, че съдебната власт е на народа. Събеседникът й отговори: „Разбира се! Разбира се! Аз Ви казах, ние работим за обществото, в полза на обществото. Прокуратурата, както знаете, е общественият защитник на правата на гражданите!”.\r\n„Защо искате да премахнете надстрояването на хотел „Маринела“?, попита водещата Илиана Беновска. Емилия Русинова отговори, че са отчетени нарушения, които са дали основание за постановяването на този акт на съда. „Тоест законът си е закон и за богатите, и за бедните?”, продължи водещата. Софийският градски прокурор отговори, че това наистина е така.\r\nЕмилия Русинова обясни още, че е било повдигнато на Антон Генов в качеството му на директор на Областната дирекция по храните за две престъпления по чл. 282 и по чл. 143. Престъплението по чл. 282 се изразява в това, че той в нарушение на своите правомощия и превишавайки своите правомощия е причинил вреди и е набавил облаги за различни дружества.\r\n„В това число и за дружество, в което е работил синът му, дайте по-конкретно!”, подкани водещата Илиана Беновска. Емилия Русинова каза, че облагите са изключително в полза на дружество, в което в един дълъг период от време през миналата година е работил неговият син. Принудата е по отношение на дружество с еднакъв предмет на дейност с дружеството в което работи неговият син. „Дружества, които се занимават със закупуване на отработена мазнина. Тази отработена мазнина се използва за изработване на биодизел. Дружеството, в което е работил неговият син, се опитва като ново дружество да се наложи на пазара, предимно на пазара в София и действията на Антон Генов са чрез извършване на проверки, които не са в неговите правомощия, или чрез заплахи да осигури налагането на това дружество на пазара!”, завърши Емилия Русинова разговора си с Илиана Беновска в предаването „Беновска пита” по „Канал 3“ и „Радио К2.", "date": "2017.07.16", "title": "Емилия Русинова: СГП не ни е страх да работим престъпления по високите етажи, без да се влияем от политически игри и воли"}
{"url": "http://www.focus-news.net/news/2017/07/16/2416144/futbol-galatasaray-obyavi-che-vodi-pregovori-s-mariano-ot-sevilya.html", "text": "Турският отбор Галатасарай обяви на своята страница в интернет, че води преговори със защитника от Севиля Мариано за трансфер. 31-годишният бразилец вече е пристигнал в Истанбул. \r\nМариано игра за Севиля през последните два сезона, провеждайки общо 70 мача и отбелязвайки два гола.  Виктор Турмаков", "date": "2017.07.16", "title": "Футбол: Галатасарай обяви, че води преговори с Мариано от Севиля"}
{"url": "http://www.focus-news.net/news/2017/07/16/2416142/reuters-spored-belgiyskiya-ministar-na-migratsiyata-stranata-tryabva-da-spre-uchastieto-si-ot-misiyata-sreshtu-trafika-na-hora-kray-libiya.html", "text": "Белгийският министър на миграцията Тео Франкен заяви, че страната трябва да се изтегли фрегатата си, участваща в мисията на ЕС, насочена срещу трафика на хора в Либия, защото присъствието на подобни съдове окуражава мигрантите да предприемат опасното пътуване през централното Средиземноморие, предаде  Reuters. Макар и да не участват в спасителна мисия, на екипажите на корабите от мисията често им се налага да спасяват хора.\r\n„Лично смятам, че тази операция не трябва да се повтаря, защото е пълна лудост. В нея няма логика“, смята Франкен. „Въпросът не е дали да ги спасяваме или не. Това създава ефект, привличащ мигрантите, което води до смъртта на нови хора. Това е срам за Европа“, добави той и разкритикува неправителствените организации за поведението им в региона. \r\nМеждувременно говорител на белгийското министерство на отбраната заяви, че страната ще продължи да бъде част от мисията, единствено ако либийското правителство позволи на кораби от ЕС в териториалните си води.  Виктор Турмаков", "date": "2017.07.16", "title": "Reuters: Според белгийския министър на миграцията страната трябва да спре участието си от мисията срещу трафика на хора край Либия"}
{"url": "http://www.focus-news.net/news/2017/07/16/2416145/sofiya-vazstanoveno-e-dvizhenieto-pri-km-44-46-na-am-trakiya-v-posoka-sofiya.html", "text": "Възстановено е движението при км 44-46 на АМ \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "София: Възстановено е движението при км 44-46 на АМ \"Тракия\" в посока София"}
{"url": "http://www.focus-news.net/news/2017/07/16/2416148/api-izklyucheno-e-osvetlenieto-v-tunela-pri-kresnenskoto-hanche-shofyorite-da-se-dvizhat-s-povisheno-vnimanie.html", "text": "Шофьорите да се движат с повишено внимание в тунела при Кресненското ханче поради изключено осветление вследствие на повреда в електрическото захранване. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "АПИ: Изключено е осветлението в тунела при Кресненското ханче, шофьорите да се движат с повишено внимание"}
{"url": "http://www.focus-news.net/news/2017/07/16/2416146/lovech-dvizhenieto-po-pat-i-4-ablanitsa-sevlievo-v-rayona-na-s-malinovo-se-izvarshva-v-edna-lenta-poradi-ptp.html", "text": "Движението по път I-4 Абланица-Севлиево в района на с. Малиново се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "Ловеч: Движението по път I-4 Абланица-Севлиево в района на с. Малиново се извършва в една лента поради ПТП"}
{"url": "http://www.focus-news.net/news/2017/07/16/2416152/yambol-bsp-podgotvya-mladi-hora-za-mestnata-vlast.html", "text": "С двудневен семинар БСП в Ямбол стартира дългосрочен проект за обучение на млади хора по въпросите на местното самоуправление, съобщиха от пресцентъра на партията. Амбицията на новия председател на партията в града Катя Георгиева е до местните избори през 2019 г. да разполага с добре подготвен и мотивиран екип от млади хора, които да поемат управлението на общината. За целта младежите ще придобият знания по всички по-важни въпроси, необходими за успешно участие както в работата на Общинския съвет, така и в общинската администрация. В приветствието си към участниците ямболският народен представител Кристиан Вигенин подчерта, че както на национално, така и на местно равнище БСП трябва да докаже, че е не само активна, но и компетентна опозиция, която разполага с кадри за управлението. \"Ямбол има нужда от промяна, вие сте нейните носители и трябва да сте готови да я реализирате от ден първи\", заяви Кристиан Вигенин и допълни, че колкото по-подготвени са младите хора, толкова по-убедителни ще бъдат както при работата си в партийните структури, така и в предизборните кампании, а после и в управлението на града. \r\nОсновен лектор днес по въпросите на законодателството и нормативните актове беше адвокат Галин Ханджиев. Следващият модул на обучението ще се проведе през месец септември.", "date": "2017.07.16", "title": "Ямбол: БСП подготвя млади хора за местната власт"}
{"url": "http://www.focus-news.net/news/2017/07/16/2416151/ruse-ogranicheno-e-dvizhenieto-po-pat-i-5-ruse-byala-v-rayona-na-trastenik-poradi-ptp.html", "text": "Ограничено е движението по път I-5 Русе-Бяла, в района на Тръстеник поради ПТП. Това съобщиха от пресцентъра на Агенция \"Пътна инфраструктура\". Обходен маршрут: по път I-5-Две могили-Иваново-път I-5.", "date": "2017.07.16", "title": "Русе: Ограничено е движението по път I-5 Русе-Бяла, в района на Тръстеник поради ПТП"}
{"url": "http://www.focus-news.net/news/2017/07/16/2416154/sofiya-dvizhenieto-po-podbalkanskiya-pat-i-6-v-rayona-na-anton-se-izvarshva-v-edna-lenta-poradi-ptp.html", "text": "Движението по Подбалканския път I-6 в района на Антон се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.07.16", "title": "София: Движението по Подбалканския път I-6 в района на Антон се извършва в една лента поради ПТП"}
{"url": "http://www.focus-news.net/news/2017/07/16/2416153/ruse-katastrofa-mezhdu-dva-avtomobila-v-rayona-mezhdu-s-trastenik-i-dve-mogili-zatrudnyava-dvizhenieto-po-patya-ruse-byala.html", "text": "Катастрофа между два автомобила в района между с. Тръстеник и Две могили затруднява движението по пътя Русе-Бяла. Това съобщиха от пресцентъра на МВР. Инцидентът е станал около 17.30 часа. Трафикът е пренасочен по обход Русе-Иваново-Две могили.", "date": "2017.07.16", "title": "Русе: Катастрофа между два автомобила в района между с. Тръстеник и Две могили затруднява движението по пътя Русе-Бяла"}
{"url": "http://www.focus-news.net/news/2017/07/16/2416149/plovdiv-nad-50-koloezdachi-uchastvat-v-natsionalnoto-koloezdachno-sastezanie-za-kupa-vasil-levski-koeto-startira-v-karlovo.html", "text": "Над 50 колоездачи участват в Националното колоездачно състезание за Купа „Васил Левски“, което стартира днес пред родната къща на Апостола в Карлово. Това съобщиха за Радио „Фокус“ – Пловдив от пресцентъра на Община Карлово. Състезанието е посветено на 180 години от рождението на Васил Левски. Колоездачите са тръгнали на колоездачната обиколка с карбонови велосипеди и специална екипировка заради дъждовното време. „Състезанието е в два етапа с обща дължина на трасето 180 км. Маршрутът, по който преминаха състезателите през първия етап днес бе: Карлово – Баня – с. Васил Левски – Карлово – Сопот – Кърнаре – Беклемето –Троян. Трасето за любителите колоездачи е от с. Кърнаре до Беклемето. Вторият етап ще се проведе утре и ще стартира от Троян. В него колоездачите ще преминат през трасето: Троян – Орешак – Цветански – Беров мост – Велчево – Драшкова поляна – Дебнево – Стефаново – Малиново – Прелом – Къкрина – Ловеч“, обясниха от пресцентъра на Общината.\r\nФиналът на колоездачната обиколка ще бъде в Ловеч пред паметника на Васил Левски, където ще се проведе и церемонията по награждаване на победителите. Община Карлово осигурява наградния фонд за класиралите се от първо до пето място в двете категории професионалисти – юноши старша възраст и мъже.\r\nТони МИХАЙЛОВ", "date": "2017.07.16", "title": "Пловдив: Над 50 колоездачи участват в Националното колоездачно състезание за Купа „Васил Левски“, което стартира в Карлово"}
{"url": "http://www.focus-news.net/news/2017/07/16/2416158/accent-tv-igor-dodon-izrazi-simpatiya-kam-turskiya-narod-v-godishninata-ot-opita-za-prevrat.html", "text": "Президентът на Молдова Игор Додон посети турското посолство в Кишинев, за да изрази симпатия към турския народ, пострадал преди година от опит за преврат, предаде  Accent TV.\r\n„От името на народа на Молдова и от мое име, изразявам искрени съболезнования към семействата и приятелите и към всички, които са страдали, помагайки да възстановят обществения ред и уважението към суверенния избор на турския народ в полза на неговия народ“, заяви Додон.  Виктор Турмаков", "date": "2017.07.16", "title": "Accent TV: Игор Додон изрази симпатия към турския народ в годишнината от опита за преврат"}
{"url": "http://www.focus-news.net/news/2017/07/16/2416155/mvr-vremenno-e-zatrudneno-dvizhenieto-prez-prohoda-petrohan-avtomobilite-se-nasochvat-prez-berkovitsa.html", "text": "Към 18 часа, заради аварирали два товарни автомобила в района на с. Гинци, временно е затруднено движението през прохода Петрохан. Това съобщиха от пресцентъра на МВР. Автомобилите се насочват през Берковица.", "date": "2017.07.16", "title": "МВР: Временно е затруднено движението през прохода Петрохан, автомобилите се насочват през Берковица"}
{"url": "http://www.focus-news.net/news/2017/07/16/2416150/reuters-emanyuel-makron-zayavi-che-spodelya-izraelskite-pritesneniya-otnosno-hizbulla.html", "text": "Президентът на Франция Еманюел Макрон заяви, че споделя притесненията на Израел относно ливанската шиитска групировка „Хизбулла“, предаде  Reuters.\r\n„Споделям израелската загриженост за въоръжаването на „Хизбулла“ в южната част на Ливан. Ние искаме стабилност в Ливан“, заяви Макрон по време на срещата си в Париж с министър-председателя на Израел Бенямин Нетаняху.  Виктор Турмаков", "date": "2017.07.16", "title": "Reuters: Еманюел Макрон заяви, че споделя израелските притеснения относно „Хизбулла“"}
{"url": "http://www.focus-news.net/news/2017/07/16/2416157/blagoevgrad-v-hadzhidimovskoto-selo-novo-leski-protestiraha-sreshtu-kontsesiya-za-dobiv-na-podzemni-bogatstva-obzor.html", "text": "Около 60 души протестираха в хаджидимовското село Ново Лески срещу отдаване на концесия за 25 години за добив на подземни богатства. Демонстрацията на местните жители започна малко след 08.00 часа на 16 юли, а сборният пункт бе спирката в малкото населено място. Първоначално организаторите на протеста имаха намерение той да продължи до 11.00 часа, но заради влошени метеорологични условия, се наложи да преустановят действията си към 09.00 часа. Десислава Йованович, представител на инициативния комитет, организирал протестните действия заяви, че времето е било много лошо – имало е дъжд и силен вятър, поради което се е наложило да прекратят протеста. Тя добави, че освен от село Ново Лески на протеста са присъствали и жители на село Мосомище, Община Гоце Делчев, както и жители на самия град Гоце Делчев. „Имаме подкрепа от много места, защото този проблем засяга целия регион, не само селата, които се намират в непосредствена близост до нас“, подчерта Йованович. Тя уточни, че проблемът с отдаването на концесията съществува от много време, като от 3 години жителите на село Ново Лески водят дела за нейното отпадане. „Самата процедура, която е дадена, има много пробиви и нередности. Тя е предоставена от правителството на Пламен Орешарски 5 дни преди  оставката му. Последното решение на Върховния административен съд излезе в петък, като според него концесията трябва да бъде дадена“, заяви Йованович. Тя допълни, че хората в село Ново Лески и околните населени места вече не знаят какво да правят, защото не са им останали законови средства за борба с проблема и апелира към Министерски съвет да не подписва концесионния договор. Междувременно кметът на село Ново Лески Георги Ванкалов заяви, че протестът на местните е мирен, а целта е да се покаже на отговорните институции, че жителите на малкото населено място и околните села не са съгласни с отдаването на концесия.\r\nЛивия НИНОВА", "date": "2017.07.16", "title": "Благоевград: В хаджидимовското село Ново Лески протестираха срещу концесия за добив на подземни богатства (ОБЗОР)"}
{"url": "http://www.focus-news.net/news/2017/07/16/2416159/nimh-prez-noshtta-valezhite-shte-prodalzhat-utre-shte-sa-na-po-malko-mesta-i-shte-otslabvat.html", "text": "През нощта валежите ще продължат. Утре ще са на по-малко места и ще отслабват. Облачността ще е значителна. Ще духа слаб, в източната половина на страната - умерен до силен североизточен вятър. Максимални температури между 18° и 23°, в източните райони до  25°-26°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е малко по-високо от средното за юли.\r\nПо Черноморието облачността ще е значителна, ще превалява дъжд. Ще духа умерен, временно и силен североизточен вятър. Максималните температури ще са 24°-26°. Температурата на морската вода е 23°-25°. Вълнението на морето ще е 3 -4 бала. В планините ще е облачно, на много места с валежи.  Ще духа умерен до силен североизточен вятър. Максимална температура на височина 1200 метра – около 13°, на 2000 метра – около 8°.  \r\nВъв вторник в югоизточните райони, през по-голямата част от деня, ще има значителна облачност и все още ще превалява. В останалата част от страната ще преобладава слънчево време. Ще започне затопляне. През следващите дни ще бъде слънчево. След обяд ще се развива купеста облачност, без валежи. Температурите ще се повишават бавно.", "date": "2017.07.16", "title": "НИМХ: През нощта валежите ще продължат, утре ще са на по-малко места и ще отслабват"}
{"url": "http://www.focus-news.net/news/2017/07/16/2416162/reuters-nato-prizova-turtsiya-i-germaniya-da-razreshat-spora-za-voennoto-letishte-indzhirlik.html", "text": "Генералният секретар на НАТО Йенс Столтенберг призова турското и германското правителство да разрешат спора помежду си относно посещенията в турските военни бази, част от по-широките неразбирателства между двете страни, предаде  Reuters.\r\nСпоред прессекретар на НАТО Йенс Столтенберг е призовал външните министри на Турция и на Германия Мевлют Чавушоглу и Зигмар Габриел да разрешат спора. „Надяваме се, че двете страни ще открият взаимно приемлива дата за посещение“, посочи говорителят.  Виктор Турмаков", "date": "2017.07.16", "title": "Reuters: НАТО призова Турция и Германия да разрешат спора за военното летище „Инджирлик“"}
{"url": "http://www.focus-news.net/news/2017/07/16/2416163/pazardzhik-14-proverki-na-rezervatite-v-oblastta-sa-izvarshili-prez-yuni-ekspertite-ot-ekoinspektsiyata.html", "text": "През месец юни експертите на Регионалната инспекция по околната среда и водите в Пазарджик са извършили общо 14 планови проверки в четирите резервата в областта –  „Купена“, „Мантарица“, „Беглика“ и „Дупката“. Това съобщиха от инспекцията. Проверките и ревизията на охранителни участъци в резервати „Дупката“ и „Беглика“ не са констатирали нарушения. Възстановена е проходимостта на пътеките за посетители от паднали дървета през зимата в резерватите „Мантарица“, „Беглика“ и „Купена“. По цялата им дължина е подновена маркировката. Поставени са табели „Не пали огън!“. Установено е, че режимите в защитени местности „Хаджийски чарк“ и „Несторови поляни“ се спазват. Проведени са две съвместни акции с представители на Жандармерията в Пловдив и Районната полицейско управление в Пещера. Нарушители, извършващи незаконна сеч на територията на резерват Купена, не са установени. Планова проверка в защитена зона „Бесапарски ридове“ е констатирала нарушение на забраните, регламентирани в заповедта за обявяването – разкрита кариера. В момента на проверката нарушителят не е установен. Съвместно с други компетентни органи Екоинспекцията ще предприеме мерки за установяване и санкциониране на нарушителя.", "date": "2017.07.16", "title": "Пазарджик: 14 проверки на резерватите в областта са извършили през юни експертите от Екоинспекцията"}
{"url": "http://www.focus-news.net/news/2017/07/16/2416160/ruse-zhena-postradala-pri-katastrofata-na-patya-ruse-byala-e-pochinala-po-kasno-v-rusenskata-bolnitsa.html", "text": "Тежка катастрофа между два автомобила затвори главния път Русе – Бяла. Жена, пострадала при инцидента, е починала по-късно в русенската болница. Това съобщиха от пресцентъра на ОДМВР-Русе. В 16.56 часа, чрез тел.112, в ОДМВР-Русе е постъпил сигнал за катастрофа с два леки автомобила на главния път Русе – София. Инцидентът е станал  на около 400 м след ресторант „Мидата” /землището на с. Тръстеник/ в посока гр. Русе. Според първоначалните данни, от пристигналите на местопроизшествието полицейски служители, е възникнал челен сблъсък между кола с марка „Опел” с русенска регистрация, управлявана от 57-годишен мъж и лек автомобил БМВ с разградска регистрация с водач мъж, също на 57 г.\r\nТрима са пострадали при инцидента - двама мъже и жена. Необходимо е било съдействие на спасителен екип от пожарната за извеждане на пострадал от едната кола. Ранените са били отведени в русенската болница от екипи на ЦСМП. По-късно от медицинското заведение са съобщили, че е починала 46-годишна жена.\r\nЗаради катастрофата движението по главния път е спряно. Екипи на полицията организират обходен маршрут през село Иваново и град Две могили.\r\nНа местопроизшествието се извършва оглед от дежурна оперативна група на ОДМВР – Русе. Предстои изясняване на причините и обстоятелствата, довели до възникване на инцидента.", "date": "2017.07.16", "title": "Русе: Жена, пострадала при катастрофата на пътя Русе-Бяла, е починала по-късно в русенската болница"}
{"url": "http://www.focus-news.net/news/2017/07/16/2416164/futbol-lukas-biliya-stana-igrach-na-milan.html", "text": "Аржентинският полузащитник на Лацио Лукас Билия подписа договор с Милан за три години.\r\nМилан е платил за Билия 17 млн. евро. В състава на римския клуб той проведе четири сезона. Виктор Турмаков", "date": "2017.07.16", "title": "Футбол: Лукас Билия стана играч на Милан"}
{"url": "http://www.focus-news.net/news/2017/07/16/2416165/balgarskoto-druzhestvo-za-zashtita-na-ptitsite-initsiira-petitsiya-za-obyavyavaneto-na-natsionalen-den-na-orela.html", "text": "Българското дружество за защита на птиците (БДЗП) инициира петиция за обявяването на Национален ден на орела. Това съобщи за Радио „Фокус“ – Велико Търново Свилен Чешмеджиев, координатор на офиса на Дружеството в Свищов. Избраната дата е 27 юни и целта е в този ден да се напомня за незаменимата роля на тези птици в природата посредством информационни кампании и образователни инициативи. „Голяма част от грабливите птици на планетата са защитени. В България има много видове грабливи птици, които също така са защитени. Говоря за орли, соколи, блатари, мишелови и други. Затова ние инициирахме една петиция, чието заглавие е „Да посветим специален ден на орела“. Има много видове дни – Ден на Дунав, Ден на биоразнообразието, Ден на околната среда. Ние решихме да обърнем специално внимание и на орлите, тъй като те са един символ на природозащита. Затова в момента събираме подписи и симпатизанти, които да ни подкрепят, за да може официално да имаме Ден на орела. Тази петиция, този ден ще е насочен не само към орлите, но и към всички видове грабливи птици, които се срещат в България, и биоразнообразието като цяло“, посочи Свилен Чешмеджиев.\r\nЛинк за петицията е публикуван на сайтовете peticia.com и orlite.bg, както и на страницата на Българското дружество за защита на птиците birds.bg. \r\nБългария е сред страните в Европа с най-запазена природа с близо 34% от територията й, която попада в мрежата „Натура 2000“. По богатство на орнитофауната си България се нарежда на второ място в Европа след Испания. Територията на страната представлява само 1% от територията на Европа, а тук се срещат близо 400 вида птици, или 76% от европейската орнитофауна. Въпреки това природата ни е белязана от черна хроника на изчезващи и изчезнали видове. Сред тях са и орлите – често срещани у нас само допреди 60-70 години, а днес малцина българи са виждали орел на живо.\r\nНадежда КРЪСТЕВА", "date": "2017.07.16", "title": "Българското дружество за защита на птиците инициира петиция за обявяването на Национален ден на орела"}
{"url": "http://www.focus-news.net/news/2017/07/16/2416166/reuters-protestirashtite-v-polsha-osadiha-spornite-pravosadni-reformi.html", "text": "Хиляди протестиращи са се събрали в по-големите градове на Полша срещу правителствените реформи в правосъдната реформа, която според опозицията би лишила съдиите в страната от независимост и ще подкопаят демокрацията, предаде  Reuters.\r\nВ петък парламентът на страната, доминиран от партия „Право и справедливост“ , гласува закон, даващ право на парламента по-голяма роля при назначаването на съдиите. \r\n„Срам, срам“, скандират протестиращите събрали се във Варшава под знамената на Полша и на ЕС. Те определят председателя на „Право и справедливост“ Ярослав Качински с диктатор. \r\nВ неделя лидерите на опозиционната партия призоваха протестиращите да останат пред парламента. Фрагментираната опозиция обеща да бъде по-обединена срещу „Право и справедливост“.  Виктор Турмаков", "date": "2017.07.16", "title": "Reuters: Протестиращите в Полша осъдиха спорните правосъдни реформи"}
{"url": "http://www.focus-news.net/news/2017/07/16/2416167/sofiya-edna-zhena-e-pochinala-sled-kato-mikrobus-patuvasht-po-ul-samokovsko-shose-e-padnal-v-reka-iskar.html", "text": "Една жена е починала, след като микробус, пътуващ по ул. \"Самоковско шосе\", е паднал в река Искър. Това съобщи за Агенция \"Фокус\" комисар Тенчо Тенев, началник на отдел „Пътна полиция“ към Столична дирекция на вътрешните работи (СДВР). Микробусът е управляван от българин, а в него са пътували английски граждани. Микробусът се е движел с висока скорост и е излязъл от пътното платно. 67-годишна английска гражданка е починала на път за болницата. При инцидента има и други пострадали пътници от микробуса, които обаче не са със сериозни наранявания. Те са били прегледани и освободени от болницата. \r\nКомисар Тенев съобщи, че на територията на столицата в днешния ден има и инцидент с блъсната пешеходка. \"Двама души, баща и син, са катастрофирали на бул. \"Цариградско\" шосе в района на Горубланяско ханче и в момента се преглеждат от лекари\", добави той.\r\nПо думите на комисар Тенев пътните инциденти на територията на София днес са много, но освен този на ул. \"Самоковско шосе\", няма други, при които да има сериозно пострадали.", "date": "2017.07.16", "title": "София: Една жена е починала, след като микробус, пътуващ по ул. \"Самоковско шосе\", е паднал в река Искър"}
{"url": "http://www.focus-news.net/news/2017/07/16/2416168/nimh-zhalt-kod-za-silen-vyatar-i-silno-morsko-valnenie-e-obyaven-za-tsyaloto-chernomorie-za-17-yuli.html", "text": "Жълт код за силен вятър и силно вълнение на морето  е обявен за цялото Черноморие за 17 юли, сочи справка на сайта на Националния институт по метеорология и хидрология (НИМХ) към Българската академия на науките (БАН) . Над морето ще духа североизточен вятър с  пориви 20 м/сек и вълнение на морето 3-4 бала. Жълтият код означава потенциална опасност и повишена вероятност за опасни метеорологични явления, които могат да причинят щети.  От НИМХ препоръчват да се следи прогнозата за времето и да не се предприема неоправдан риск, особено при извършване на дейности, които зависят от времето.", "date": "2017.07.16", "title": "НИМХ: Жълт код за силен вятър и силно морско вълнение е обявен за цялото Черноморие за 17 юли"}
{"url": "http://www.focus-news.net/news/2017/07/16/2416170/stara-zagora-tri-avtomobila-sa-katastrofirali-v-rayona-na-210-km-na-am-trakiya-v-posoka-sofiya.html", "text": "Три автомобила са катастрофирали в района на 210 км на АМ \"Тракия\" в посока София. Това съобщиха за Агенция \"Фокус\" от ОДМВР - Стара Загора. Сигналът за инцидента е станал около 19.58 часа. Няма данни за сериозно пострадали хора.", "date": "2017.07.16", "title": "Стара Загора: Три автомобила са катастрофирали в района на 210 км на АМ \"Тракия\" в посока София"}
{"url": "http://www.focus-news.net/news/2017/07/16/2416169/ria-novosti-ministar-predsedatelyat-na-ukrayna-zayavi-che-nyama-namerenie-da-se-kandidatira-za-prezident.html", "text": "Министър-председателят на Украйна Владимир Гройсман заяви, че не вижда в себе си кандидат за президент на страната, предаде РИА Новости.\r\n„Повече се чувствам в изпълнителната власт“, заяви Гройсман по време на телевизионно интервю, отговаряйки на въпрос за участие в следващите президентски избори. На уточняващ въпрос, дали не се вижда като президент, министър-председателят отговори негативно.\r\nТой отбеляза, че изборите трябва да преминат по план в Украйна през 2019 г.  Виктор Турмаков", "date": "2017.07.16", "title": "РИА Новости: Министър-председателят на Украйна заяви, че няма намерение да се кандидатира за президент"}
{"url": "http://www.focus-news.net/news/2017/07/16/2416172/predstoyashti-mezhdunarodni-sabitiya-za-16-yuli-agentsiya-fokus.html", "text": "В Индия ще се проведат президентски избори.\r\n*** Започва втори кръг от преговорите за Брекзит между главния преговарящ на ЕС Мишел Барние и британския министър на въпросите, свързани с излизането, Дейвид Дейвис.\r\n*** Ще се проведе среща на министрите на външните работи на ЕС.\r\n*** Ще се проведе среща на министрите на земеделието на  на ЕС.\r\n***", "date": "2017.07.16", "title": "Предстоящи международни събития за 16 юли /Агенция „Фокус“/"}
{"url": "http://www.focus-news.net/news/2017/07/16/2416188/afp-edin-ubit-i-50-raneni-pri-sblasatsi-v-egipet.html", "text": "Един убит и 50 ранени при сблъсъци в Египет, след като силите за сигурност се опитаха да изгонят самонастанили се хора на остров в река Нил, предава AFP  .\r\nИнцидентът стана на остров Варак в Кайро. Египетското правителство започна кампания за разчистването на незаконни поселения на имоти, които са държавна собственост. Голямата група от служители на реда, която се насочи към острова бе посрещната от „някои от незаконно заселилите се, които се събраха да протестират срещу прилагането на заповедта за прогонване“, казаха от вътрешното министерство. Протестиращите са хвърляли камъни, и са нападали полицаите, което е принудило властите да използват сълзотворен газ.\r\nОт египетското Министерство на здравеопазването казаха, че един е загинал, а 19 са ранени. Освен това 31 полицаи са били ранени при сблъсъците.  Симеон Миланов", "date": "2017.07.16", "title": "AFP: Един убит и 50 ранени при сблъсъци в Египет"}
{"url": "http://www.focus-news.net/news/2017/07/16/2416189/plovdiv-izvanredna-sesiya-na-obshtinskiya-savet-posvetena-na-plovdiv-2019-shte-se-provede-na-19-yuli.html", "text": "Извънредна сесия на Общинския съвет, посветена на „Пловдив 2019“, ще се проведе на 19 юли в града. Това съобщи за Радио „Фокус“ – Пловдив Валентин Парпулев от отдел „Връзки с обществеността“ на Общински съвет – Пловдив. В програмата на извънредната сесия е включен отчет на кмета на Пловдив и председател на Управителния съвет на Фондация „Пловдив 2019“ Иван Тотев, касаещо дейността на Фондацията. „На 19 юли ще се разгледат също реализирани дейности от Община Пловдив за „Пловдив – Европейска столица на културата“, изпълнението на препоръките в Доклада на комисията по мониторинг и консултация от октомври миналата година, рисковете и заплахите за реалното изпълнение на планираните дейности до 2019 година, както и визията на градската администрация за успешна защита на титлата“, каза Парпулев. Той уточни, че извънредната сесия се свиква по предложение на съветниците от БСП.\r\nТони МИХАЙЛОВ", "date": "2017.07.16", "title": "Пловдив: Извънредна сесия на Общинския съвет, посветена на „Пловдив 2019“, ще се проведе на 19 юли"}
{"url": "http://www.focus-news.net/news/2017/07/16/2416147/mohamad-dzhavad-zarif-v-siriya-e-neobhodimo-vseobhvashtashto-primirie.html", "text": "Според иранския министър-председател Мохамад Джавад Зариф правителството на Сирия и страните, които имат интерес от разрешаването на ситуацията в страната, трябва да постигнат договореност за установяването на всеобхващащо примирие и да предоставят хуманитарна помощ на населението, предаде ТАСС.\r\n„Нужно е примирие. То винаги ни е било необходимо. Ние всички трябва да вземем участие в опитите да се постигне всеобхватно споразумение за примирието с изключение на, разбира се, тези групи, които са признати от Съвета за сигурност на ООН за терористични“, заяви Зариф. „Разбира се, освен примирието, е необходимо да се организира и хуманитарна помощ“, добави той. \r\nСпоред министъра в Сирия е необходимо формирането на правителство на националното единство, което да включва в себе си и настоящата власт, така и представители на опозиционните групи, стремящи се към мирното разрешаване на ситуацията в страната.  Виктор Турмаков", "date": "2017.07.16", "title": "Мохамад Джавад Зариф: В Сирия е необходимо всеобхващащо примирие"}
{"url": "http://www.focus-news.net/news/2017/07/16/2416171/pochina-18-godishniyat-mladezh-koyto-beshe-prebit-pred-diskoteka-v-byala-obzor.html", "text": "Почина 18-годишният младеж от град Бяла, което пострада след спречкване с участието на група роми пред дискотека миналата седмица. Кметът на града Димитър Славов обяви двудневен траур в общината. 18-годишният Алекс Ангелов, който беше пребит пред дискотека след спор за цигара, е починал в болницата в събота през нощта, 8 дни след като бе приет с тежка черепно-мозъчна травма. Очаква се обвинението срещу 32-годишния му нападател да бъде променено в непредумишлено убийство.„Фокус“ припомня: На 8 юли в 6.30 часа сутринта е подаден сигнал за спречкване пред заведение в Бяла, в което са участвали група роми. В конфликта е пострадал 18-годишен младеж. Той бе откаран в Университетската болница в Русе в кома и с опасност за живота. По случая бе задържан 32-годишен мъж, заподозрян за нападението. Ден след спречкването около 300 граждани призоваха за спиране на агресията на мирен протест в Бяла. Те изразиха своята съпричастност към пострадалия младеж. Образувано е досъдебно производство, работата по което продължава под наблюдението на прокуратурата.", "date": "2017.07.16", "title": "Почина 18-годишният младеж, който беше пребит пред дискотека в Бяла (ОБЗОР)"}
{"url": "http://www.focus-news.net/news/2017/07/16/2416191/anadolu-agency-frenskiyat-prezident-zayavi-che-frantsiya-e-gotova-da-uchastva-vav-vseki-diplomaticheski-hod-za-mirni-pregovori-mezhdu-izrael-i-palestintsite.html", "text": "Френският президент Еманюел Макрон призова за подновяването на мирните преговори между Израел и палестинците, предава Anadolu Agency.\r\nВ разговор с журналисти след срещата си с израелския премиер Бенямин Нетаняху в Париж, Еманюел Макрон заяви, че Франция е готова да участва във всеки дипломатически ход за подновяване на преговорите.\r\n„Призовавам за подновяване на мирните преговори между Израел и Палестина, на базата на решение за две държави“, каза Макрон.\r\nЕманюел Макрон подчерта, че е изразил притеснението си от строежа на нови израелски поселения пред Бенямин Нетаняху. Симеон Миланов", "date": "2017.07.16", "title": "Anadolu Agency: Френският президент заяви, че Франция е готова да участва във всеки дипломатически ход за мирни преговори между Израел и палестинците"}
{"url": "http://www.focus-news.net/news/2017/07/16/2416161/tass-siriyskata-armiya-e-varnala-pod-svoy-kontrol-gazovo-petrolni-nahodishta-yuzhno-ot-rakka.html", "text": "Сирийската армия и отрядите на народното опълчение са отбили от „Ислямска държава“ петролно-газовите находища Ел Хамаа и Замла, разположени южно от град Ракка, предаде ТАСС, позовавайки се на местни медии.\r\nСпоред представител от командването на въоръжените сили на страната след ожесточени боеве с противника армията е върнала под свой контрол и 12 петролни кладенеца в находището Ел Фахд. Виктор Турмаков", "date": "2017.07.16", "title": "ТАСС: Сирийската армия е върнала под свой контрол газово-петролни находища южно от Ракка"}
{"url": "http://www.focus-news.net/news/2017/07/16/2416192/nimh-nay-golyamo-kolichestvo-valezhi-prez-pochivnite-dni-e-otcheteno-na-vr-botev-54-lkv-m.html", "text": "От 08.00 в събота до 21.00 часа в неделя най-голямо количество валежи е отчетено на вр. Ботев - общо 54 л/кв. м. Това съобщиха за Агенция \"Фокус\" от Националния институт по метеорология и хидрология (НИМХ) при БАН. На вр. Рожен са измерени 42 л/кв. м., а в Сандански - 38 л/кв. м. 30 л/кв. м. са отчетени в Монтана. На вр. Мусала са паднали 28 л/кв. м., във Велико Търново 23 л/кв. м., а в София и в Оряхово - 21 л/кв. м.\r\nСамо през неделния ден на вр. Рожен са отчетени 32л/кв. м., а на вр. Мургаш -  26 л/кв. м. 20 л/кв. м. са паднали в София и в Оряхово, 16 л/кв. м на Черни връх и в Сандански, 12 л/кв. м. в Свищов и на вр. Ботев. В останалите райони - количествата валежи са между 1 и 11 л/кв. м.\r\nПрез нощта валежите ще продължат и отново на места ще са значителни, особено в Югозападна България и в Предбалкана. От утре се очаква отслабване на валежите и спиране в Северозападна България.", "date": "2017.07.16", "title": "НИМХ: Най-голямо количество валежи през почивните дни е отчетено на вр. Ботев - 54 л/кв. м."}
{"url": "http://www.focus-news.net/news/2017/07/16/2416195/dazhdovnata-nedelya-otnovo-predizvika-reditsa-katastrofi-v-stranata-obzor.html", "text": "Предупреждение за обилни валежи бе обявено за 17 области в страната в неделя.  Само през неделния ден на вр. Рожен са отчетени 32л/кв. м., а на вр. Мургаш - 26 л/кв. м. 20 л/кв. м. са паднали в София и в Оряхово, 16 л/кв. м на Черни връх и в Сандански, 12 л/кв. м. в Свищов и на вр. Ботев. В останалите райони - количествата валежи са между 1 и 11 л/кв. м. Дъждът отново стана предпоставка за редица пътни инциденти в страната. При два от тях загинаха жени. Тежка катастрофа между два автомобила затвори главния път Русе – Бяла край село Тръстеник. Сигналът за инцидента е подаден в 16.56 часа. Челно са се сблъскали „Опел” с русенска регистрация, управлявана от 57-годишен мъж и лек автомобил БМВ с разградска регистрация с водач мъж, също на 57 г. При инцидента пострадаха трима – двама мъже и една жена, като пожарникарите са оказали съдействие за изваждането на пострадал от едната кола. Ранените бяха откарани в русенската болница, където по-късно е починала 46-годишната жена. Заради катастрофата движението по главния път бе спряно и беше организиран обходен маршрут през село Иваново и град Две могили.\r\nПри другия инцидент 67-годишна англичанка загина, след като микробус се преобърна и падна в река Искър. Микробусът е управляван от българин, а в него са пътували група английски граждани. Автомобилът е пътувал по ул. „Самоковско шосе“ с висока скорост, което е причинило излизането му от платното и падането му в реката. При инцидента са пострадали и други от пътниците в микробуса, но никой от тях не е със сериозни наранявания. За Агенция „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев обясни, че в неделния ден в столицата са регистрирани множество пътни инциденти заради дъжда. Сред тях има и блъсната пешеходка. По думите му обаче,  няма други, освен този на ул. \"Самоковско шосе\", при които да има сериозно пострадали.\r\nПри катастрофа между два леки автомобила на главен път Е-79 Благоевград – Кулата в района на Сандански, леко пострадаха 7 души. Част от тях бяха транспортирани в болницата в Сандански, а други в Благоевград. За кратко движението в района на пътнотранспортното произшествие бе ограничено. \r\n6 души пострадаха при катастрофи на автомагистрала „Тракия“ край Ихтиман. Първоначално в района катастрофира лек автомобил, при която пострада жена. Към мястото на инцидента е изпратена линейка, в която се удря друг автомобил (БМВ). При втората катастрофа са пострадали 5 души. Общо шестимата пострадали са откарани за оказване на медицинска помощ, като сред тях са медиците от линейката, шофьорът на „БМВ“-то и мъж от автомобил, спрял да помогне на медицинския екип. Тежкият пътен инцидент бе причина за затрудняване на трафика и движението бе отклонено временно и по стария път през Мухово и Ихтиман.  Това доведе до километрични опашки на  АМ „Тракия“. Към 18.00 часа  движението в двете платна на автомагистралата е възстановено. Малко по-рано през деня лек автомобил катастрофира в района на 14 км на автомагистрала „Тракия“, в посока София. Той се е ударил в магистралата и е излязъл извън пътното платно. Около 20.00 часа, отново на АМ „Тракия“, но в района на 210 км в посока София се удариха три коли. Няма данни при инцидента да има сериозно пострадали.\r\nВерижна катастрофа стана и в района на село Бучин проход. В следобедните часове там се сблъскаха пет автомобила, в резултат на което пострада един човек. При друг инцидент, на 5 км от селото в посока София, автомобил се удари в дърво.\r\nЛошото време предизвика няколко пътни инциденти и на територията на област Велико Търново. При тях нямаше пострадали, но бяха нанесени материални щети. Причината за инцидентите по данни на областната дирекция на МВР е шофиране с несъобразена скорост по мокрите пътни настилки. \r\nПри друго произшествие ТИР и лек автомобил са катастрофирали на пътя Шумен-Карнобат. При него също няма пострадали.  По-рано през деня аварирал тежкотоварен автомобили затрудни движението по път E-79 в района на град Димово. Обърнали се ТИР-ове затрудниха движението по пътищата Дупница – Самоков в района на Клисура и София-Варна, край с. Малиново. Два аварирали товарни автомобила в района на с. Гинци, временно затрудниха движението през прохода Петрохан, като автомобилите се насочваха през Берковица.  \r\nЗаради повреда в електрическото захранване беше изключено осветлението в тунела при Кресненското ханче.\r\nПрез нощта валежите ще продължат и отново на места ще са значителни, особено в Югозападна България и в Предбалкана. От утре се очаква отслабване на валежите и спиране в Северозападна България.", "date": "2017.07.16", "title": "Дъждовната неделя отново предизвика редица катастрофи в страната (ОБЗОР)"}
{"url": "http://www.focus-news.net/news/2017/07/16/2416196/veliko-tarnovo-13-artisti-shte-vzemat-uchastie-v-art-rezidentsiya-staroto-uchilishte-v-pavlikenskoto-selo-gorna-lipnitsa.html", "text": "13 артисти ще вземат участие в Арт резиденция „Старото училище“ в павликенското село Горна Липница. Това съобщи за Радио „Фокус“ – Велико Търново организаторът Димитър Палов. Резиденцията ще се проведе от 4 до 14 август. Артистите, които ще пристигнат в селото, са от общо осем държави – България, САЩ, Израел, Великобритания, Швеция, Германия, Франция и Испания. Те са на възраст от 29 до 79 години. Участниците ще работят в различни дисциплини – живопис, пърформанс, визуални изкуства, инсталации, ленд арт, фотография. „Участниците тази година са много интересни като артисти. Част от пърформансите, които предвиждат да се случат в Горна Липница, включват и местната общност, работа с местните хора. Една от участничките ни е германска журналистка в Frankfurter Allgemeine Zeitung. Нейният проект, който включва и местните хора, по предварителна информация ще бъде отразяван във вестника и ще бъдат публикувани статии за това, което тя прави и което се случва в Горна Липница. По време на самата Резиденция ще има и пърформанси и случки, които самите артисти организират. Тези събития ще бъдат отворени, както за журналисти, така и за зрители“, посочи Димитър Палов. Той допълни, че е предвидена и фестивална програма. Основните събития от нея ще бъдат през последните три дни на Резиденцията. Предвидени са лекции за съвременното изкуство, кураторски тур и концерти. Тогава ще бъде открита и изложбата с творбите на участниците. Програмата на Арт резиденция „Старото училище“ ще бъде обявена през втората половина на месец юли.\r\nНадежда КРЪСТЕВА", "date": "2017.07.16", "title": "Велико Търново: 13 артисти ще вземат участие в Арт резиденция „Старото училище“ в павликенското село Горна Липница"}
{"url": "http://www.focus-news.net/news/2017/07/16/2416197/tass-moldavskiyat-prezident-igor-dodon-zayavi-che-e-mnogo-vazhno-da-se-dogovori-statutat-na-pridnestrovieto-v-ramkite-na-edinna-moldova.html", "text": "Решението на проблема с Приднестровието, трябва да стане при съхранението на молдавската държавност, заяви президентът Игор Додон, цитиран от ТАСС .\r\n„Много е важно да договорим статутът на Приднестровието в рамките на единна Молдова. Много е важно да се разбере, че договарянето с Приднестровието е възможно на принципа за обезателния неутралитет на Молдова, както и съхраняването на молдовската държавност“, подчерта молдавският президент.\r\nТой счита, че проблемът е „чисто политически“.\r\n„За съжаление има политически елити, които не искат този въпрос да бъде решен“, каза Игор Додон.\r\nПрезидентът на Молдова подчерта, че при решаването на приднестровският въпрос „Руската федерация има много важна роля“. Симеон Миланов", "date": "2017.07.16", "title": "ТАСС: Молдавският президент Игор Додон заяви, че е много важно да се договори статутът на Приднестровието в рамките на единна Молдова"}
{"url": "http://www.focus-news.net/news/2017/07/16/2416194/hungarian-free-press-saosnovatelyat-na-upravlyavashtata-ungarska-partiya-fidesh-prizova-stranata-da-napusne-evropeyskiya-sayuz.html", "text": "Цсолт Байер, който е съосновател на партия „Фидеш“ и близък на премиера Виктор Орбан, призова Унгария да излезе от Европейския съюз, предава Hungarian Free Press.\r\n„Ако Европейският съюз продължи по сегашния си път, тогава трябва да го напуснем, да напуснем цялата свинска кочина. Трябва да избягаме по-бързо. Да затворим границите си, и да оставим другите да гният“, каза той.\r\nПублицистът Байер не пропусна да разкритикува и папа Франциск.\r\n„Все повече вярвам, че папа Францис не стана папа случайно. Все по-убеден съм, че не е случайно, че неевропеец става папа“, каза той.\r\nИзказванията на Байер бяха сериозно разкритикувани от Демократическата коалиция.\r\n„Маската отново падна от лицето на Фидеш“, подчертаха от Демократическата коалиция. \r\n„Байер без съмнение е обсъждал изказванията си с шефа си Виктор Орбан“, казаха от опозицията. Симеон Миланов", "date": "2017.07.16", "title": "Hungarian Free Press: Съоснователят на управляващата унгарска партия \"Фидеш\" призова страната да напусне Европейския съюз"}
{"url": "http://www.focus-news.net/news/2017/07/16/2416200/the-guardian-iran-osadi-mazh-s-dvoyno-kitaysko-i-amerikansko-grazhdanstvo-na-10-godini-zatvor-za-shpionazh.html", "text": "Иран осъди роден в Китай американец с двойно гражданство на 10 години затвор, обвинявайки го в шпионаж за американското правителство, предава The Guardian  .\r\nГоворителят на иранския съд Гулам-Хосейн Мохсени-Еджей каза по време на пресконференция в Техеран, че американски гражданин, който има и второ гражданство, е осъден като „американски инфилтриращ агент“.\r\nГоворителят на иранския съд не идентифицира американеца, но по-късно се разбра, че той се казва Сиюе Ван, и е 37-годишен мъж, завършил история в престижния Принстънски университет.\r\n„Той е влезнал в страната чрез специална връзка, но Министерството на разузнаването го идентифицира, и арестува“, заяви иранският говорител.\r\n„Стана ясно, че той е участвал в проект за инфилтрация поради, което съдът му даде 10 години, но той ще може да обжалва“, казаха иранските власти.  Симеон Миланов", "date": "2017.07.16", "title": "The Guardian: Иран осъди мъж с двойно китайско и американско гражданство на 10 години затвор за шпионаж"}
{"url": "http://www.focus-news.net/news/2017/07/16/2416198/reuters-italiya-otlaga-glasuvaneto-na-sporen-zakon-za-grazhdanstvoto-na-imigrantite.html", "text": "Италианското правителство няма да се опитва да прокара закона, който дава гражданство на децата на имигрантите, предава Reuters.\r\nЗаконопроектът, който среща съпротива от страна на опозицията, както и малката центристка група, която подкрепя Демократичната партия на премиера Паоло Джентилони.\r\n„Предвид спешните крайни срокове в сената, както и трудностите, които възникнаха в някои части на мнозинството, не мисля, че условията са подходящи за одобряването на законопроекта за гражданство на чуждестранни деца, родени в Италия, преди лятната почивка“, заяви италианският премиер. Симеон Миланов", "date": "2017.07.16", "title": "Reuters: Италия отлага гласуването на спорен закон за гражданството на имигрантите"}
{"url": "http://www.focus-news.net/news/2017/07/16/2416190/ivaylo-krachunov-voynata-mezhdu-sotir-tsatsarov-i-lozan-panov-nyama-da-bade-v-polza-na-panov-i-negovata-kompaniya-ot-protestari.html", "text": "Войната между Сотир Цацаров и Лозан Панов няма да бъде в полза на Панов и неговата компания от протестъри. Това каза Ивайло Крачунов, управител на Агенция „Блиц“, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\n„Има много интересни теми, които са в дневния ред, но може би изказването на премиера Борисов, който дълго време не беше говорил пред парламента и темите за външната политика бяха сред водещите акценти.“ - отговори Ивайло Крачунов на въпрос кои са били най-важните теми през изминалата седмица за Агенция „Блиц“. По повод това, кое е било впечатляващо в изказването на Борисов, той заяви, че премиерът е дал красноречив отговор на опозицията, „която постоянно го атакува за различни политически теми, които често пъти са без основание“.\r\n„Надявам се, че този процес ще бъде завършен, който е започнал преди няколко години  и мисля, че Македония трябва да е благодарна за прекалено големите жестове, които й направи България и трябва да подпише този договор за добросъседство. И за двете страни ще е полезен. Мисля, че в интерес на здравата логика и добите международни отношения е той да бъде подписан.“- коментира Ивайло Крачунов това дали Борисов ще успее да подпише договора за приятелство с Македония.\r\n„Как ще коментирате срещата между сръбския президент Вучич и министър-председателят на Гърция Ципрас в Солун с министър-председателя на Република България?“- попита Илиана Беновска. Ивайло Крачунов заяви, че срещите, които Борисов е провел до момента са: „една добра поредица от срещи, които изкарват България от дългата международна изолация, в която беше попаднала по времето на премиера Орешарски и са едно добро начало за нашата външна политика“. \r\n„Борисов като министър-председател е представител на изпълнителната власт, така че е добре да подпомага този процес на външната политика, както и прави. Прави впечатление, че той работи много добре с президента Радев и че няма война между институциите, както изкуствено имаше опити да се насади.“- добави още  управителя на Агенция „Блиц“.\r\nНа въпрос дали Борисов е израснал на ново равнище на качество със своя трети мандат, за да може да бъде ефективен в ролята на обединител на Западните Балкани, с ролята на свързващо звено между Турция и ЕС, с ролята на привличащ инвеститори в България Крачунов коментира: „Борисов е за трети път водач на изпълнителната власт. Мисля, че е натрупал и е надградил достатъчно много в своята работа и във вътрешната сигурност на страната. С тази поредица от срещи се носи авторитет и уважение към Българската държава, което е изключително ценно в този момент. Борисов влиза в един нов етап от своето управление като министър-председател и подпомага своя кабинет, като лично го води в тези срещи на високо ниво в Европа“.\r\n„Мисля, че за президента Ердоган бяха прибързани опасенията, които се появиха в различни медии в цяла Европа и по-специално в тези на соросоидите, че той ще бъде едноличен диктатор. Мисля, че и посещението, което Борисов направи, срещата, която проведе с участието на Вежди Рашидов, даде своя добър резултат и мисля, че ние трябва да бъдем в едни добри съседски отношения с Турция и че те ще претърпят положително развитие от гледна точка на бизнеса, тъй като виждаме, че Турция има много силно развита икономика и ще бъде добре двете държави да си сътрудничат по отношение на търговското и икономическото сътрудничество.“- коментира Ивайло Крачунов по повод годишнината от събитията в Турция (опит за преврат на 15 юли 2016г.). \r\nНа въпрос на Илиана Беновска дали се създава политическо сътрудничество на високо равнище между президента Ердоган и Бойко Борисов, или това е само привидно, Крачунов заяви: „Виждаме топлото отношение, което демонстрира Ердоган. Двамата си говориха на малки имена по време на срещата. Срещата продължи близо два часа, което е изключително добър знак за искрената оценка, която Ердоган е дал към Борисов, както и Борисов, който му засвидетелства подкрепа, защото е добре ние да бъдем в изключително добри отношения с нашите съседи. Няма по-добро нещо за мира и опазването на стабилността в балкански и европейски смисъл“. \r\n„Мисля, че повдигнатото от прокуратурата обвинение на Марешки не е за сегашната му дейност като зам.-председател на НС, а за негови предишни прегрешения, които бяха и снимани, и документирани от медиите. Беше проведено едно задълбочено досъдебно производство и смятам, че прокуратурата не е действала прибързано и в никакъв случай това не е саморазправа. Разбира се, когато се повдигне обвинение на определен човек, лично аз като съдебен и криминален журналист, не съм виждал той да каже браво на прокуратурата или да похвали конкретния прокурор, който го е подвел под отговорност и да каже, че е виновен. Всички хора, на които е повдигнато обвинение, казват, че са невинни.“- коментира Крачунов повдигнатото обвинение на Веселин Марешки, зам.-председател на НС и лидер на Движение „Воля“, в рекет и опит за изнудване. Според управителя на Агенция „Блиц“ това дали Марешки трябва да се оттегли от поста на зам.-председател на НС си е негово лично решение и че той трябва да разговаря с избирателите си, тези които са дали своя глас в негова подкрепа. \r\n„Очаквам този сигнал да бъде разгледан. Както виждаме г-н Лозан Панов е изключително словоохотлив, когато стане въпрос да дава морални оценки на различни хора, но самият той виждаме, че се изявява като политик. Сигналът, който съм внесъл в деловодството на ВСС е именно за това, че той е присъствал на политическо мероприятие, на което са били и кандидати за народни представители от две политически формации, които са клонингите на Костов- тази на Радан Кънев и другата на Христо Иванов и на неговите поставени лица. Моето лично мнение е, че сигналът, който съм внесъл за Лозан Панов трябва да бъде разгледан и вече съдебните кадровици да вземат решение с демократично гласуване.“ - отговори Крачунов на въпрос за това какви са очакванията му до избора на нов ВСС, във връзка с подадената от него жалба за неправомерното поведение на Лозан Панов.\r\n„Видяхме, че Моника Маковей и Лаура Кьовеши бяха разобличени. Това, като говорим и за един от акцентите на Агенция „Блиц“ за тази седмица, беше едно авторско разследване, което направих за Христо Иванов и за това, че има сигнал срещу него в Сметната палата. След доклад на Сметната палата, тя е депозирала документи в прокуратурата за това, че по времето, когато Христо Иванов е бил министър на правосъдието, има съмнения за съмнителни обществени поръчки свързани с българските затвори за доставка на храни и различни други видове продукти, като става дума за сума от 6 млн. лева. Христо Иванов обаче няма да го чуем да говори по тази тема. Той ще говори по различни други жълти, измислени скандали. Нищо ново под слънцето.“- добави още Ивайло Крачунов. \r\n„Как ще приключи войната „прокуратура, Цацаров- Лозан Панов, протестъри“?“- попита Илиана Беновска. Управителят на Агенция „Блиц“ заяви, че според него няма война между тези две институции, но: „Мисля, че няма да бъде в полза на Лозан Панов и неговата компания от протестъри“.\r\nТака завърши разговорът между  Ивайло Крачунов, управител на Агенция „Блиц“, и Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“.", "date": "2017.07.16", "title": "Ивайло Крачунов: Войната между Сотир Цацаров и Лозан Панов няма да бъде в полза на Панов и неговата компания от протестъри"}
{"url": "http://www.focus-news.net/news/2017/07/16/2416202/afp-pone-devet-zaginali-v-nigeriya-sled-vzriv-na-gazov-rezervoar.html", "text": "Поне 9 души загинаха, а още 10 са сериозно ранени след взрива на газов резервоар в югоизточна Нигерия, предава AFP.\r\nВластите нямат обяснение за взрива случил се в сграда принадлежаща на нигерийската компания „Линк Ойл енд Газ“ в град Калабар, заяви Хафиз Инува, който е началник на полицията в щата.\r\nЗасега няма данни за повече ранени или загинали.  Симеон Миланов", "date": "2017.07.16", "title": "AFP: Поне девет загинали в Нигерия след взрив на газов резервоар"}
{"url": "http://www.focus-news.net/news/2017/07/16/2416193/inzh-rumen-gavrilov-yuzdp-ot-10-do-45-godini-sa-neobhodimi-za-vazstanovyavaneto-na-edin-gorski-masiv-sled-pozhar.html", "text": "От 10 до 45 години са необходими за възстановяването на един горски масив след пожар. Това каза за Радио „Фокус“ – Пирин инж. Румен Гаврилов, експерт в Югозападно държавно предприятие. По думите му трудно може да се посочи колко сериозни щети може да предизвика един пожар. „Щетите зависят от бързината на овладяване на пожара, но възстановяването на един горски масив е от порядъка на десетки години. Може да отнеме от 10 до 40-45 години. Това е един много дълъг период, свързан с доста сериозен разход както на човешки ресурс и техника, така и се нарушава екологичното равновесие в природата“, каза още инж. Гаврилов. Той добави, че заради пожари в горските масиви много често се стига до изчезването на растителни и животински видове. „Ние не сме сами в горите, там освен хора, има и други видове, които разчитат на гората, така че трябва да сме внимателни и да опазваме екологичното равновесие в природата“, отбеляза инж. Гаврилов. Той подчерта, че има основни правил, които хората трябва да спазват при боравенето с огън в горски територии, а и не само. „Трябва да се съблюдава да не се пали открит огън на 100 метра от горските масиви, да се пали огън в гората, но само на места, които са обозначени и предвидени за тази дейност. Те са оказани с табели и обикновено се намират в близост до водоизточници. Също така не трябва да се забравя, че след като се приключи с огневата работа, пламъците трябва да се погасят с вода и да се оставят в този вид“, обясни инж. Гаврилов. Той апелира към всички хора, които лятото посещават горите  да палят огън само и единствено на обособените за това места. „Към пушачите апелирам да гасят цигарите си внимателно, за да не предизвикват възникването на пожари. Гората е наша и затова е наше задължение да я опазваме“, допълни инж. Гаврилов.\r\nЛивия НИНОВА", "date": "2017.07.16", "title": "Инж. Румен Гаврилов, ЮЗДП: От 10 до 45 години са необходими за възстановяването на един горски масив след пожар"}
{"url": "http://www.focus-news.net/news/2017/07/16/2416137/reuters-v-turtsiya-zaradi-statiya-otnosno-opita-za-prevrat-e-zadarzhan-redaktor-na-vestnik.html", "text": "Турските власти са задържали редактор на регионален вестник заради статия, написана от него, в който е изразена критика срещу преувеличената значимост на опита за преврат от миналата година, предаде  Reuters.\r\nЙелиз Корай, редактор във вестник „Коджаели Кьоз“ от северозападната провинция Измит, е задържана в дома ѝ в събота вечерта. „Някои групи бяха притеснени от статията и направиха Корай своя цел. Те искаха да я линчуват заради нейния текст, който е част от правото на свобода на изразяването“, съобщава вестникът на своята интернет страница.\r\nВ коментарна статия, озаглавена „Ще ви изям епоса“ Корай разкритикува правителството заради това, че според нея, преувеличава значимостта на опита за преврат от 15 юли 2016 г., посочвайки, че той бледнее в сравнение с Първата световна война и с големите битки в турската история. Тя добави, че правителството не е разкрило случилото се по време на опита за преврат.  Виктор Турмаков", "date": "2017.07.16", "title": "Reuters: В Турция заради статия относно опита за преврат е задържан редактор на вестник"}
{"url": "http://www.focus-news.net/news/2017/07/16/2416199/afp-otvlecheniyat-amerikanski-zhurnalist-v-demokratichna-republika-kongo-be-nameren-zhiv-i-nevredim.html", "text": "Американският журналист, който бе отвлечен миналата седмица от бунтовническа група в Демократична република Конго, бе намерен жив и невредим, предава AFP.\r\nВ петък журналистът Лиза Дюпи, както и 11 служители на резервата Окапи, бяха отвлечени от бунтовническата група „Май-Май Симба“.\r\n„Американският журналист бе намерен жив и невредим в 3 часа сутринта в неделя от правителствени войници“, заяви вицегубернаторът на провинция Итури, Пасифик Кета.\r\n„Резултатът от военна операция все още не е установен, тъй като армията продължава да си върши работата“, заяви вицегубернаторът.\r\n„Четирима от нашите пазачи, както и един цивилен загинаха в сблъсъците“, заяви високопоставен правителствен представител за случая, при който американският журналист бе отвлечен. Симеон Миланов", "date": "2017.07.16", "title": "AFP: Отвлеченият американски журналист в Демократична република Конго, бе намерен жив и невредим"}
{"url": "http://www.focus-news.net/news/2017/07/16/2416203/the-jerusalem-post-politsiyata-razprasna-sabrali-se-hora-v-stariya-grad-na-erusalim-sled-eskalirane-na-naprezhenieto.html", "text": "Полицията разпръсна събрали се в Стария град на Ерусалим хора, след ескалиране на напрежението в района, предава The Jerusalem Post .\r\nНяма данни за ранени, съобщиха от израелската полиция.\r\nТози случай идва след като властите премахнаха забраната за посещаване на Храмовия хълм от мюсюлмански вярващи.\r\nГоворител на ерусалимската полиция заяви, че на този етап две порти ще бъдат отворени за хората – Портата на народите (Баб Ал Асбат) и Портата на съвета (Баб Ал Маджлис) \r\nСлед избухването на сблъсъци, полицията разчисти пространството пред Портата на народите. Според очевидци, насилието е започнало след като един от демонстрантите е хвърлил бутилка с вода по три преминаващи еврейски жени. Симеон Миланов", "date": "2017.07.16", "title": "The Jerusalem Post: Полицията разпръсна събрали се хора в Стария град на Ерусалим след ескалиране на напрежението"}
{"url": "http://www.focus-news.net/news/2017/07/16/2416201/the-times-of-israel-izraelskiyat-premier-e-protiv-sklyuchenoto-ot-sasht-i-rusiya-primirie-v-yuzhna-siriya.html", "text": "Израелският премиер Бенямин Нетаняху заяви, че е против примирието в южна Сирия, което се сключи с подкрепата на САЩ и Русия, предава The Times of Israel.\r\nСпоред Бенямин Нетаняху, примирието не предвижда и парира иранските военни амбиции в региона.\r\nИзраелският премиер заяви пред журналисти в Париж, че примирието подпомага иранските планове за изграждането на опасно дългосрочно присъствие на северната израелска граница. Той подчерта, че страната му няма да толерира това.\r\n„Израел е наясно с експанзионистичните цели на Иран в Сирия“, се казва в изявление на офиса на Нетаняху.\r\nМинистър-председателят на Израел заяви, че е повдигнал въпроса по време на срещата си с френския президент Еманюел Макрон в Париж.\r\nИзраелският премиер твърди, че примирието предвижда задържането на Иран на 20 километра от израелската граница, но не третира иранските планове за циментиране на присъствието на Техеран в Сирия, което според него, включва създаването на въздушни и военноморски бази. Симеон Миланов", "date": "2017.07.16", "title": "The Times of Israel: Израелският премиер е против сключеното от САЩ и Русия примирие в южна Сирия"}
{"url": "http://www.focus-news.net/news/2017/07/16/2416204/reuters-vaorazheni-mazhe-sa-ubili-dvama-dushi-po-vreme-na-neofitsialniya-referendum-sreshtu-venetsuelskiya-prezident-nikolas-maduro.html", "text": "Въоръжена група, която е целяла да прекъсне гласуването на неофициалния референдум срещу венецуелския президент, са застреляли и убили двама души, предава Reuters.\r\nОще четирима са ранени по време на неофициалното мероприятие на опозицията, съобщиха представители на опозиционните групи.\r\nОт името на опозиционната коалиция „Демократическо единство“, Карлос Оскариз заяви, че „паравоенни“ са се появили следобед в квартал Катия, където хиляди хора са участвали в мероприятието срещу правителството. Те са открили огън по гражданите.\r\n„Очевидно двама души са загинали“, заяви той.  Симеон Миланов", "date": "2017.07.16", "title": "Reuters: Въоръжени мъже са убили двама души по време на неофициалния референдум срещу венецуелския президент Николас Мадуро"}
{"url": "http://www.focus-news.net/news/2017/07/16/2416156/iraqi-news-spored-irakskite-vlasti-abu-bakr-al-bagdadi-e-vse-oshte-zhiv-v-siriya.html", "text": "Според  директора на отдела на иракското МВР по разузнаване и борба с тероризма Абу Али ал Басри главатарят на „Ислямска държава“ Абу Бакр ал Багдади е все още жив и е в Сирия, макар и извън столицата на „халифата“ Ракка. Така се опровергават появилите се новини за смъртта на основателя на терористичната групировка, предаде  Iraqi News.\r\n„Според точна информация за неговото движение, разузнаването отхвърля новините за смъртта му и наскоро започналата да циркулира информация не е истинска“, заяви Ал Басри. \r\nРуското правителство миналия месец съобщи, че е напълно сигурно за смъртта на Ал Багдади и  базираната в Лондон Сирийска обсерватория за правата на човека по-късно също обяви, че е сигурна в тези данни.  Виктор Турмаков", "date": "2017.07.16", "title": "Iraqi News: Според иракските власти Абу Бакр ал Багдади е все още жив в Сирия"}
