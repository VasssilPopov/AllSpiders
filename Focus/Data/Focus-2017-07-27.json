{"url": "http://www.focus-news.net/news/2017/07/27/2420146/kmetat-na-kyustendil-petar-paunov-evropeyskata-integratsiya-na-zapadnite-balkani-shte-garantira-seriozen-ikonomicheski-rast-i-mnogo-savmestni-initsiativi.html", "text": "Европейската интеграция и свързаността на Западните Балкани ще гарантират сериозен икономически ръст, привличане на инвеститори и много съвместни инициативи. Това каза в предаването „Това е България“ на Радио „Фокус“ кметът на Кюстендил Петър Паунов. „Западните Балкани ще излязат от хватката на корупционните и негативни настроения, на шовинизма, и действително ще се заемат със своето съвместно бъдеще по човешки, по християнски, със страхотни културни и социални инициативи, и с много сериозен икономически напредък. В момента имаме много интересни инициативи, които, обаче, страдат от недостиг на финанси. Трансграничните програми са колкото бюджета на един среден български град и с 500 000 евро много трудно би могъл да облагородиш целия регион“, коментира още кметът на Кюстендил. \r\nТой каза още, че инициативата на премиера Бойко Борисов Коридор № 8 да влезе като четвърти коридор в т. нар. Берлински процес и водещата инициатива за присъединяването на Западните Балкани променят изцяло България, Македония, Черна гора, Сърбия. „Тук не става въпрос за егоизъм. За нас ползите ще бъдат безкрайни, ползи за цялата страна и за целия регион“, каза още Паунов. \r\nСпоред него заплахите за сигурността в района също могат да бъдат решени само и единствено със съвместна политика. Петър Паунов допълни, че се надява Кюстендил да бъде включен в програмата на българското председателство на Съвета на ЕС. „Изключително сме радостни, че този процес на интеграция стартира по този убедителен начин. Предстои изключителен икономически ръст за региона заради инфраструктурата и ключовата транспортна връзка на Коридор № 8. Тези връзки могат да бъдат развити в социален, културен и политически план“, каза още кметът на Кюстендил Петър Паунов.", "date": "2017.07.27", "title": "Кметът на Кюстендил Петър Паунов: Европейската интеграция на Западните Балкани ще гарантира сериозен икономически ръст и много съвместни инициативи"}
{"url": "http://www.focus-news.net/news/2017/07/27/2420148/ministar-nikolina-angelkova-na-otkrivane-na-moderen-akvapark-v-devin-sachetavame-kulturnite-marshruti-s-novi-spa-destinatsii.html", "text": "Министерството на туризма неслучайно залага на културно-историческия и балнео- и СПА туризма, защото искаме страната ни да стане туристическа дестинация за четири сезона. Разработваме  балнео- и СПА маршрути за територията на България, които ще могат да се комбинират и надграждат със създадените вече осем културно-исторически дестинации. Това заяви в Девин министърът на туризма Николина Ангелкова при откриването на термалния аквапарк „Персенк“ към едноименния петзвезден СПА хотел, съобщиха от пресцентъра на Министерството на туризма. Надявам се Девин да се присъедини към тази наша нова инициатива за балнеомаршрутите. Предвиждаме всички тези дестинации да допълнят и Регистъра на туристическите атракции на България, каза министърът.\r\nПо думите й новия аквапарк безспорно ще допринесе съществено за развитието на Девин като интересна и предпочитана туристическа дестинация. За периода януари-юни 2017 г. ръстът на чуждестранни туристи, посетили България, е над 7,7%, обяви министърът и допълни, че това означава над 3 млн. гости от чужбина за първото полугодие. Тя оцени това като много голям успех, като се има предвид, че 2016 г. бе рекордна за туризма ни, откакто се води официална статистика. Вече работим с големите туроператори и за лято 2018 г., отбеляза министър Ангелкова.   \r\nТя подчерта ролята на община Девин за устойчивото развитие на туризма в Смолянска област. За 2016 г. в местата за настаняване в областта са пренощували 12% повече туристи спрямо 2015 г., като броят на реализираните нощувки е с 9% ръст, а приходите от тях са приблизително 22 млн. лв. Тези резултати се затвърждават и през настоящата година - за периода януари-май 2017 приходите от нощувки в областта са вече над 13 млн. лв. – над 14% ръст спрямо същия период на миналата година. \r\nОбластният управител на Смолян Недялко Славов припомни, че правителството подпомогна Девин за рехабилитация на водопровода за минерална вода до Бедински бани, което привлече още повече туристи. Той уточни, че и вчера Министерският съвет е гласувал средства и за други важни проекти на общината, което ще подобри облика й.", "date": "2017.07.27", "title": "Министър Николина Ангелкова на откриване на модерен аквапарк в Девин: Съчетаваме културните маршрути с нови СПА дестинации"}
{"url": "http://www.focus-news.net/news/2017/07/27/2420144/yuliya-bozhinova-arheolog-blagodarenie-na-nadpisa-ot-skaptopara-nadpis-znaem-imeto-na-drevniya-blagoevgrad.html", "text": "За разположението на селището Скаптопара, намиращо се в района на Благоевград, разбираме от т. нар. Скаптопаренски надпис, който е намерен през 1868 г. в местността „Грамадите”, в квартал Грамада, и е запазен от шейха на мюсюлманския молитвен дом в Грамада. Това каза за Радио „Фокус” – Пирин Юлия Божинова, археолог в Регионален исторически музей-Благоевград. Тя посочи, че френски археолози разчитат Скаптопаренския надпис и го публикуват, a впоследствие самата стела - надписът, който е бил издълбан на камък, изчезва и се запазва само публикацията в научната литература и благодарение на този надпис в момента знаем името на древния Благоевград. \r\nСпоред Божинова от надписа научаваме, че траките, които са населявали това селище, са от рода гресити и са били към областта с административен център Пауталия, днешен Кюстендил. „Има сведения, че тази територия е била населена от голямото тракийско племе денталети, а един клон от денталетите са гресити. Този надпис представлява молба на жителите на селището до император Гордиан, който е управлявал от 238 до 244 г. от новата ера, т. е. - към средата на 3 век. Императорът е трябвало да издаде заповед до неговите служители, административният персонал на областта Пауталия, както и войници, които идват в селото заради топлите минерални извори и бани, да спрат да ги посрещат“, каза Божинова. По закон жителите на селището е трябвало да ги приемат без пари за квартири и да ги хранят, но изглежда желаещите са били много и станало невъзможно да посрещат всички и това се отразило на тяхната платежоспособност. „Жителите казали на императора, че ако не уреди въпроса с безплатното използване на минералните извори и изхранване, няма да могат повече да плащат данъците на империята”, каза Божинова.\r\nЛора КАЛЧЕВА", "date": "2017.07.27", "title": "Юлия Божинова, археолог: Благодарение на надписа от Скаптопара надпис знаем името на древния Благоевград"}
{"url": "http://www.focus-news.net/news/2017/07/27/2420147/greek-reporter-dvamata-patnitsi-na-izcheznaliya-v-sryada-samolet-sa-zaginali.html", "text": "Гръцката полиция обяви, че отломките на частния самолет, който изчезна в сряда, са били намерени край Лариса, а двамата пътници са загинали, предава Greek Reporter. \r\nЛетателното средство изчезва от радарите в продължение на часове в сряда вечерта. Неговите отломки са намерени в района на Дендра в 3 ч. сутринта.\r\nВ операцията по издирването на самолета са участвали няколко полицейски служители, 10 превозни средства, един военен хеликоптер и 23 пожарникари.  Мария Динкова", "date": "2017.07.27", "title": "Greek Reporter: Двамата пътници на изчезналия в сряда самолет са загинали"}
{"url": "http://www.focus-news.net/news/2017/07/27/2420145/belfast-telegraph-zagubite-na-tomas-kuk-namalyavat-zaradi-uvelichenite-rezervatsii-v-gartsiya-balgariya-i-kipar.html", "text": "Загубите на туристическата агенция „Томас Кук“ са намалели през третото тримесечие, след като резервациите за Гърция, България и Кипър са се увеличили, пише Belfast Telegraph. \r\nОт компанията отбелязаха, че има „значителен ръст“ на туристите, посещаващи тези три държави, като най-голямо е увеличението при Гърция: с 22%. \r\nТърсенето на почивки в Египет и Турция рязко намаля след  взривяването на самолет от египетския курорт Шарм еш-Шейх и след опита за преврат на турската армия, който беше последван от терористични атаки в страната, допълниха от компанията.  Мария Динкова", "date": "2017.07.27", "title": "Belfast Telegraph: Загубите на „Томас Кук“ намаляват заради увеличените резервации в Гърция, България и Кипър"}
{"url": "http://www.focus-news.net/news/2017/07/27/2420176/reuters-spored-nachalnik-shtaba-na-armiyata-na-sasht-raketnata-zaplaha-ot-severna-koreya-se-zasilva-po-barzo-ot-ochakvanoto.html", "text": "Според ген. Марк Майли, началник-щаб на сухопътните сили на армията на САЩ, изпитанието на Северна Корея, проведено на 4 юли, на междуконтинентална балистична ракета показва, че възможностите ѝ се развиват значително по-бързо от очакваното, предаде  Reuters.\r\nГен. Майли посочи, че все още има време за невоенно решение на кризата, причинена от севернокорейските ракетна и ядрена програми, но предупреди, че „времето изтича“. „Северна Корея е извънредно опасна и става по-опасна с всяка следваща седмица“, добави той.\r\n По-рано тази седмица Отбранителната разузнавателна агенция на Пентагона изчисли, че Северна Корея ще може да разположи на въоръжение междуконтинентална балистична ракета с възможности да пренася ядрена бойна глава до следващата година, по-рано, отколкото се смяташе преди.  Виктор Турмаков", "date": "2017.07.27", "title": "Reuters: Според началник-щаба на армията на САЩ ракетната заплаха от Северна Корея се засилва по-бързо от очакваното"}
{"url": "http://www.focus-news.net/news/2017/07/27/2420150/yaroslav-kachinski-pravo-i-spravedlivost-shte-se-pridarzha-kam-plana-za-reforma-na-sadebnata-sistema.html", "text": "Управляващата партия в Полша „Право и справедливост“ ще се придържа към плана за реформа на съдебната система, но ще изчака предложенията на президента на страната Анджей Дуда, преди да предприеме следващи стъпки, заяви в четвъртък председателят на партията Ярослав Качински, предава Reuters. \r\nОсвен това Качински определи ветото на Дуда като „много сериозна грешка“, но според него вниманието трябва да е насочено върху това как да се продължи напред. \r\n„Това означава, че ще има реформа, радикална реформа... Частична реформа няма да промени нищо“, подчерта Качински пред полския телевизионен канал TV Trwam. \r\nПо-рано тази седмица Дуда отбеляза, че до два месеца ще представи свой проектозакон за промени в съдебната система.  Мария Динкова", "date": "2017.07.27", "title": "Ярослав Качински: „Право и справедливост“ ще се придържа към плана за реформа на съдебната система"}
{"url": "http://www.focus-news.net/news/2017/07/27/2420152/italiya-planovete-na-frantsiya-da-natsionalizira-korabostroitelnitsata-stx-sa-neobyasnimi.html", "text": "В четвъртък Италия заяви, че плановете на френското правителство временно да национализира най-голямата френска корабостроителница са „необясними“, след като двете страни не успяха да постигнат съгласие за поделянето на контрола над нея, предава AFP. \r\n„Ние смятаме, че решението на френското правителство да не уважи споразуменията е сериозно и необяснимо“, подчертаха в съвместно изявление от Рим министърът на финансите и министърът на икономическото развитие.  Мария Динкова", "date": "2017.07.27", "title": "Италия: Плановете на Франция да национализира корабостроителницата STX са необясними"}
{"url": "http://www.focus-news.net/news/2017/07/27/2420154/plovdiv-asfaltirani-i-pusnati-v-eksploatatsiya-sa-parvite-9-ulitsi-obhvanati-ot-stroitelnite-deynosti-po-vodniya-tsikal-na-asenovgrad.html", "text": "Вече са възстановени, асфалтирани и пуснати в експлоатация първите 9 улици, обхванати от  строителните дейности по водния цикъл на Асеновград. Това съобщиха за Радио „Фокус“ – Пловдив от отдел „Връзки с обществеността“ в Общината. Напълно възстановените улици са „Средна гора”, „Първомайска”, „Бойка войвода”, „Спортист”, „Капитан Райчо”, „Любен Каравелов”, „Йордан Хаджигеоргиев”,  „Поп Матей” и „Асен Карастоянов”. Частично асфалтирани са също ул. „Индустриална”, в участъка от моста до „Топливо”, както и ул. „Александър Стамболийски”, в участъка между ул. „Средна гора” и ул. „Асен Карастоянов”. Там предстои поставяне на пътната маркировка.\r\nСтроителните дейности по Водния цикъл на Асеновград продължават по ул. „Съединение” и кръговото кръстовище в района на старата пловдивска автогара.\r\nНовата инфраструктура ще обслужва близо 55 000 жители. Проектът включва изграждане и рехабилитация на 27 км водопровод и канализация. С изграждането на Водния цикъл на Асеновград ще се решат много проблеми и ще се предоставят качествени услуги на населението и бизнеса.\r\nТони МИХАЙЛОВ", "date": "2017.07.27", "title": "Пловдив: Асфалтирани и пуснати в експлоатация са първите 9 улици, обхванати от строителните дейности по водния цикъл на Асеновград"}
{"url": "http://www.focus-news.net/news/2017/07/27/2420158/yuliya-bozhinova-regionalen-istoricheski-muzey-blagoevgrad-nyama-tochni-danni-koga-vaznikva-selishteto-skaptopara.html", "text": "Към този момент няма точни данни кога възниква селището Скаптопара, защото в археологически план не е разкопавано. Това каза в интервю за Радио „Фокус“ – Пирин Юлия Божинова, археолог в Регионален исторически музей-Благоевград. Тя посочи, че относно тълкуването на името на древното селище, българските езиковеди разделят името Скаптопара на две части - скапто е горен, а пара е пазарище, сборище т. е. - горно пазарище. \r\n„В днешното име на Благоевград виждаме една приемственост на значението на града в името“, каза още Божинова. Тя заяви, че селището е съществувало до средата на 5 век, като по това време е имало готски и аварски нашествия, които поголовно са унищожили всичко по пътя си. „Сведения за такива нападения имаме при късно-античната сграда Дренково, при късно-античната крепост Церово, които също са унищожени от тези нашествия”, каза Божинова. Различни археолози от Регионален исторически музей-Благоевград и други изследователи и краеведи дават няколко хипотези за разположението на селището. На базата на теренни проучвания и намерен археологически материал част от тях локализират селището в Талкиандък (Баларбаши), други - около топлите минерални извори близо до Джамията, но засега не можем да посочим точното местоположение, това най-вероятно ще стане вбъдеще, каза още Божинова. \r\nТя заяви, че остатъци от селищната система днес може да се видят в Баларбаши, Орлинова махала, Струмско и Грамада, където има тракийски надгробни могили. Най-много те са в района на Баларбаши, а там може да се срещнат и остатъци от зидове, разположени в земята, които не са проучвани до този момент, т. е. - за момента няма целенасочено проучване на селището Скаптопара, дори на предполагаемо му местонахождение. Юлия Божинова заяви също, че всички, които желаят да се запознаят с миналото на Благоевград, могат да го направят в залите на Историческия музей и да видят експозицията \"Скаптопара-Горна Джумая-Благоевград\", която е подчинена на образователната цел.\r\nЛора КАЛЧЕВА", "date": "2017.07.27", "title": "Юлия Божинова, Регионален исторически музей-Благоевград: Няма точни данни кога възниква селището Скаптопара"}
{"url": "http://www.focus-news.net/news/2017/07/27/2420157/predstoyashti-mezhdunarodni-sabitiya-za-28-yuli-agentsiya-fokus.html", "text": "***  Съдът в Истанбул ще реши дали да освободи 17-те журналисти и изпълнителни директори от турския опозиционен вестник „Джумхуриет“.\r\n***  Очаква се мюсюлманите да проведат първата си петъчна молитва след приключването на бойкота заради поставените от Израел мерки за сигурност. \r\n***  Министър-председателят на Испания Мариано Рахой ще даде пресконференция. \r\n***  Следене на ситуацията в Близкия Изток, след като беше постигнато примирие  между джихадистите и движението „Хизбула“ на ливанско-сирийската граница.", "date": "2017.07.27", "title": "Предстоящи международни събития за 28 юли /Агенция „Фокус“/:"}
{"url": "http://www.focus-news.net/news/2017/07/27/2420151/arhiereyskiyat-namestnik-na-asenovgrad-yordan-georgiev-v-zhitiyata-na-svettsite-sa-opisani-mnogo-primeri-za-neopisuemite-im-stradaniya-v-rezultat-na-horska-zloba-i-zavist.html", "text": "В житията на светците са описани много примери за неописуемите им страдания в резултат на хорска злоба и завист. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му много свети хора, обладани от Божията благодат, са наклеветени от злоба. \r\n„Свети Василий Велики казва, че друга страст, която да е по-голяма от завистта, не може да се роди в душата на човека. Св. Атанасий, голям Божи угодник и участник в Първия вселенски събор, е бил обвинен към неуважение в императорската власт, в користолюбие. Той бил смирен човек. Самият Василий Велики, написал Василиевата литургия, също е обвинен от злоба. Това важи и за св. Патриарх Евтимий. Когато отива на Света гора, монасите го обвиняват от злоба и завист, че крие съкровище в килията си. Дори лично алчният император Йоан Пети Палеолог го вика в Цариград на разпит. Пример от по-ново време е канонизирания от Крим св. Лука – хирургът-чудотворец. Той също е оклеветен от злоба“, посочи отец Йордан Георгиев. \r\nПо думите му злобата и клеветата в хората са възникнали още със сътворението на света. „Каин е убил брат си Авел от завист за това, че Господ не приел жертвата му. В Светото евангелие няколко пъти се споменава, че Христос е бил предаден от завист. Точно от завист и злоба е пострадал и безсребреникът, лечителят и чудотворец св. Пантелеймон. Осъдили го, с железни нокти са драли тялото му, обгаряли раните му. Сложили го в съд с набити ножове, търкаляли го, след което го пуснали при гладни зверове да го разкъсат, но те нищо ме му сторили. Накрая Пантелеймон бил посечен“, разказа архиерейският наместник на Асеновград. \r\nОтец Йордан добави, че св. Пантелеймон е закрилник на лекарите. „Те трябва да му подражават, защото не всичко е пари. Пантелеймон е бил безсребреник, тоест не е взимал никакви пари. Понякога лекарите трябва да лекуват и без пари. Това е най-голямата Божа награда за тях“, коментира той.\r\nТони МИХАЙЛОВ", "date": "2017.07.27", "title": "Архиерейският наместник на Асеновград Йордан Георгиев: В житията на светците са описани много примери за неописуемите им страдания в резултат на хорска злоба и завист"}
{"url": "http://www.focus-news.net/news/2017/07/27/2420156/dve-balgarki-sa-zadarzhani-v-grad-didim-ot-turskata-politsiya.html", "text": "В българското посолство в Анкара е било получено обаждане от български гражданин, че по време на лятната им почивка съпругата му и дъщеря му са задържани в град Дидим от турската полиция в Айдън, научи Агенция „Фокус“ от дипломатически източници. \r\nСлужител на посолството е влязъл във връзка с полицейския участък в Елефер, от където е получил уверения, че състоянието на двете български гражданки е добро, но за да бъде проведен разговор с тях, трябва да има разрешение от отдела за борба с тероризма към Главна дирекция „Сигурност” в Айдън. Проведен е разговор със служител от отдела за  борба с тероризма към Главна дирекция „Сигурност” в Айдън, в който бе изяснено, че следствените действия продължават и засега не е ясно дали срещу задържаните български гражданки ще бъде повдигнато обвинение или ще бъдат освободени. Служителят от отдела  борба с тероризма не се е ангажирал с конкретни срокове. Служители на посолството се свързаха и с наблюдаващия прокурор по делото, който е съобщил, че няма повдигнати обвинения. Максималният срок за задържане е 7 дни, сред което трябва или да бъдат освободени, или обвинени в престъпление.", "date": "2017.07.27", "title": "Две българки са задържани в град Дидим от турската полиция"}
{"url": "http://www.focus-news.net/news/2017/07/27/2419891/pregled-na-osnovnite-temi-v-dobrudzhanskiya-pechat.html", "text": "Върховният административен съд ще решава дали ще лежи в затвора бившият зам.-министър на финансите Красимир Катев, съобщава вестник „Нова добруджанска трибуна“. На втора инстанция Катев получи присъда от три години и половина затвор за двама убити души от село Оброчище. Три касационни жалби са подадени във връзка с решението на Варненския апелативен съд. Предстои разглеждане на делото на трета, последна инстанция. При инцидента, възникнал през август 2012 година Катев навлиза в насрещното платно и удря лек автомобил. Двама души загиват – единият на място, друг по-късно в болницата, друг е ранен, както и 6-годишно дете. „Даниела Димитрова става депутат“, съобщава изданието. Общинският съветник от ГЕРБ в Добрич влиза в Парламента след като вчера той гласува оставката на Живко Мартинов. Мястото трябваше да бъде заето от Живко Желязков, получил много преференции, но той се е отказал. Като продължение на темата – „Д-р Добрев влиза в Общинския съвет“. Д-р Добрин Добрев ще влезе на мястото на Даниела Димитрова. В момента работи като главен лекар на частна ветеринарна клиника. Освен това е председател на Регионалния клуб „46-ти пехотен добрички полк“ към Национално дружество „Традиция“. \r\nВодещата тема в другия регионален вестник „Добруджанска трибуна“ е „Депутатите дадоха зелена светлина на мерките срещу некоректни работодатели“. Фирми, които дължат заплати, без достъп до обществени поръчки. Освен това правомощията на трудовите инспектори се разширяват. С голямо мнозинство депутатите вчера са приели на първо четене промени в Кодекса на труда. Промените са предложени от депутати от всички парламентарни групи. За промени настояваха също омбудсманът Мая Манолова и синдикатите. „Много оферти за учители има в Бюрото по труда в Добрич“, съобщава изданието. Според справка на ведомството търсят се учители по български език и литература, философия и етика, английски език и професионални предмети. „Остава месец до старта на Тюленово арт-фест“, съобщава всекидневникът. В ход е подготовката. На 24 август ще бъде открит фестивалът. Организаторите са отправили покана към артисти, занимаващи се с различно изкуство да се включат в проявите, които ще продължат до 27 август.", "date": "2017.07.27", "title": "Преглед на основните теми в добруджанския печат"}
{"url": "http://www.focus-news.net/news/2017/07/27/2419860/pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е „Дъщерята на ОбС шефа Р. Тасков – Никол, ще строи изба по европроект на 5.5 дка срещу фамилния винпром в с. Зелен дол“. Друго заглавие е „Бензинджия ужили 136 пъти бизнесмена Спас Андонов, укрил 13 198 лв. от оборота в кв. „Струмско“. В статията пише, че присвояването на парите е продължило 2 години. В ежедневника има и статия за това, че взрив на газова бутилка овъгли и изхвърли на метри от голфа 27-годишен младеж. Друго заглавие от ежедневника е „Спортната общественост в Сандански скочи срещу идеята стадионът и 22 декара база да се дадат на Коко Динев за 1 лев месечно“. Друга статия е за новия зам.-шеф на Районна прокуратура-Благоевград – Елица Калпачка.\r\nВодещо заглавие на вестник „Вяра“ е „Данаил Божилов от Дупница убит с един куршум в гърдите, съседите му от блока на Галеви: Дани Дългия беше кротък и добър човек“. Още едно заглавие от страниците на ежедневника е „Вдовицата Милена Щърбева пристигна от Италия за погребението на убития с паве Николай Евтимов в Благоевград“. Друга статия от изданието касае мъжката група и солистката Натали Еленкова от Ансамбъл „Горнополска песен“, които са отличници на фолкфеста „Пауталия“.", "date": "2017.07.27", "title": "Преглед на основните теми в благоевградския печат"}
{"url": "http://www.focus-news.net/news/2017/07/27/2420153/dobromir-ganev-natsionalno-sdruzhenie-nedvizhimi-imoti-ochakvame-tsenite-na-imotite-v-sofiya-i-varna-da-se-pokachat-s-3-do-5.html", "text": "Очакваме цените на имотите в София и Варна да се покачат с 3 до 5% на годишна база. Това каза в интервю за Радио „Фокус“ – Варна Добромир Ганев, заместник-председател на Управителния съвет на Национално сдружение „Недвижими имоти“. „Повишението е по-малко спрямо предходните две години. Тогава очакванията ни, които се сбъднаха, бяха средно за около 10%“, допълни Добромир Ганев. \r\nПо думите му във Варна и София има райони, за които интересът е изключително висок. „Ръст може да се очакват, особено за новите проекти, за новото строителство, тъй като те са по-търсени от клиентите, както в централните райони, така и в по-популярните райони в основните няколко града“, каза още експертът. \r\nДобромир Ганев коментира, че в малките областни градове не се очаква ръст при цените и обема от сделки с недвижимите имоти. „Пазарът е изключително съсредоточен в няколко основни града“, заяви Добромир Ганев.\r\nМарияна ВАЛЕНТИНОВА", "date": "2017.07.27", "title": "Добромир Ганев, Национално сдружение „Недвижими имоти“: Очакваме цените на имотите в София и Варна да се покачат с 3 до 5%"}
{"url": "http://www.focus-news.net/news/2017/07/27/2419921/blagoevgrad-20-000-leva-sa-otkradnati-ot-kashta-v-selo-obel.html", "text": "20 000 лева са откраднати от къща в село Обел, община Благоевград. Това съобщиха от Областна дирекция на МВР - Благоевград. За времето от 7.00 часа до 12.30 часа на 26 юли, чрез увреждане на две входни врати, неизвестен извършител е проникнал в жилището и е извършил кражбата. За случая е уведомена РП - Благоевград. Образувано е досъдебно производство.", "date": "2017.07.27", "title": "Благоевград: 20 000 лева са откраднати от къща в село Обел"}
{"url": "http://www.focus-news.net/news/2017/07/27/2419785/reuters-feysbuk-postigna-rekordni-pechalbi.html", "text": "Компанията „Фейсбук“ е надминала всички очаквания за печалба за тримесечието, благодарение на новата стратегия на медията за активно използване на видео реклама, предаде Reuters.\r\nАкциите на компанията са скочили до 168 долара за последното тримесечие, което означава, че е отбелязан растеж с 44% от началото на годината.\r\nОт „Фейсбук“ също отбелязаха, че са достигнали до бройката от два милиарда потребители, което е 17% растеж за една година.\r\nОчаква се, че печалбите ще достигнат до впечатляващите 36.29 милиарда долара – скок от 35% в сравнение с 2016 г.\r\nПревод и редакция", "date": "2017.07.27", "title": "Reuters: Фейсбук постигна рекордни печалби"}
{"url": "http://www.focus-news.net/news/2017/07/27/2419830/shumen-vitseprezidentat-iliyana-yotova-shte-poseti-grad-pliska.html", "text": "Вицепрезидентът Илияна Йотова ще посети град Плиска по повод откриването на Крепост „Кирилица“ и стена с барелефи на писатели, творили на кирилица. Това съобщиха от прессекретариата на държавния глава. \r\nСъбитието ще се състои в културно-исторически комплекс „Двор на Кирилицата“.", "date": "2017.07.27", "title": "Шумен: Вицепрезидентът Илияна Йотова ще посети град Плиска"}
{"url": "http://www.focus-news.net/news/2017/07/27/2419786/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министърът на външните работи на Судан Ибрахим Гандур пристига в сряда на официална двустранна визита в България, съобщава вестник Sudan Tribune. \r\nДипломатическото представителство на България в Хартум отвори отново врати през 2005 г., след като през 1990 г. бе закрито заради гражданския конфликт и политическата нестабилност в страната. Судан има Генерално консулство в София от 1999 г. \r\nСъгласно прессъобщение от външнополитическото ведомство в Харум, в София Гандум ще проведе среща с Екатерина Захариева, вицепремиер и министър на външните работи. Посещението на суданския дипломат е в рмките на работна рамка за диалог ЕС-Судан. Обсъдени обаче ще бъдат и въпроси за двустранното сътрудничество в областта на политиката, културата и икономиката.\r\n*** Руско-китайските военни учения започнаха на 25 юли в Балтийско море, сърцето на Европа и разтърсиха западното чувство на сигурност, пише китайският „Женмин Жибао“.\r\nТри китайски бойни кораба: ракетният крайцер „Хефей“, фрегатата  „Юнченг“ и логистичния кораб „Луомаху“ се появиха в Балтийско море  за да започнат рутинни общи учения, ставайки първата китайско морска група, посетила Балтийско море. Серията учения ще приключи на 28 юли и ще включи противокорабни, противоподводнични и противовъздушни маневри. Китай и Русия провеждат общи военноморски учения от 2012 г. насам. \r\nУченията в Балтийско море играят по нервите на Западните сили. Въпреки това китайското правителство даде да се разбере, че те не са насочени към трета страна, която по дефиниция включва и НАТО. В допълнение Китай никога не се е впускал в историята си в безжалостна политика на колониализъм. \r\nНо е трудно за западните сили да се отърват от старото си мислене, че контролират света. Балтийско море е сърцето на Европа. Можем само да си представим колко се притесняват от руско-китайските военни учения. НАТО се притеснява от нарастващото стратегическо партньорство между Китай и Русия и общите учения са следени от близо от бойните кораби на Алианса. Истерията е просто смешна. Общо 10 кораба, от които три китайски, участват в общите учения. Сравнете това с мащаба и честотата на ученията на НАТО на прага на Русия или с мащаба и честотата на ученията на САЩ на прага на Китай и е ясно, че тези морски учения са просто нещо тривиално в сравнение.\r\n*** Президентът на САЩ Доналд Тръмп обяви, че страната няма да „приема или позволява“ на транссексуалисти да влизат в армията и че американските въоръжени сили трябва „да се съсредоточат върху решителна победа“ и не могат да си позволят да приемат такива лица, пише  New York Times.\r\n„След като се консултирах с моите генерали и военни експерти, знайте, че правителството на САЩ няма да приема или позволява на транссексуалисти да служат по какъвто и да е начин в армията на САЩ. Армията ни трябва да се фокусира върху решителна победа и не можем да се товарим с невероятните медицински цени и отвличането, което транссексуалистите представляват за армията“, посочи Тръмп. \r\nРешението отменя трансформацията на армията по време на предишния президент Барак Обама, чиято администрация обяви миналата година, че транссексуалистите ще могат открито да служат в армията. Политиката ще засегне малка част от армията. От 1,3 млн. редовни войници в армията на САЩ, според изследователската корпорация РАНД, едва 2450 са транссексуалисти .\r\n***  Според президента на Турция Реджеп Тайип Ердоган ислямският свят губи интелигентни студенти, заминаващи на Запад. Той посочи, че това изтичане на мозъци трябва да бъде прекратено, предаде  Hurriyet.\r\n„Трябва да предприемем мерки, с които да предотвратим това изтичане на мозъци, което кара нашия научен свят да се превръща в пустиня“, заяви Ердоган. Той посочи, че има едва няколко университета от мюсюлманските страни сред челните 500 на света и добави, че най-светлите умове се изнасят в западните страни. \r\n„От горе на всичко, ние пренасяме сериозни средства към Западните страни за това. След като студентите завършат, ние очакваме от тях да се завърнат в домовете си и да служат на собствените си народи. Но в повечето случаи, те не се завръщат, а остават там, където са завършили“, добави Ердоган. Президентът посочи, че „трябва да се мисли за реалната причина“ защо лидерите на мюсюлманските страни се дистанцират от младежта.", "date": "2017.07.27", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/07/27/2419859/smolyan-obshtinskiyat-savet-shte-provede-redovnoto-si-zasedanie.html", "text": "Общински съвет – Смолян ще проведе редовното си заседание днес, в 10.00 часа, съобщиха от Общински съвет – Смолян. В рамките на дневния ред ще бъде дискутирана позицията на Общината за участието ѝ в извънредно заседание на Общото събрание на Асоциацията по ВиК. Предложено е за гласуване отпускане на два мандата на кмета на Общината за представяне на позицията на Общината при обсъждане на Проекта на бюджет на Асоциация ВиК – Смолян за 2018 година и да се приеме препоръчителният размер на вноската от държавата в бюджета на Асоциацията в размер на 15 000 лева и съответния размер на вноската на Общината, определен на база вноската на държавата и съответното процентно съотношение на гласовете. \r\nПредстои общинските съветници да одобрят промените в актуализираната средносрочна прогноза на Общината за периода 2018 – 2020 година в частта за местни дейности: за поетите ангажименти и задължения за разходи, общинския дълг и разходите за лихви по него, както и за постъпленията от местни приходи и разходи. \r\nПредмет на обсъждане на заседанието ще е и авансовото плащане по договор за безвъзмездна помощ по проект за ремонт и рехабилитация на улици, тротоари, надлези, пешеходни алеи и детски площадки за подобряване на градска среда на Смолян.", "date": "2017.07.27", "title": "Смолян: Общинският съвет ще проведе редовното си заседание"}
{"url": "http://www.focus-news.net/news/2017/07/27/2419798/balgariya-komentari-v-svetovnite-medii-agentsiya-fokus.html", "text": "Министърът на външните работи на Судан Ибрахим Гандур пристига в сряда на официална двустранна визита в България, съобщава вестник Sudan Tribune. \r\nДипломатическото представителство на България в Хартум отвори отново врати през 2005 г., след като през 1990 г. бе закрито заради гражданския конфликт и политическата нестабилност в страната. Судан има Генерално консулство в София от 1999 г. \r\nСъгласно прессъобщение от външнополитическото ведомство в Харум, в София Гандум ще проведе среща с Екатерина Захариева, вицепремиер и министър на външните работи. Посещението на суданския дипломат е в рмките на работна рамка за диалог ЕС-Судан. Обсъдени обаче ще бъдат и въпроси за двустранното сътрудничество в областта на политиката, културата и икономиката.\r\n*** Държавният глава на Албания Илир Мета посрещна в Тирана българския заместник министър-председател по правосъдната реформа и министър на външните работи Екатерина Захариева, предава местният телевизионен канал  Top Channel.\r\nДвамата са обсъдили провеждането на съдебната реформа в Албания като важна стъпка за укрепване на демократичните институции и борбата срещу корупцията. \r\nДържавният глава на Албания е изразил увереност в силната подкрепа на България за създаване на възможност за продължаването на преговорите за членството на страната в ЕС, които бяха стартирани през 2014 г. \r\nМета е приветствал България за добрите отношения между двете страни и е подчертал важността на сътрудничеството между Скопие и Тирана в рамките на регионални организации и проекти за гарантирането на устойчивостта, развитието и запазването на ориентацията на държавите от Западните Балкани към ЕС.\r\n*** Президентът на Албания Илир Мета приветства българския заместник министър-председател по правосъдната реформа и министър на външните работи Екатерина Захариева, подчертавайки важността на България за европейския път на страните от Западните Балкани, пише албанският вестник Gazeta Express.\r\nВ рамките на проведената в Тирана среща, Мета е отбелязал, че Албания и България отразяват положителните ценности и демократичното участие на регионално, европейско и международно ниво. Двамата лидери са изразили общи позиции по въпросите за икономика, търговия и развиване на съвместни проекти, а също и по върпоса за важността на провеждането на съдебна реформа в Албания.\r\nМета е оценил ролята на България и е изразил увереност, че София ще окаже подкрепа на Тирана за продължаване на преговорите й за членство в ЕС.\r\nАлбанският президент е подчертал важността на България в подкрепата й за либерализация на визовия режим с Косово, а също и за членството му в международни организации като ЮНЕСКО, Европол и Интерпол.\r\n***   Националният данъчен и митнически инспекторат на Унгария съобщава, че е заловил на магистрала М7 български микробус превозващ незаконно 2000 кутии цигари. На митничарите е помогнало кучето Бу, надушило още по време на първото си дежурство, незаконна стока, предаде  Kopos Part.\r\nУнгарските полицаи са спрели микробус край разположения край езерото Балатон град Шиофок, комитат Шомод , който е трябвало да достигне до Испания. При претърсването на багажното отделение полицейското куче Бу, което е било на своето първо дежурство, с лай и драскане с лапи е посочило подозрителни пакети, в които в последствие са открити 2000 кутии цигари „Дънхил“ и „Марлборо“ без бандерол. \r\nНито водачът на микробуса, нито пътниците не са можели да докажат произхода на цигарите. Цигарите на стойност повече от два млн. форинта (12 800 лв.) са били иззети от мястото на инцидента.\r\n*** Външният министър на България Екатерина Захариева заяви, че България подкрепя разширяването на ЕС в Западните Балкани, предаде украинската медия “День“.\r\n„България е една от страните в ЕС, които повече от всичко подкрепят идеята за разширяването му. Ние ще направим всичко необходимо, за да видим отчет на Европейската комисия за прогреса на Сърбия и на Западните Балкани. Той трябва да бъде приет през април 2018 г. по време на председателството на България в Съвета на ЕС“, заяви министърът.  Според нея, разширяването на ЕС, обаче, няма да се случи в близките 2-3 години.\r\n*** Президентът на Албания Илир Мета се срещна с българския заместник-министър-председател и външен министър Екатерина Захариева по време на нейното официално посещение в Тирана. Двата са на мнение, че трябва да се засили по-нататъшното икономическо и търговско сътрудничество между двете страни, въз основата на общ интерес, предаде  Albanian Daily News.\r\nПрезидентът Мета подчерта важността от сътрудничеството в рамките на регионалните инициативи и интеграцията на Западните Балкани в ЕС. Правосъдната реформа бе друга основна тема по време на срещата. Мета посочи важността от прилагането ѝ като крачка напред към засилването на институциите и борбата срещу корупцията.\r\n*** Информационната служба на българското правителство уведомява, че 50 допълнителни войници ще бъдат изпратени за участие в мисията „Решителна подкрепа“ на НАТО в Афганистан. В момента страната има 110 души контингент в страната, предаде  Xinhua.\r\n„Усложнената военно-политическа ситуация в Афганистан кара НАТО де преразгледа състава на силите , участващи в мисията и да призове участващите в мисията страни да увеличат приноса си“, пише в заявлението. Междувременно в региона, където са разположени българските части, се провежда реконструкция и разширяване на обектите.", "date": "2017.07.27", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/07/27/2419787/predstoyashti-sabitiya-v-stranata-za-27-yuli-agentsiya-fokus.html", "text": "В  14.00 часа вицепрезидентът Илияна Йотова ще посети град Плиска по повод откриването на крепост „Кирилица” и стена с барелефи на писатели, творили на кирилица.\r\n*** \r\nВ 09.00 часа започне пленарното заседание на Народното събрание.\r\n*** \r\nЗаместник министър-председателят по правосъдната реформа и министър на външните работи Екатерина Захариева ще се срещне с министъра на външните работи на Република Судан Ибрахим Гандур. От 16:00 часа в зала „Договори” на МВнР двамата ще дадат изявления пред медиите.\r\n*** \r\nВ 10.00 часа пред „Константин Кисимов” министърът на отбраната Красимир Каракачанов и заместник-началникът на отбраната генерал-лейтенант Пламен Атанасов ще присъстват на Тържествената церемония по присвояване на първо офицерско звание и връчване на дипломите на курсантите, присвояване на сержантско звание и връчване на свидетелствата на кадетите от Випуск – 2017.\r\n*** \r\nВ 09.00 часа в храма „Св. Седмочисленици” ще пристигне Негово светейшество Българския патриарх и Софийски митрополит патриарх Неофит, който заедно с духовенството ще посрещне честната глава на Св. вмчк и целител Пантелеймон и копието на чудотворната атонска икона на „Св. Пантелеймон“ в храм „Свети Седмочисленици”.\r\n*** \r\nВ 09.30 ще се проведе редовното заседание на Висшия съдебен съвет.\r\n*** \r\nВ 09.00 часа пред Народното събрание ПП „Възраждане” ще излезе на протест, за да изкаже несъгласието си с държавната политика по повод на наглата и безнаказана циганска престъпност.\r\n*** \r\nВ 10.00 часа в салона на БТПП на ул. „Искър”,9 ще се проведе кръгла маса на тема „За ускорен репродуктивен демографски ръст”. Дискусията се провежда под патронажа на заместник министър-председателя и председател на „Националния съвет по демографска политика” Валери Симеонов. Участие ще вземат зам.-министър на МТСП д-р Султанка Петрова, председателят на СБУ д-р Янка Такева, министърът на образованието и науката Красимир Вълчев, председателят на БТПП Цветан Симеонов и председателят на ДАБЧ Петър Харалампиев.\r\n*** \r\nВ 10.00 часа в пресклуба на БТА ще се проведе пресконференция на коалицията от неправителствени организации и групи „За да остане природа в България”.\r\n*** \r\nВ 11.00 часа в учебен блок №3 на Техническия университет заместник-министърът на регионалното  развитие и благоустройството и ръководите на Управляващия орган на ОПРР Деница Николова ще присъства на официална церемония за първа копка на проект за цялостно обновяване на Блок 3 и Блок 1 на университета.\r\n*** \r\nОт 11.00 до 13.00 часа в района на Военната академия „Георги С. Раковски” ще бъде изложена бойна техника, която е на въоръжение в армиите на Република България и на САЩ.\r\n*** \r\nВ 11:00 часа в Музея на съобщенията на ул. „Гурко”,6 заместник-министърът на транспорта, информационните технологии и съобщенията Димитър Геновски, посланикът на Индонезия в България Н.Пр. Сри Астари Расджид и председателят на Съюза на българските филателисти Спас Панчев ще представят пощенско-филателно издание, което е създадено за участието на България в Световната филателна изложба „Бандунг” 2017, Индонезия. \r\n*** \r\nОт 11.00 часа хотел „Сентрал парк” на бул. „Витоша”, 106 Българска съдийска асоциация ще даде пресконференция по проект, реализиран в партньорство с Испанската съдийска асоциация „Франсиско де Витория”.\r\n*** \r\nВ 11.00 часа в пресклуба на БТА Фондация „Феникс – 21 век” ще представи резултатите от изпълнението на проекта „Сливи за смет”.\r\n*** \r\nВ 11.30 часа председателят на Народното събрание Димитър Главчев ще се срещне с министъра на външните работи на Судан Ибрахим Гандур.\r\n*** \r\nВ 11.30 часа в зала „Запад” на Народното събрание ПГ на ВОЛЯ ще даде пресконференция на тема „100 дни ВОЛЯ в парламента”.\r\n*** \r\nВ 11.30 часа в езерото на Борисовата градина ще бъдат пуснати 5 зеленоглави патета.\r\n*** \r\nВ 14:30 в зала 232 на Народното събрание на пл. „Княз Александър I”,1 ще се проведе заседание на Временната комисия за проучване изпълнението на процедурата по избор на нов тип боен самолет.\r\n*** \r\nВ 14:30 в зала 142 на Народното събрание на пл. „Княз Александър I”,1 ще се проведе заседание на Комисията по взаимодействието с неправителствените организации и жалбите на гражданите.\r\n*** \r\nВ 17.00 часа в зала „Триадица” на „Гранд Хотел София” Енергоремонт Холдинг ще даде пресконференция по повод промените в собствеността на холдинга.\r\n*** \r\nВ 18.00 часа в Гьоте институт на ул. „Будапеща”,1 литературни преводачи от България, Германия и Люксембург ще превеждат „на живо” любими произведения и ще предложат различни преводачески версии на един и същи текст. Модератор е проф. Ана Димова.\r\n*** \r\nОт 18.00 часа в Двореца на пл. „Княз Александър I” ще бъде открита изложба на творби от колекцията на ХГ „Владимир Димитров – Майстора” - Кюстендил, както и от Националната галерия, СГХГ, галерия „Възраждане” в Пловдив, приятели на художника.\r\n*** \r\nВ 19.00 часа в Борисовата градина Представителният духов оркестър при Академията на МВР ще изнесе концерт.\r\n***\r\nОт 19.30 часа в Дома на киното БЧК организира безплатна прожекция на клипове за приложния спорт „Водно спасяване”.\r\n*** \r\nОт 10:00 часа в Зала № 101 на Община Благоевград ще бъдат отворени ценовите предложения на участниците в открита процедура за възлагане на обществена поръчка с предмет „Изпълнение на инженеринг – проектиране, ведно с авторски надзор и изпълнение на СМР, във връзка с реализацията на проект: „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград”, по Процедура за директно предоставяне на безвъзмездна финансова помощ BG16RFOP001-1.001-039 „Изпълнение на интегрирани планове за градско възстановяване и развитие 2014-2020” Приоритетна ос 1 „Устойчиво и интегрирано градско развитие” по ОПРР 2014-2020 г.\r\n***\r\nВ 21:00 часа на площад „Никола Вапцаров”, при лошо време в Голямата зала на Читалище „Никола Вапцаров”, ще бъдат прожектирани най-добрите ленти от световното екстремно и планинарско кино.\r\n*** \r\nВ Морската градина ще бъде открит четиридневният Фестивал на балканската скара „BurgasMezi”. Програмата предвижда турнири по табла, белот, футболен билярд, туистър, биърпонг, състезания по надяждане с люти чушки и кебапчета. Входът е свободен.\r\n*** \r\nОт 18.30 часа в базата на „Бургас Трак Сервиз” в Северната промишлена зона висшият мениджмънт на Ford и кметът Димитър Николов ще открият представителството на бранда „Ford Trucks”.\r\n***\r\nОт 10.30 часа в Духовно просветен център „Св. Архангел Михаил” ще се състои тържествено честване с благодарствен молебен и полагане на венци по повод 139 години от Освобождението на Варна.\r\n***\r\nВ 16.00 часа в Музея на възраждането ще се състои тържествено връчване на дарение Гарибалдийско знаме.\r\n***\r\nВ 17.00 часа в Гранд Хотел Варна председателят на Парламентарната група на ГЕРБ и зам.-председател на партията Цветан Цветанов ще поздрави участниците в конгреса на Европейските студенти демократи. Очаква се да вземат участие и българските евродепутати Андрей Ковачев, Андрей Новаков и председателят на МГЕРБ Георг Георгиев. \r\n***\r\nВ 18.00 часа в Държавен архив – Варна ще се състои разговор за големия скулптор Кирил Шиваров.\r\n***\r\nВ 20.30 часа на площад „Независимост” ще се състои концерт край Фонтана по повод 139 години от Освобождението на Варна.\r\n***\r\nОт 9.00 часа Общинският съвет ще проведе редовното си заседание.  \r\n*** \r\nОт 09.30 часа в хотел „Болярски” ще се проведе Еднодневен обучителен семинар на тема „Предизвикателствата по противодействие на детската сексуална експлоатация и трафика на деца чрез Интернет”. Лектор на обучението ще бъде инспектор Любомир Тулев – сектор „Киберпрестъпност” при ГДБОП – МВР.\r\n***             \r\nОт 10.30 часа пред МДТ „Константин Кисимов“ ще се проведе церемония по присвояване на първо офицерско и сержантско звание, връчване на дипломи на курсанти и кадети – Випуск ’17. Очаква се да присъства вицепремиерът и министър на отбраната Красимир Каракачанов и министърът на вътрешните работи Валентин Радев. \r\n*** \r\nВ 11.30 часа на стадион „Ивайло” ще се състои Финалът на детския футболен турнир „Трифон Иванов”.\r\n*** \r\nВ 17.00 часа в района на паметник „Асеневци” и Художествената галерия „Борис Денев” ще бъде подредена изложбата „Обърни представите”.\r\n*** \r\nВ 20.00 часа в Летен театър – парк „Марно поле” ще се проведе XX Юбилеен международен Фолклорен фестивал Велико Търново – 2017 с участието на групите от Аржентина, Грузия, Египет, Перу и Сърбия.\r\n*** \r\nОт 09.00 часа в храм „Св. Николай Чудотворец” Негово Преосвещенство Тимочки епископ Иларион и Негово Преосвещенство Белоградчишки епископ Поликарп ще отслужат св. Литургия.\r\n***\r\nОт 10.00ч.  на пресконференция в БТА Видин   ще бъдат представени постигнатите резултати от изпълнението на проект „Валоризация на автентичната култура\"на сдружение „Регионални партньорства за устойчиво развитие – Видин”.  \r\n***\r\nОт  11.00 часа в Регионалния пресклуб на БТА  представители на неправителствената организация  Фондация „Феникс – 21 век” в партньорство със Сдружение „Регионални партньорства за устойчиво развитие – Видин“  ще  представят дейностите, изпълнени по проекта \"Сливи за смет\".  \r\n*** \r\nВ 10.00 часа в Регионалния клуб на БТА Сдружение „Регионални партньорства за устойчиво развитие – Видин” ще даде пресконференция.\r\n*** \r\nВ 10.30 часа кметът Калин Каменов ще присъства на откриването на възстановената Болярска църква, която се намира в двора на храм „Св. Николай“ във Враца\r\n*** \r\nВ 17.00 часа в Конферентната зала на Общинския съвет ще се проведе обществена консултация във връзка с приемане на първо четене на проект на Наредба за управление на отпадъците, поддържане и опазване на чистотата на територията на общината.\r\n*** \r\nВ 18.00 часа в Регионалната библиотека „Христо Ботев” ще бъдат представени книгите на Димитър Цолов „Стихо с Бирка” и „Проклятието на Белиал”.\r\n*** \r\nОт 21.00 часа в парк „Дъбника” ще бъде прожектиран филмът „Летовници” на режисьора Ивайло Пенчев, част от кампанията „Пътуващо лятно кино с БНТ1”.\r\n*** \r\nВ 07.00 часа в манастир „Живоприемни източник” Негово високопреосвещенство Неврокопският митрополит Серафим ще оглави св. Литургия за св. великомъченик и целител Пантелеймон и светите Седмочисленици.\r\n*** \r\nОт 17.30 часа пред сградата на Историческия музей ще се проведе протест на полицаите.\r\n*** \r\nВ 11.00 часа на пл. „Янчо Блецов” ще бъде направена първа копка за ефективния старт на проект BG16RFOP001-2.001-0056 „Повишаване на енергийната ефективност в жилищния сектор в град Карнобат”.\r\n***\r\nОт 14.00 часа ще се проведе редовно заседание на Общинския съвет.\r\n***\r\nОт 17.30 часа на площад „Велбъжд” ще бъде открито Тринадесетото издание на Международния фолклорен фестивал „Сребърна пафта”. \r\n*** \r\nВ 15.00 часа Областният информационен център ще даде пресконференция, на която ще бъдат обобщени резултатите от проведените в общините на областта срещи на тема „В средата на програмния период”. \r\n*** \r\nВ 16.00 часа в парк „Нури Адалъ” ще се проведе турнир по шах, част от спортна програма за международната среща на момчилградчани. \r\n*** \r\nВ 11.00 часа в Приемна зала на Областната администрация  ще се проведе заседание на комисията по безопасност на движението по пътищата. \r\n*** \r\nВ 15.30 часа в зала 2 на Районния съд ще се проведе заседание по делото срещу Славчо Т., обвинен за престъпление по чл.284, ал.1 от НК и по чл.270, ал.1, пр.1 от НК.\r\n*** \r\nВ 15.30 часа в зала 2 на Районния съд ще заседава по делото срещу Цветан П., който е с повдигнати обвинения за извършване на непристойни действия, грубо нарушаващи обществения ред и изразяващи явно неуважение към обществото, като деянието е извършено при управляване на моторно превозно средство  на автомагистрала „Тракия\", и за нанасяне на лека телесна повреда по хулигански подбуди.\r\n*** \r\nОт 16.00 до 18.00 часа в офиса на ГЕРБ в район „Южен” на ул.  „Академик Петър Динеков”, 1А общинският съветник Веселин Маневски ще проведе приемна за граждани.\r\n*** \r\nОт 17.30 до 19.00 часа в офиса на ГЕРБ в район „Западен” на ул. „Царевец”, 9 общинският съветник Ясен Михайлов ще проведе приемна за граждани.\r\n*** \r\nОт 17.30  до 19.00 часа в офиса на ГЕРБ в район „Северен” на бул. „Марица”, 91 общинският съветник Гошо Къчков ще проведе приемна за граждани.\r\n*** \r\nОт 17.30 до 18.30 часа в офиса на ГЕРБ в район „Източен” на ул. „Коста Паница”, 5 общинският съветник Пенчо Малинов ще проведе приемна за граждани.\r\n*** \r\nВ 20.00 часа във Възрожденско читалище „Зора” театър-школа „Артистисимо” ще представи премиерата си „Кармен – дуендето на Федерико”. \r\n***\r\nВ 09.30 часа ще бъде отслужена Света Божествена литургия в манастир „Свети Пантелеймон” по повод храмовия празник на манастира. От 11.00 часа ще има празничен водосвет, а в 12.00 часа – благословена трапеза.\r\n*** \r\nВ 10.00 часа ще се проведе редовното заседание на Общинския съвет.\r\n*** \r\nВ 10.00 часа в Детски отдел на библиотека „Родина” ще се проведат игри, творчески забавления и ателиета – част от програмата за лятна работа с деца библиотеката.\r\n*** \r\nВ 18.00 часа в Регионалния исторически музей ще бъде представена веществено-документална изложба „Знамето на свободата”, посветена на 140-годишнината от боевете за града. \r\n*** \r\nОт 18:30 часа в Регионален исторически музей, IV експозиционно ниво ще бъде подреден интерактивен кът за обучение на деца „Битката за Стара Загора (19/31 юли 1877 г.) – бойното кръщение на Българското опълчение“. \r\n*** \r\nВ 14.00 часа ще се проведе редовното заседание на Общинския съвет.\r\n*** \r\nОбластният управител Станислав Дечев организира приемни в Маджарово и Ивайловград.", "date": "2017.07.27", "title": "Предстоящи събития в страната за 27 юли (Агенция „Фокус”)"}
{"url": "http://www.focus-news.net/news/2017/07/27/2419788/reks-tilersan-nyama-da-hodya-nikade.html", "text": "Държавният секретар на САЩ Рекс Тилерсън заяви, че „няма да ходи никъде“ в отговор на излезлите съобщения в медиите, че обмисля да напусне поста си, предаде Reuters.\r\n“Няма да ходя никъде“, заяви Тилерсън по време на брифинг в Държавния департамент. На въпрос колко време ще заема поста си, държавният секретар се е усмихнал и е отговорил: „Докато президентът ме остави“.\r\nНа друг въпрос на медиите относно това, какви са отношенията му с президента Доналд Тръмп, той отговори просто „Добри“.\r\nПревод и редакция", "date": "2017.07.27", "title": "Рекс Тилерсън: Няма да ходя никъде"}
{"url": "http://www.focus-news.net/news/2017/07/27/2419789/pg-na-gerb-ottegli-predlozhenieto-si-za-finansiraneto-na-nepravitelstveni-organizatsii-v-sadebnata-vlast-obzor.html", "text": "ПГ на ГЕРБ оттегли предложението си за промяна в Закона за съдебната власт, което предвижда ограничаване на начините на финансиране на сдруженията с идеална цел, създадени от съдии, прокурори и следователи, както и на професионалните организациите на съдебните служители. Текстовете трябваше да бъдат гласувани на второ четене в парламентарната комисия по правни въпроси. Те предвиждаха да бъде забранено на професионалните организации на съдии и прокурори да получават чуждестранно финансиране. Първоначалното предложение на ГЕРБ беше външното финансиране изцяло да се забрани. Между първо и второ четене беше внесено предложението за възможност магистратските организации да получават средства от държави от ЕС и европейските фондове. След като текстовете бяха приети на първо четене в правна комисия имаше остра реакция срещу тях от страна на различни организации в юридическите среди. Председателят на ПГ на ГЕРБ Цветан Цветанов заяви, че решението текстовете да бъдат оттеглени е взето след много задълбочен анализ и разговори с неправителствения сектор. По думите му в случая има повече спекулативно поднасяне на информацията, отколкото нещо, което да бъде разумно и градивно, за това текстовете ще бъдат оттеглени. Той обяви, че ГЕРБ е „за“ прозрачност в начина на финансиране, но не и \"за\" ограничаване на всички донори, които допринасят за образованието, културата и гражданското общество. Цветан Цветанов обясни, че над 170 млн. долара са осигурените средства от Фондация „Америка за България“. Той призова да се спре със спекулациите и противопоставянията между донорите, подпомагащи развитието на България. Той посочи, че Фондация „Америка за България“ има реализиран проект с Община Пловдив за Малката базилика в размер на 3 млн. лева, а за реставрацията на Голямата базилика стойността, която е осигурена от фондацията е 8 млн. лева. Цветан Цветанов поясни, че премиерът Бойко Борисов е дал принципното си съгласие за отпадане на текстовете от Закона за съдебната власт, за да се намалят всякакви възможни интерпретации в публичното пространство. По думите му ГЕРБ е парламентарната група, която има най-голяма чуваемост и винаги е отворена за диалог с останалите парламентарни групи и неправителствения сектор. \r\nБиляна ИВАНОВА", "date": "2017.07.27", "title": "ПГ на ГЕРБ оттегли предложението си за финансирането на неправителствени организации в съдебната власт (ОБЗОР)"}
{"url": "http://www.focus-news.net/news/2017/07/27/2419790/xinhua-si-dzinpin-iska-obedineni-usiliya-za-zadalbochavane-na-voennata-reforma-v-kitay.html", "text": "Китайският президент Си Дзинпин призова за хвърляне на всички сили на нацията и Китайската комунистическа партия(ККП), за да се придвижи напред военната реформа, предаде Xinhua.\r\nСи, който съвместява длъжностите президент и генерален секретар на ККП, направи изявлението си по време на среща с членове на политбюрото и ЦК на партията.\r\nВластите в Китай обсъждат напредъка в предприетата реформа в големината, структурата и организацията на армията си.\r\nЧрез промените се търси намаляване на броя на войниците, увеличение на военния потенциал и оптимизация на организацията.\r\n„За да постигнем победа в реформата, трябва да бъдем решителни, смели и с високо самочувствие“, призова той членовете на събранието.\r\nПревод и редакция", "date": "2017.07.27", "title": "Xinhua: Си Дзинпин иска обединени усилия за задълбочаване на военната реформа в Китай"}
{"url": "http://www.focus-news.net/news/2017/07/27/2420155/frenskoto-prezidentstvo-frensko-libiyskiyat-plan-za-migrantite-ne-e-vazmozhen-v-momenta.html", "text": "В четвъртък от френското президентство заявиха, че планът, обявен от държавния глава на страната Еманюел Макрон за създаването на регистрационни центрове за мигранти в Либия това лято „в момента не може да се приложи“ поради съображения за сигурност, предава AFP. \r\nСлужител от президентството отбеляза, че Франция вместо това ще проучи възможността да се поставят „горещи точки“ в Либия, Нигерия и Чад. Той допълни, че се надява „в кратък срок“ те да бъдат отворени в Либия.   Мария Динкова", "date": "2017.07.27", "title": "Френското президентство: Френско-либийският план за мигрантите не е възможен в момента"}
{"url": "http://www.focus-news.net/news/2017/07/27/2419792/predstavitelyat-na-rusiya-za-evropeyskiya-sayuz-es-mozhe-da-obyavi-novite-sanktsii-sreshtu-rusiya-za-nevalidni-na-teritoriyata-na-obshtnostta.html", "text": "Европейският съюз обмисля да обяви за недействащ на негова територия приетия от САЩ законопроект за разширяване на санкциите срещу Русия. Освен това се обмисля да се забрани финансирането на американски компании от европейските банки. Това заяви представителят на Русия за ЕС Владимир Чижов, цитиран от ТАСС.\r\n„Засега разговора се върти около потенциално доста сериозни мерки, като например да се обяви, че американският закон няма да действа на територията на ЕС. Втори обмислян ход е закриване на финансирането на американски компании през европейски банки“, заяви Чижов.\r\nТой също така подчерта, че перспективата на двустранните отношения между общността и Русия зависи от реакцията на европейските страни на новите антируски санкции:\r\n„Мога направо да кажа, че двустранните отношения между ЕС и Русия и вектора на нашето сътрудничество, зависят от това как ще реагират европейските страни на новите санкции“.\r\nПревод и редакция", "date": "2017.07.27", "title": "Представителят на Русия за Европейския съюз: ЕС може да обяви новите санкции срещу Русия за невалидни на територията на общността"}
{"url": "http://www.focus-news.net/news/2017/07/27/2419795/redzhep-taiyp-erdogan-islyamskiyat-svyat-tryabva-da-predotvrati-iztichaneto-na-mozatsi-na-zapad.html", "text": "Мюсюлманският свят губи интелигентни студенти, които избират да работят на Запад, като част от процеса на изтичане на мозъци, заяви турският президент Реджеп Таийп Ердоган и призова да се намерят начини да се предотврати този процес, пише Hurryiet.\r\n„Трябва да отправим послания, които да предотвратят изтичането на мозъци, тъй като това превръща нашата наука в пустиня“, заяви Ердоган на среща обсъждаща развитието на висшето образование в мюсюлманския свят, проведено в Анкара.\r\nТурският президент е притеснен, че сред 500-те най-добри университета в света има съвсем малко от света на исляма. Освен това той посочи, че най-умните студенти се местят в западни страни:\r\n„Отгоре на всичко ние изплащаме огромни суми на страните от Запада за да се случва това. Ние очакваме, че след като завършат своите изследвания, студентите ще се завърнат в своите страни, сред своите сънародници. Това обаче не се случва в повечето от случаите и студентите остават там, където са получили образованието си.“\r\n„Тази ситуация е повлияна от това, че младежите не искат да изоставят жизнения стандарт, на който вече са свикнали. Вярвам, че ние, като ръководители на страните си, трябва да помислим сериозно върху причините, които карат нашите младежи да се дистанцират“, добави Ердоган.\r\nПревод и редакция", "date": "2017.07.27", "title": "Реджеп Таийп Ердоган: Ислямският свят трябва да предотврати изтичането на мозъци на Запад"}
{"url": "http://www.focus-news.net/news/2017/07/27/2419793/ria-novosti-vladimir-putin-shte-poseti-finlandiya-po-sluchay-stotnata-godishnina-ot-nezavisimostta-na-stranta.html", "text": "Президентът на Русия ще посети Финландия в четвъртък (27.07) по случай стотната годишнина от обявяването на независимостта на страната, по лична покана на президента Саули Ниинистьо, предаде РИА Новости.\r\nМероприятието, на което е поканен Путин ще се проведе в град Савонлина. Планират се и преговори между президентите на двете страни, на които ще бъдат обсъждани широк спектър от теми по двустранното сътрудничество, сред които търговско-икономически, културни и природозащитни инициативи. Двамата ще обменят и мнения по актуални регионални и международни проблеми.\r\nДържавата Финландия се появява за пръв път на картата на света преди точно 100 години, когато болшевишкото правителство на Ленин, тогава на власт в Русия, признава независимостта на страната.\r\nПревод и редакция", "date": "2017.07.27", "title": "Риа Новости: Владимир Путин ще посети Финландия по случай стотната годишнина от независимостта на странта"}
{"url": "http://www.focus-news.net/news/2017/07/27/2419794/balgariya-komentari-v-makedonskite-medii-agentsiya-fokus.html", "text": "„Сител“ (Македония): Правителството на Македония упълномощи Зоран Заев да подпише договора за добросъседство с България\r\nПет дни преди подписването, правителството на Македония обяви договора за добросъседство с България. Чрез 14 члена двете страни уреждат начина за укрепване на сътрудничеството в областта на културата, образованието, здравеопазването, социалната сфера и приятелството, предаде македонската медия „Сител“.\r\nСпоред член 8 от споразумението се предвижда създаването на съвместна експертна комисия за исторически и образователни въпроси, която ще допринесе за обективното тълкуване на историческите събития. Македония и България ще организират съвместни чествания на общи исторически събития и личности. България силно подкрепя членството на Македония в НАТО и ЕС и ще сподели своя опит за изпълнението на необходимите критерии. Ще се разширяват и усъвършенстват транспортните връзки и комуникации в рамките на регионалните инфраструктурни проекти.\r\nС договора Македония се задължава, че нищо от нейната Конституция не може и не трябва да се тълкува като основа за намеса във вътрешните работи на България, с цел защита на статута и правата на лица, които не са македонски граждани, докато същият член предвижда, че двете държави имат право да защитават правата и интересите на своите граждани на територията на другата държава в съответствие с международното право.\r\nСпоред опозиционната партия ВМРО-ДПМНЕ договорът за добросъседство с България в такава форма е вреден и прилагането му ще нанесе непоправими щети на бъдещето на страната. И днес партията поиска спешна обществена парламентарна сесия, защото смята, че Македония няма нужда от второ временно споразумение.\r\nДоговора за добросъседство ще бъде подписан на 1 август в Скопие, когато се очаква да пристигне и официална правителствена делегация от България. Неговото прилагане ще започне след ратификацията в македонския и българския парламенти.\r\n„24 Вести“ (Македония) : Зоран Заев представи договора с България\r\nПравителствата на Македония и на България представиха договора за добросъседство, който министър-председателите Бойко Борисов и Зоран Заев трябва да подпишат на 1 август в Скопие. На пет страници с 14 члена са описани правата и задълженията, които двете страни ще имат след подписването на документа, предаде македонската медия “24 вести“.\r\n\"Това споразумение е в съответствие с националните интереси на Македония. Тази голям стъпка отговаря на интересите на народите на Македония и България. Договорът е отражение на новия дух на политика, на поколение политици, които изграждат мостове \"- заяви Заев.\r\nВ почти всички точки от договора са посочени правата и задълженията на двете страни, освен в една част, която се отнася само за Македония, според която тя няма да се намесва във вътрешните работи на България. В друга част България се ангажира да помага на Македония в процесите за членство в НАТО.\r\n\"Това, което е важно за Македония е, че България твърдо подкрепя приемането на Македония в ЕС и НАТО, без поставяне на условия и страната е готова да ни представи опита си от процеса на европейска интеграцията. Договорът ще бъде подписан на двата езика, съгласно конституциите на двете страни\", заяви Заев.\r\nТри месеца след подписването на договора е предвидено да се създаде междуправителствена комисия, начело с министрите на външните работи на двете страни. Тази комисия ще има за задача да следи изпълнението на договора за добросъседство. Ще се кординира и съвместното честване на празници и исторически личности.\r\nVoice of America (Македония) : Съвместна българско-македонска комисия ще тълкува съвместната история\r\nМакедонското правителство прие текста на Договора за приятелство, добросъседство и сътрудничество с България, който премиерите на двете държави ще подпишат следващата седмица, на 1-ви август в Скопие. Според македонския министър-председател Зоран Заев това е сериозен пробив за европейските перспективи на Македония, предаде Voice of America в македонската си редакция.\r\nДоговорът предвижда създаването на съвместна експертна комисия за исторически и образователни въпроси, за обективно тълкуване на исторически събития. Ще се организират и съвместни чествания на общи исторически събития и личности. Двете страни се задължават, че няма да предприемат, както и да насърчават враждебно действия, насочени срещу другата държава.\r\nПо отношение на македонското малцинство в България, според Заев, договорът няма да противоречи на съществуващите двустранни или многостранни споразумения между двете страни.\r\n\"Споразумението ще бъде подписано на македонски език в съответствие с конституцията на Македония и на български език в съответствие с конституцията на България и ще бъде подписан в две копия\", заяви Заев.\r\nРадио „Свободна Европа“ (Македония): Според ВМРО-ДПМНЕ договорът с България може да отвори стари рани\r\nДепутатът от опозиционната македонска партия от ВМРО-ДПМНЕ Илия Димовски поиска обществеността да бъде запозната с текста на договора за добросъседство с България, защото, според него, той може да отвори стари исторически рани, предаде македонската медия Радио „Свободна Европа“.\r\n„ВМРО-ДПМНЕ ще подкрепи единствено договор, който ще позволи на Македония бързо влизане в Европейския съюз и НАТО, а не договор, който ще бъде използван като инструмент за протакане“, заяви Димовски. \"Не ни е необходимо второ временно споразумение, което ще създаде и няма да решава проблеми\", добави той.\r\nПредставяне на текста на договора, министър-председателят на Македония Заев каза, че двете страни съвместно ще се изправят срещу речта на омразата, национализма и всички провокации и заедно ще пречат на недоверието и недобронамерената пропаганда вътре в страните.\r\nДоговорът ще бъде подписан на 1 август в сградата на правителството в Скопие, след което трябва да бъде ратифициран от парламентите на двете страни.\r\nДнес и българското правителство е одобрило договора. Българският премиер Бойко Борисов заяви, че споразумението е израз на желанието на Република България да изгради съседски отношения, основани на европейските ценности.\r\nDeutsche Welle: Според Зоран Заев „споразумението с България има дух, да му дадем и душа“ \r\nПравителствата на България и Македония приеха текста на Договора за приятелство, добросъседство и сътрудничество. Детайли обяви премиерът на Македония Зоран Заев, подчертавайки, че той е в съответствие с националните интереси на Македония, предаде Deutsche Welle в македонската си редакция.\r\n„На 1-ви август в правителството на Република Македония ще бъде подписан Договорът за приятелство, добросъседство и сътрудничество с България“, съобщи Зоран Заев. Той информира обществеността за хармонизирания текст на договора, който беше приет на снощно правителствено заседание. Заев посочи, че договорът ще бъде подписан в два екземпляра: на македонски език, съгласно конституцията на Македония и на български език, съгласно конституцията на България.\r\n\"Моят подпис ще стои на двете копия, както и подписът на премиера Бойко Борисов\", заяви Заев и подчерта: \"Този договор е в съответствие с националните интереси на Република Македония. Това е голяма стъпка и отражение на новия дух на политиците, които строят мостове, а не рушат. Решени сме да водим политики, които решават проблеми, а не създават такива. От другата страна имаме приятел и съсед с добра воля. Споразумението не трябва да бъде само текст, но трябва да има душа, да има още по-голям дух и от това, което самият текст предвижда \".\r\nЗаев посочи, че новото правителство е поело евроатлантическия път, по път на реформи и съвременни добросъседски отношения, а договорът с България е още един сериозен пробив за перспективите на Македония. При уточни, че съществува задължение договорът да не бъде изигран, така че ще противоречи на двустранните и многостранни споразумения, подписани от двете страни, което означава, че се гарантира спазването на всички международни конвенции и споразумения. Запитан дали този договор ще намали търсенето на български паспорти, премиерът отговори, че „споразумението ще помогне миграцията да бъде спряна, защото ни приближава към ЕС и ни отваря перспективи“. „И засиленото икономическо сътрудничество с България ще означава и повече работа, което ще означава по-малък отлив на младите хора от страната \".\r\nДоговорът може едностранно да прекрати, но Заев изрази надежда, че това никога няма да се случи. Според министър-председателя, той е в основата на развитието на добросъседството, за свързването на пътната и газовата инфраструктура, за по-голяма търговски обмен, за изграждането на Коридор № 8, за който Македония на срещата на върха в Триест получи от ЕС безвъзмездна помощ в размер на 70 милиона евро, за митнически и гранични облекчения за икономическо сътрудничество между бизнеса. Той обяви, че целта е да се изграждат приятелски отношения между двете страни и да се утвърдят европейски ценности, а правителството ще се разграничи от всякаква омраза, национализъм и недобронамерена пропаганда.\r\n„Имайки предвид общата история, която свързва двете страни, с договора е предвидена съвместна комисия на паритетна основа по образователните и исторически въпроси, която ще има задължението да излиза с едногодишен доклад за дейността си пред правителствата на двете страни“, посочи Заев\r\n\"Македония се издига за пример на сътрудничество в Югоизточна Европа. Приканвам всички да гледаме напред. България подкрепя приемането на Македония в ЕС и НАТО без условия и с желание за предаване от опита си \", заяви премиерът. Той благодари на успеха на всички правителства, които са работили върху договора и което настоящето правителство финализира.\r\n„Алфа ТВ“ (Македония): Според македонската опозиция договорът за добросъседство дава ясна и законна основа България да спре Македония по пътя към ЕС на всяка стъпка\r\nДокато министър-председателят на Македония Зоран Заев заявява, че договорът за добросъседство с България е в съответствие с националните интереси и че споразумението носи късмет на двете страни, опозицията призовава за открито, публично и извънредно заседание на парламента на страната, ВМРО-ДПМНЕ подчертава, че парламентът трябва прозрачно и публично да получи договора, a без забележките на опозицията този договор в дългосрочен план ще доведе до вреда върху бъдещето на Македония, предаде македонската медия „Алфа ТВ“.\r\n„Договорът може да отвори стари исторически рани, може да нанесе болка при много семейства, чиито предци са се борили и са дали жертви за независимостта, за отличителния характер и самостоятелност на Македония и за културната и историческа забележителност на македонския народ. Още повече, прилагането на този договор, без конструктивни забележки и предложения, които ние дадохме и споделихме с господин Заев, в средносрочен и дългосрочен план, ще нанесе реални щети върху нашето бъдеще, бъдещето на Македония“, смята Илия Димовски от ВМРО-ДПМНЕ.\r\nСпоред опозицията споразумението ще дава ясна и законна основа България да спре пътя на Македония към ЕС на всяка следваща стъпка, да спира отварянето или затварянето на глави от евентуалните преговори за членство в Европейския съюз. Тя посочи, че България ще може да направи така във всеки един момент.\r\n„ВМРО-ДПМНЕ ще подкрепи само договор, който ще позволи на Македония бързо влизане в Европейския съюз и НАТО, а не договор, който ще бъде използван като инструмент за забавяне. Не ни е необходимо второ временно споразумение, което ще създаде и няма да решава проблеми. Призоваваме за разум и мъдрост. Тези стъпки на СДСМ стратегически и дългосрочно ще нанесат непоправими щети на Македония. Настояваме договорът да се подпише с бележките, които нашите депутати посочиха на господин Заев“, добави Димовски.\r\nРадио „Свободна Европа“ (Македония): Според ВМРО-ДПМНЕ договорът с България може да отвори стари рани\r\nДепутатът от опозиционната македонска партия от ВМРО-ДПМНЕ Илия Димовски поиска обществеността да бъде запозната с текста на договора за добросъседство с България, защото, според него, той може да отвори стари исторически рани, предаде македонската медия Радио „Свободна Европа“.\r\n„ВМРО-ДПМНЕ ще подкрепи единствено договор, който ще позволи на Македония бързо влизане в Европейския съюз и НАТО, а не договор, който ще бъде използван като инструмент за протакане“, заяви Димовски. \"Не ни е необходимо второ временно споразумение, което ще създаде и няма да решава проблеми\", добави той.\r\nПредставяне на текста на договора, министър-председателят на Македония Заев каза, че двете страни съвместно ще се изправят срещу речта на омразата, национализма и всички провокации и заедно ще пречат на недоверието и недобронамерената пропаганда вътре в страните.\r\nДоговорът ще бъде подписан на 1 август в сградата на правителството в Скопие, след което трябва да бъде ратифициран от парламентите на двете страни.\r\nДнес и българското правителство е одобрило договора. Българският премиер Бойко Борисов заяви, че споразумението е израз на желанието на Република България да изгради съседски отношения, основани на европейските ценности.\r\n„Тера“ (Македония): Според Зоран Заев договорът за добросъседство с България ще бъде подписан на 1 август\r\nМакедонският министър-председател Зоран Заев на днешната пресконференция във връзка с договора между Македония и България заяви, че той ще бъде подписан на 1 август и ще бъде публично публикуван на интернет страницата на правителството, за да може всеки да се запознае с неговото съдържание. И българското правителство одобри Договора за добросъседство, за приятелство, добросъседство и сътрудничество между Македония и България, предаде „Тера“.\r\n\" Този договор е в съгласие с националните интереси на Македония, тази голяма стъпка отговаря на интересите на народите. Отражение е на новия дух на народите, които изграждат мостове, а не да ги събарят. Договорът ще подпиша на 1 август в сградата на правителството на Република Македония. Аз като премиер на Македония съм твърдо решен да решавам проблеми. Споразумението не е само текст поставен на хартия, той трябва да има душа. Вярвам и уважавам правата и възгледите на всички. Този договор го съгласувахме, защото имаме приятел и съсед и за да затворим някои въпроси. Споразумението ще бъде публично публикувано на интернет страницата на правителството на Македония и всеки ще може да го прочете. Споразумението има много предимства, а едно от тях е да се спре и миграцията на младите \", заяви Зоран Заев на днешната пресконференция.\r\nМинистър-председателят посочи, че миналото и историята са основа на бъдещето и че споразумение винаги може да се прекрати едностранно, но и изрази надежда, че това няма да се случи.\r\n„Либертас“ (Македония) : Македония и България ще задълбочат сътрудничеството в областта на енергетиката\r\nМакедония и България ще задълбочат сътрудничеството в енергетиката чрез разглеждане на възможността за изграждане на ново интерконекторно свързване между газовите системи на двете страни, предаде македонската медия “Либертас“.\r\nТова, се предвижда в меморандума за сътрудничество между министерствата на икономиката и министерствата на енергетиката. За постигане на целите на меморандума ще бъде създадена междудържавна работна група за газ, която шест месеца след влизането на документа в сила ще трябва да изготви проект за технологично-икономическите детайли за изграждане на ново газово свързване. В документа трябва да се съдържат анализ на техническите, пазарните, икономическите, финансовите и регулаторните аспекти на проекта и да се идентифицират решенията за необходимата инфраструктура на територията на двете страни.\r\nПодписването на меморандума е в съответствие с целите на сътрудничеството в областта на енергетиката между двете страни, създаването на регионален енергиен пазар в Югоизточна Европа и пълната интеграция с вътрешния енергиен пазар на енергийната общност.\r\n„Алсат М“ (Македония): Според Зоран Заев договорът с България съответства на националните интереси на България\r\nСпоред министър-председателя на Македония Зоран Заев договорът за добросъседство с България е в съответствие с националите интереси на Македония. Договорът за добросъседство с България „ще бъде подписан на македонски език съгласно Конституцията на Република Македония и на български както е Конституцията на Република България“ подчерта той този следобед по време на пресконференция, предаде македонската медия „Алсат М“.\r\n„Договорът ще бъде публикуван на интернет страницата на правителството, с което ще стане публично достъпна за всички.“, посочи Заев. Той подчерта, че споразумението отваря огромни перспективи за сътрудничество и за решаване, а не за създаване на проблеми. „В България имаме приятел и съсед, с който заедно ще решаваме проблемите, и който подкрепя приемането на Македония в ЕС и НАТО“, заяви Заев.\r\n„Документът ще помогне за засилване на цялостното сътрудничество между двете страни“,, добави Заев и посочи, че очаква сегашният търговски обмен между двете страни, който е между 500 и 600 милиона евро да достигне милиард евро.\r\nМинистър-председателят припомни, че сегашното правителство финализира споразумение, което е започнало да се подготвя още през 2009 година. Премиерът Заев добави и че очаква македонската опозиция да подкрепи Договора за добросъседство с България.\r\nЗоран Заев: Имаме приятел и съсед с добра воля\r\nДоговорът с България е основа за добросъседство и приятелство, за европейско бъдеще, и е необходим на Македония. Това заяви министър-председателят Зоран Заев в рамките на пресконференция, свикана, за да бъде представено съдържанието на документа, който ще бъде подписан на 2 август – Илинден, предава „ТВ Нова“\r\n„Решени сме да водим политика, която решава, а не създава проблеми. От друга страна имаме приятел и съсед с добра воля. Договорът е основа за добросъседство и приятелство, ще помогне за пътната и газовата инфраструктура, ще усъвършенстваме търговския обмен\", заяви Заев.\r\nСъщевременно премиерът увери, че България ше подкрепи без условия членството на Македония в ЕС и НАТО, и че София е готова да предаде на Скопие опита от европейската интеграция.\r\n„Нова Македония“ : Споразумението между България и Македония ще бъде публикувано на правителствената интернет страница\r\nМакедонският министър-председател Зоран Заев на пресконференция заяви, че договорът за добросъседство между България и Македония ще бъде публикуван на интернет страницата на правителството, за да може всеки да го прочете изцяло. Премиерът подчерта, че споразумението е в контекста на съвременните добросъседски отношения и на базата на европейските ценности, предаде „Нова Македония“.\r\n„Правителството вчера прие доклада за извършените преговори за текста за договора между България и Македония, за да приеме хармонизирания текст и взе решение да подпише договора. Този договор е в съответствие с националните интереси на Македония. Той е голяма стъпка, която отговаря на интересите на народите на Македония и България. Договорът е отражение на новия дух на днешните политици от двете страни, които строят, а не рушат“, посочи Заев, който допълни, че целта е да водят политики, които решават проблеми, а не ги създават.\r\nСпоред министър-председателя, споразумението ще помогне за свързването на пътната и газовата инфраструктура на двете страни , ще предвижда митнически и гранични облекчения между двете държави и икономическо сътрудничество между бизнесмени от двете страни.\r\n„Заставаме заедно срещу речта на омразата, национализма и всякакви провокации. Важното е, че България твърдо подкрепя приемането на Македония в Европейския съюз, без да се поставят условия. Страната е готова да ни сподели своите преживявания - каза Заев.\r\nПремиерът подчерта, че успехът в това споразумение е общ и национален. Той допълни, че настоящето правителство финализира процес, започнал от 2009 г. и че са имали конструктивен дебат в парламента. Той заяви, че очаква опозицията да участва в приключването на процеса и да даде подкрепа на договора. \r\n„Плюс Инфо“ (Македония) : Според Зоран Заев договорът за добросъседство с България ще бъде подписан на македонски език и на български език\r\nМакедонският министър-председател Зоран Заев заяви, че новото правителство на страната е поело по евроатлантическия път и е за изграждане на съвременни добросъседски отношения. Според него договорът за добросъседство, приятелство и сътрудничество с България е пробив в перспективите пред гражданите, предаде македонската медия “Плюс Инфо“.\r\n„Снощи на заседание на правителството приехме доклада за извършените преговори за споразумението. Правителството прие съгласувания текст и взе решение да подпише договора“ заяви премиерът Зоран Заев на днешна пресконференция.\r\n„Договорът е в съответствие с националните интереси на Македония. Договорът е отражение на новия дух на политиците, които изграждат мостове. Като министър-председател съм твърдо решен да водим политики, които решават, а не създават проблеми. Договорът го съгласувахме, защото имаме съсед с добра воля, за да затворим въпроси, които ни отнемат времето и енергията. Договорът публично ще бъде публикуван на интернет страницата на правителството. Уверявам ви, той е основа за добросъседство и приятелство, за пътна и газова инфраструктура, за насърчаване на търговския обмен, и се надявам ще бъде силен импулс за Коридор № 8“ , посочи Заев.\r\nТой добави, че със споразумението ще бъдат защитени правата на македонското малцинство в България. На въпроса, на какъв език ще бъде подписано споразумението, Заев увери, че „той ще бъде подписан на македонски език съгласно Конституцията на Македония и на български език, съгласно Конституцията на България. Ще бъде в два екземпляра, на македонски и на български език, на които подпис ще сложим аз и българският премиер“.\r\nТой посочи, че със споразумението двете страни застават заедно срещу речта на омразата и провокациите и се задължават, че заедно ще предотвратяват евентуална негативна кампания.\r\nЗоран Заев: България ще подкрепи без условия евроинтеграцията на Македония\r\nВ рамките на пресконференция, свикана, за да бъде представен текстът на Договора на добросъседство с България, премиерът Зоран Заев увери, че документът отговаря на интересите на македонските граждани, и че България ще подкрепи евроинтеграцията на Македония без условия, предава електронното издание „Фактор“.\r\nЗаев бе категоричен, че документът е отражение на поколение политици, които изграждат мостове и протягат ръце. С него ще бъде поставена точка на редица отворени въпроси в двустранните отношения, допълни премиерът.\r\n„Споразумението ще бъде публикувано на интернет страницата на правителството и всеки може да го прочете\", поясни Заев.\r\nМакедонският министър-председател разкри, че ще бъде увеличен търговският обмен между двете страни, митата ще бъдат по-благоприятни, ще има добро икономическо развитие и благосъстояние на гражданите.\r\n\"Край на езика на омразата или националистически изказвания. Миналото и историята поставяме като основа на бъдещето“, заяви още Заев.\r\n„Либертас“ (Македония): Според Зоран Заев България ще подкрепи евроинтеграцията на Македония „без условия“\r\nСкопие. Македонският министър-председател Зоран Заев заяви, че договорът за добросъседство с България е в унисон с интересите на гражданите, предаде македонската медия “Либертас“.\r\nЗаев заяви, че това е отражение на поколение политици, които изграждат мостове. Според него така ще се затворят отворените въпроси.\r\nЗаев добави, че България ще подкрепи евроинтеграцията на Македония, без условия. Премиерът посочи, че ЕС е необходим на Македония, но и на региона.\r\n\"Споразумението ще бъде публикувано на интернет страницата на правителството на Македония и всеки ще може да го прочете\" - каза Заев.\r\nТой добави, че ще се увеличи търговския обмен, митата ще бъдат по-благоприятни, ще има добро икономическо развитие и благосъстоянието за гражданите.\r\n\"Заставаме срещу езика на омразата и националистически изказвания. Миналото и историята поставяме като основа на бъдещето \"- казва Заев.\r\nПремиерът посочи, че очаква подкрепа от опозицията с цел Македония да върви напред.\r\n„Фокус“ (Македония) : Правителството на България одобри Договора за добросъседство с Македония\r\nПравителството на България на днешното редовно заседание одобри текста на Договора за приятелство, добросъседство и сътрудничество с Македония, предаде македонската медия „Фокус“.\r\nСпоред министър-председателя на България Бойко Борисов посещението на негов македонски колега Зоран Заев в София и изразеното отношение към общата история е първата стъпка в усилията за изграждане на нов дух в отношенията със съседите.\r\n\"Европейският съюз оцени споразумението като първа стъпка и ново начало за развитие на европейската перспектива на Македония\", заяви Борисов. Според него, с подписването на договора ще бъде отворена нова страница в отношенията между двете страни и ще се възстановят отношения на искрено приятелство.\r\n„Очакваните резултати от подписването на договора трябва да бъдат сътрудничество на двустранен и в международен план, подобряване на транспортните връзки и комуникации, отделяне на средства за регионални инфраструктурни и трансгранични проекти, както и за улесняване на контактите между гражданите на двете страни“ се посочва в съобщение от пресслужбата на българското правителство.\r\nМКД (Македония): И в България одобриха Договора за добросъседство с Македония\r\nВ сряда, 26 май, и кабинетът на Бойко Борисов в София одобри Договора за добросъседство, приятелство и сътрудничество между Република България и Република Македония, който трябва да бъде подписан на 2 август, пише скопското електронно издание МКД.\r\nБългарското правителство одобри и подписването на Меморандум за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония за развитие на железопътните връзки между София и Скопие. Българската страна поема задължението да железопътната връзка между София - Перник - Радомир - македонска граница до 2027 г., а Македония се ангажира да изгради железопътна линия от Крива Паланка - Деве Баир до българска граница до края на 2025 година.\r\nНа заседание на правителството в София беше решено, че България и Македония ще си сътрудничат в областта на природния газ.\r\nВМРО-ДПМНЕ активира президента Георги Иванов в борбата срещу договора за добросъседство и той се отметна от вече договореното в България (ОБЗОР) \r\nМакедонският президент Георги Иванов се намеси за първи път в казуса с договора за добросъседство с България, за да подкрепи исканията на ВМРО-ДПМНЕ за неговото публично обсъждане преди подписването. В специално съобщение на президентската институция, разпространено снощи, се казва, че държавният глава настоява да се зачитат националните интереси на Македония и застъпва тезата на партията на Никола Груевски за публикуване на текста на договора, който да не бъде в ущърб на Македония. \r\nПрави впечатление коренната промяна в становището на македонския президент по повод Договора за добросъседство и приятелство с България, тъй като по време на посещението му в София, по повод удостояването му с почетната титла \"Доктор хонорис кауза\" на Българската академия на науките на 21 ноември 2016 г., заедно с президента Плевнелиев се обявиха в подкрепа на същия договор, като двамата президенти се обединиха около становището, че \"Подписването на Договора за добросъседство между България и Македония е важна крачка по пътя на мирното задълбочаване на връзките между двата народа и на европейската интеграция на държавите от региона\".\r\nПо-интересно е, след като за пореден път застава открито на страната на партията на Никола Груевски, дали ще върне почетната титла на Българската академия на науките, която е получил заради недотам доказани заслуги, забелязани от тогавашният й председател. \r\nТемата за искането на президента Иванов е водеща за македонските медии.\r\nТелевизия \"Тера\" предава: \"Държавният глава прикани правителството да публикува текста на договора с България, за да не се създава напрежение в обществото и да се запазят националните интереси\".\r\nЕлектронното издание \"Локално\" съобщава: \"Иванов отново с искания - и той имал съмнения за договора с България\". В друг коментар същото издание цитира бившия посланик в София, Георги Спасов, който смята, че \"Иванов и груевистичната политика на страха този път ще бъдат победени\".\r\nСпоред \"Таратур\" президентът е \"апелирал към правителството да покаже договора с България\".\r\nИзлъчващата на албански език \"Алсат М\", телевизиите \"Телма\" и \"Сител\", електронните издания \"Фактор\", \"Точка\", вестник \"Нова Македония\", \"А1 ON\", \"Слабоден печат\", както и албанските издания \"Вotasot\",\"Zhurnal“ и \"Flaka\" съобщават за искането на президента, като правят паралел с официалната позиция на ВМРО-ДПМНЕ.\r\nВotasot (Македония): Македонският президент Георги Иванов поиска публичност за договора с България\r\nМакедонският президент Георги Иванов поиска публичност за договора с България в името на македонските национални интереси, пише албанското издание Вotasot, като се позовава на съобщение на президентската канцелария в Скопие.\r\nВotasot отбелязва, че изявлението на президента идва след срещата на Иванов с външния министър Никола Димитров, който го е запознал със съдържанието на договора.\r\nZhurnal (Македония): Македонският президент Георги Иванов се намесва в казуса с договора с България\r\nМакедонският президент Георги Иванов се намеси в казуса с договора с България, като призова проекта на споразумението да бъде обявен публично, пише албанското издание Zhurnal, излизащо в Скопие.\r\nИзданието отбелязва, че президента Иванов е изразил тревогата си, че подписването на договора може да остане в тайна от македонското общество.\r\nFlaka (Македония): И президентът Георги Иванов призова да се публикува текста на договора за добросъседство с България\r\nПрезидентът на Македония Георги Иванов призова да се публикува и обсъди договора за приятелство и добросъседство с България преди да бъде подписан, предава албанското издание \"Flaka\", излизащо в Скопие, като се позовава на официално съобщение, разпространено от президентската институция.\r\nВ съобщението се казва, че \"президентът настоява винаги да се имат предвид националните и държавните интереси на Македония\" и че \"всяко междудържавно споразумение не може да бъде в ущърб на тези интереси\". Според македонският президент липсата на прозрачност предизвиква тревоги и негативно отношение в македонското общество.\r\nFlaka пише, че македонският президент е провел среща с министъра на външните работи Никола Димитров, който го е запознал със съдържанието на проектодоговора с България.\r\nМакедония: Правителството одобри договора за добросъседство и приятелство с България. Първи оценки (ОБЗОР) \r\nМакедонското правителство одобри без възражения предложения текст на Договора за добросъседство и приятелство с България, който предстои да бъде подписан на 2 август 2017 г. Час след гласуването темата стана централна за всички македонски издания със запазване на поляризацията в мнението на изданията, близки до ВМРО-ДПМНЕ.\r\nСедмичникът \"Република\" съобщава във водещо заглавие: \"Кабинетът на Заев го упълномощи да подпише Договора с България, текстът се крие от гражданите\", като публикацията е придружена от фотография на двамата премиери пред паметника на цар Самуил в София и с мненията на активисти на партията на Груевски, македонски историци и на организации и сдружения, готови да протестират срещу подписването на договора.\r\nИзданието \"Пулс 24\", което се ръководи от бившия шеф на държавния архив Филип Петровски, алармира: \"Правителството прие договора с България, гражданите не знаят какво ще подписва Заев\". \r\n\"Курир\" цитира сдружението \"Блаже Коневски\", което възнамерява да обяви за \"национални предатели авторите на договора с България\".\r\nТелевизия \"Канал 5\", собственикът на която Емил Стоименов присъства в дешифрираните разговори от разкритията на Заев преди година, обявява гостите си в тазвечершното студио \"Само истината\" - Стефан Влахов-Мицов и Александър Стойчев, които от години се препитават с българомразство.\r\nСъщата публикация, заедно с примерите и призивите против договора и против България, се появява и в \"Телевизия Нова\".\r\n\"Локално\", \"МКД\" пишат, че \"късно през нощта правителството е одобрило текста на договора с България\".\r\n\"Фокус\" съобщава, че \"правителството е дало зелена светлина за договора с България\".\r\nБез негативни коментари е информацията на радио \"Канал 77\", \"Мета\", \"Фактор\", \"Стандарт\", \"Точка\", \"Радио Свободна Европа\", и вестник \"Вечер\", които съобщават накратко, че \"Договорът с България е минал\".\r\n\"Нова ТВ\" сензационно съобщава, че \"Премиерът Заев ще обяви съдържанието на договора с България\".\r\nЕлектронните издания \"А1 ON\", \"Плюс Инфо\", \"Либертас\", телевизиите \"Сител\", \"Канал 5\", вестник \"Нова Македония\" цитират изявление на посланика на САЩ в София, Ерик Рубин, който след среща с премиера Борисов е заявил, че \"Договорът за добросъседство с Македония е позитивна крачка за Балканите\".\r\n„Нова ТВ“ (Македония): Зоран Заев ще представи текста на договора с България на специална пресконференция\r\nНа пресконференция по-късно в сряда министър-председателят на Македония Зоран Заев ще представи съгласувания текст на Договора за приятелство, добросъседство и сътрудничество с Република България, който бе приет на правителствено заседание късно във вторник вечерта, предава скопското електронно издание „Нова ТВ“.\r\nПресконференцията ще започне в 16 часа българско време. На нея ще присъства и първият дипломат на Скопие Никола Димитров.\r\nПредвидено е споразумението между България и Македония да бъде подписано на 2 август, Илинден, за което в Скопие ще пристигне и българският премиер Бойко Борисов.\r\n„Курир“ (Македония): Президентът на Македония призова правителството в Скопие да представи публично текста на договора с България\r\nДържавният глава на Македония Георги Иванов призова правителството в Скопие да представи публично текста на Договора за добросъседство с България, преди документът да бъде подписан, предава електронното издание „Курир“.\r\nСпоред Иванов отсъствието на прозрачност предизвиква негативни коментари и загриженост сред обществеността, която трябва да бъде преодоляна с разкриването на текста на споразумението. \r\n„Президентът Иванов подчертава, че винаги трябва да се имат предвид националните и държавните интереси на Република Македония, и че всяко междудържавно споразумение не трябва да бъдe в ущърб на македонските национални интереси“, се казва в изявлението, разпространено от службата му.\r\nИванов вчера проведе среща с министъра на външните работи Никола Димитров, на която е бил информиран за последната версия на Договора за приятелство и добросъседство с Република България.\r\nМКД (Македония): Правителството на Македония прие текста на Договора за добросъседство с България\r\nНа специално заседание, проведено късно във вторник вечерта, правителството на Република Македония прие съгласувания текст на Договора за приятелство, добросъседство и сътрудничество с България, съобщава електронното издание МКД.\r\nПравителството взе решение, с която се определя, че министър-председателят Зоран Заев ще подпише Договора за приятелство, добросъседство и сътрудничество между Република Македония и Република България. В тази връзка ще бъде представена допълнителна информация за обществеността, уточняват от Скопие.", "date": "2017.07.27", "title": "България - коментари в македонските медии ( Агенция \"Фокус\" )"}
{"url": "http://www.focus-news.net/news/2017/07/27/2419800/afp-nikolas-maduro-izrigna-sreshtu-nahalnite-sanktsii-ot-sasht.html", "text": "Президентът на Венецуела Николас Мадуро определи санкциите, приети от страна на САЩ, срещу неговия режим, като „нахални“, предаде AFP.\r\nДействията на САЩ дойдоха едновременно с двудневната национална стачка организирана от опозицията, целяща да свали президента от власт.\r\nВ свое изказване Мадуро нарече това наказание от страна на САЩ „нелегално, нахално и безпрецедентно“.\r\nПревод и редакция", "date": "2017.07.27", "title": "AFP: Николас Мадуро изригна срещу “нахалните“ санкции от САЩ"}
{"url": "http://www.focus-news.net/news/2017/07/27/2419797/the-times-of-israel-benyamin-netanyahu-poiska-da-se-zatvori-klona-na-al-dzhazira-v-izrael.html", "text": "Министър председателят на Израел Бенямин Нетаняху обяви, че ще проучи начини за да се прекрати присъствието на катарския телевизионен канал Ал Джазира в Израел и обвини медията, че подбужда хората към насилие, предаде The Times of Israel.\r\nНетаняху е споделил във Фейсбук, че на няколко пъти е искал няколко пъти от правораздавателните органи да затворят офисите на Ал Джазира в страната.\r\n„Ал Джазира не спря да призвовава към насилие на Храмовия Хълм“, написа израелският премиер.\r\nНетаняху предупреди, че ще се обърне към Кнесета ако офисите не бъдат затворени „след интерпретация на вече съществуващи закони“.\r\n„Ще направя нужното за да бъдат приети закони, които да легализират изгонването на Ал Джазира от Израел“, добавя Нетаняху.\r\nПревод и редакция", "date": "2017.07.27", "title": "The Times of Israel: Бенямин Нетаняху поиска да се затвори клона на Ал Джазира в Израел"}
{"url": "http://www.focus-news.net/news/2017/07/27/2419801/vzglyad-amerikanskite-sanktsii-tlaskat-es-kam-rusiya.html", "text": "Приетият в САЩ нов закон за антируски санкции, колкото и да е парадоксално, вече работи в полза на Русия. Този закон е не само антируски и антитръмповски, но е и антиевропейски, защото засилва противоречията в единния Запад. Европа е все по-убедена, че реториката на американците за „атлантическа солидарност“, не е нищо повече от прикритие на собствените користни цели на САЩ, пише руското издание „Взгляд“.\r\nЕвропейският съюз не е доволен от приетия закон, който засяга „интересите на ЕС в областта на енергийната безопасност“ и затова общността е приела решение да е в готовност да действа в рамките на няколко дни, ако нейните съображения „не бъдат взети под внимание“, според председателят на ЕК Жан-Клод Юнкер.\r\n„Принцъпът „Първо Америка“ не може да означава, че Европа е последна. В момента ЕС използва всички дипломатически канали, за да изрази своето недоволство от този закон“, каза Юнкер.\r\nВ действителност в основата на споровете е тръбопровода, който ще пренася руски газ към Европа. Беше споменато, че президентът на САЩ Доналд Тръмп ще вземе решение за санкциите „сътрудничейки си със съюзниците на САЩ“, но това не променя главните съображения на закона и заявлението не е достатъчно за да се успокоят европейците. Така или иначе там остават пунктовете отнасящи се до „Северен поток 2“ и точно това се възприема като вмешателство във вътрешните работи на Европа.\r\nМогат ли американците да натиснат ЕС по този въпрос, използвайки вътрешните противоречия в самия блок и най-вече позицията на Полша, която е твърдо срещу „потока“? Разбира се – не. Европа няма да се подчини на американския диктат, още повече на такова откровено вмешателство в нейните работи. Това може би ще я подтикне към по-бързото реализиране на проекта. Може да се каже, че воювайки с Тръмп, американският Конгрес направи подарък на Герхард Шрьодер (бившия германски канцлер, който оглавява съвета на директорите на компаниите, занимаващи се със строителството на тръбопровода) и Русия. Сега на противниците на „Северен поток 2“ ще им бъде доста по-трудно да му противодействат, тъй като САЩ преминаха всички граници на приличието и Европа е разгневена.\r\nСъбитията около спорния закон доведоха до нови разногласия в единния лагер, който така или иначе е затрупан от проблеми, свързани със зациклянето на атлантическата глобализация, чиито противници в Стария свят са все по-активни. Отгоре на това и в Новия свят на изборите победи политик, заемащ позиция против Трансатлантическото партньорство – основната идея на втория мандат на Обама.\r\nПолучава се парадоксална ситуация: Тръмп е възприеман в Европа като противник на атлантическото единство и привърженик на сближението с Русия, а Конгресът – като привърженик на атлантизма и противник на Русия. Според тази постановка европейците трябва да са в лагера на Конгреса срещу Тръмп, но именно американските законодатели притискат Европа. В крайна сметка излиза, че целейки се в Тръмп, Конгреса нацели Европа.", "date": "2017.07.27", "title": "„Взгляд“: Американските санкции тласкат ЕС към Русия"}
{"url": "http://www.focus-news.net/news/2017/07/27/2420149/upravlyavashti-i-opozitsiya-se-obediniha-okolo-deklaratsiyata-za-dogovora-za-dobrosasedstvo-s-makedoniya-obzor.html", "text": "Управляващи и опозиция се обединиха около декларацията за Договора за добросъседство с Македония. Текстът беше приет с пълно единодушие в Парламента.  За него гласуваха 206 народни представители. В декларацията се посочва, че Парламентът очаква Договорът за добросъседство с Македония да постави на стабилна основа отношенията между държавите и да бъде от полза за техните граждани. Депутатите оценяват положително усилията на България и Македония да финализират преговорите по договора за добросъседство. Чрез приетата декларация парламентът изразява очакването си подписването да бъде осъществено в съответствие с предварителните договорености между двете страни, както и готовност да стартира ратификационни процедури в най-кратък срок. Народното събрание предлага Министерският съвет да внесе в парламента ежегоден доклад за изпълнението на Договора, след неговото подписване, ратификация и влизането му в сила. Според Парламента декларацията препотвърждава и подкрепя приемствеността и последователността във водената политика спрямо Република Македония.  \r\nПремиерът Бойко Борисов пристигна в Народното събрание за гласуването и дебатите по декларацията за Договора за добросъседство. След приемането на декларацията, той благодари на народните представители. По думите му българският парламент е показал, че би подкрепил подготвения текст в Договора за добросъседство с Македония с ратификация.  Според министър-председателя е по-добре да има стабилна Република Македония, която да има перспектива, хората в тази държава да имат перспектива и за НАТО, и за ЕС. Министърът на външните работи Екатерина Захариева заяви от своя страна, че с приемането на декларацията за подписването на Договора с Македония политиците са  показали, че по важни национални приоритети могат да се обединяват.  В рамките на дебата по декларацията в зала, председателят на ПГ на ГЕРБ Цветан Цветанов обърна внимание, че политиците са постигнали пълен консенсус, за да се подкрепи правителството. Депутатът от „БСП за България“  Кристиан Вигенин поясни, че сегашния резултат по македонския въпрос е постигнат преди всичко, защото се е сменила властта в Скопие. Според  „Обединени патриоти“ договорът за добросъседство е специален, а според ДПС липсата на договор между България и Македония се чувствала години наред. \r\nПреди започването на дебата по декларацията за Договора за добросъседство възникна дебат между ГЕРБ и БСП. Лидерът на БСП Корнелия Нинова заяви, че или премиерът Бойко Борисов ще дойде в парламента за разискванията по точката, или ще си  оттегли подписа от декларацията за Македония, на което председателят на ПГ на ГЕРБ Цветан Цветанов отвърна, че министър-председателят пътува към Народното събрание. Цветанов посочи, че ако Нинова го е попитала, е щял да й каже тази информация. Според него не е имало нужда от такъв емоционален заряд. На това лидерът на БСП Корнелия Нинова отвърна, че е попитала председателя на НС Димитър Главчев - първия между равни, дали Борисов ще идва и той й отговорил отрицателно два пъти.\r\nДеница КИТАНОВА", "date": "2017.07.27", "title": "Управляващи и опозиция се обединиха около декларацията за Договора за добросъседство с Македония (ОБЗОР)"}
{"url": "http://www.focus-news.net/news/2017/07/27/2419802/sarbiya-i-albaniya-razchitat-na-podkrepata-na-balgariya-za-evropeyskata-si-integratsiya-obzor.html", "text": "Срещите на високо ниво на вицепремиера и министър на външните работи Екатерина Захариева в Сърбия и Албания приключиха.  Посещенията на Екатерина Захариева в Република Сърбия и Република Албания са част от балканска обиколка. Акцент в програмата бе представяне на приоритетите на Българското председателство на Съвета на Европейския съюз през първата половина на 2018 г. Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона.\r\nВ Белград вицепремиерът Екатерина Захариева се срещна с президента на Република Сърбия Александър Вучич, министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович.\r\nВ Тирана вицепремиерът Захариева разговаря  с президента Илир Мета, с  министъра на външните работи на Република Албания Дитмир Бушати и с министъра по евроинтеграцията Клайда Гьоша. Сърбия:\r\nСлед срещата със сръбския президент Вучич, Екатерина Захариева коментира пред журналисти, че желанието на България е наистина да бъде полезна и да помогне на страните от Западните Балкани за ясна перспектива за присъединяване. Захариева поясни, че е важно реформите по отношение на съдебната система, на върховенството на правото, на човешките права да бъдат ускорени. Според нея това са изключително важни глави и напредъкът по тях трябва да бъде осезаем и видим, за да може и българските европейски партньори да повярват в искреното желание за европейска перспектива, колкото е възможно по-скоро.\r\n Министър Захариева заяви, че в лицето на България Сърбия има истински партньор и държава, която ги подкрепя в европейското им развитие. Министър Захариева уточни, че по време на срещата са обсъдили и проектите, които свързват България и Сърбия. „Защото ние не можем да чакаме да станат членове на ЕС. Един от тях е Коридор №8. Имаме осигурени около 25 млн. евро. Имаме желание в края на годината или началото на следващата да стартираме обществената поръчка за избор на строител за целите два ЛОТ-а. Те са малко над 30 км“, добави тя. \r\nНа среща със сръбския правосъдeн министър Нела Кубурович Захариева изтъкна, необходимостта от координация между институциите, за да бъдат затворени глави 23 и 24 от преговорите за Европейския съюз - \"Съдебна система и основни права\" и \"Правосъдие, свобода и сигурност\", които по думите на Кубурович са най-трудни за тях. \r\nПо-късно първите дипломати на България и Сърбия - Екатерина Захариева и Ивица Дачич, се разбраха да работят заедно за стимулиране на бизнеса между двете държави. Първа стъпка в това ще е организирането на двустранен икономически форум в Ниш или друг южен сръбски град. Министър Захариева изрази надежда до края на годината или в началото на следващата да бъде обявена и поръчката за изграждането на магистралата София-Калотина, за да започне строителството през първата половина на 2018 година. От своя страна сръбският външен министър подчерта, че България е много важна държава за Сърбия, а отношенията между двете страни са на високо ниво. Външните министри обсъдиха проблемите на българското национално малцинство в Сърбия и се договориха да бъде решен проблемът с учебниците на български език и предаванията на майчин език, като възможните варианти са да се финансират такива емисии в Сърбия или български телевизии да се включат в пакетите на местните кабелни оператори.\r\nОбсъдено бе и как Западните покрайнини да бъдат стимулирани икономически, за да бъдат задържани хората там. „Вярваме, че ЕС няма да е пълноценен и завършен без пълноправно членство на страните от Западните Балкани. Това е единствената възможност за развитие, за работещи институции, мир, икономически просперитет“, коментира министър Захариева и изрази готовност страната ни да сподели опита и грешките си по време на нашия интеграционен процес.Албания:\r\nВ Албания президентът Мета посрещна българския вицепремиер с думите: „Разчитаме много на вас и оценяваме усилията на България за разширяването на Европейския съюз в Западните Балкани. Искаме да си напишем домашното по най-добрия начин“. Захариева подчерта, че приоритет на нашето председателство на Съвета на ЕС е разширяването на Западните Балкани и да покажем това не само на думи.  „Голям шанс за целия регион е, че в рамките на 2 години Съюзът ще бъде председателстван от четири държави, които подкрепят разширяването - България, Австрия, Естония и Румъния\", допълни тя. \r\n Вицепремиерът Захариева разказа, че реформите си струват, тъй като членството ни в ЕС има пряк ефект върху доходите, инфраструктурата и финансовия растеж на страната. Президентът Мета потвърди, че при последното си посещение в София е видял голяма промяна.\r\nЕкатерина Захариева подчерта, че част от критериите, които трябва да покрие Албания, се отнасят до върховенството на закона, административната реформа, борбата с организираната престъпност и правата на човека. В тази връзка тя постави въпроса и за признаването на българското малцинство в Албания. Въпреки резолюцията на Европейския парламент, призоваваща това да стане, в проектозакона на правителството, който предстои да бъде внесен в парламента, българското малцинство не е споменато. \"Имаме обща история и мислим, че нашето малцинство може да бъде мост между двете ни държави\", каза Захариева. \r\n Президентът Илир Мета обеща да проследи законопроекта в парламента и да съдейства за гъвкаво решение\".\r\nСлед срещата си с външния министър Бушати, Захариева коментира, че между България и Албания няма нерешени въпроси, пример сме затова как миналото не разделя, а свързва. От своя страна Бушати благодари за подкрепата на България към Албания по пътя й към европейската интеграция.  „Между България  и Албания съществува добро сътрудничество в НАТО, имаме и сътрудничество по отношение на борбата срещу тероризма и насилствения екстремизъм. Имахме възможност да коментираме трудните реформи, които сме предприели особено в областта на върховенството на закона, които са важни за европейската ни перспектива, свързани с подобряване на живота в страната ни“, добави той.\r\nМариела РУСЕВА", "date": "2017.07.27", "title": "Сърбия и Албания разчитат на подкрепата на България за европейската си интеграция (ОБЗОР)"}
{"url": "http://www.focus-news.net/news/2017/07/27/2419791/dvizhenieto-po-pat-iii-7003-kaolinovo-lyatno-se-osashtestvyava-s-povisheno-vnimanie-poradi-pochistvane-na-padnali-darveta-i-kal-varhu-patnoto-platno.html", "text": "Движението по път III-7003 Каолиново - Лятно, се осъществява с повишено внимание, поради почистване на паднали дървета и кал върху пътното платно.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища. \r\n-- \r\nПресцентър АПИ\r\nt: 02/9173408\r\nt: 02/9173488\r\nt: 02/9173298\r\nf: 02/9888132", "date": "2017.07.27", "title": "Движението по път III-7003 Каолиново - Лятно, се осъществява с повишено внимание, поради почистване на паднали дървета и кал върху пътното платно."}
{"url": "http://www.focus-news.net/news/2017/07/27/2419799/afp-oon-obvini-koalitsiyata-oglavyavana-ot-sauditska-arabiya-za-napadenie-nad-plavatelen-sad-s-bezhantsi-kray-yemen.html", "text": "Нападение над плавателен съд, превозващ бежанци, край брега на Йемен, случило се през месец март 2017 г., почти сигурно е осъществено от коалицията оглавявана от Саудитска Арабия, е показал секретен доклад на ООН, прочетен от служители на AFP.\r\nХеликоптер е открил огън по съд превозващ на борда си 140 души. В резултат от нападението са починали 42-а и са ранени 34 – всичките цивилни. Според доклада на ООН, това е явно нарушение на международното хуманитарно право.\r\n„Цивилният плавателен съд, почти сигурно е атакуван от военен хеликоптер, който използвал 7,62 милиметрово оръжие“, поясняват в доклада, който беше представен на Съвета тази седмица.\r\nПревод и редакция", "date": "2017.07.27", "title": "AFP: ООН обвини коалицията оглавявана от Саудитска Арабия за нападение над плавателен съд с бежанци край Йемен"}
{"url": "http://www.focus-news.net/news/2017/07/27/2419803/gazeta-ruskiyat-ombudsman-schita-che-zabranata-za-priziv-na-zheni-v-armiyata-e-narushenie-na-tehnite-prava.html", "text": "В руската армия трябва да се въведе задължителен набор на жените. Това заяви руския омбудсман Татяна Москалкова. Според нея, факта, че не се правят набори на жени в армията е нарушение на техните права, пише руското печатно издание „Газета“.\r\nСпоред експертите няма никаква необходимост от подобна мярка, тъй като Руските въоръжени сили са напълно окомплектовани с мъже и контрактници, сред които има и жени.\r\nНеочакваното изказване на омбудсмана Татяна Москалкова бе направено по време на форума „Територия на мисълта“ в Клязма.\r\nМоскалкова е заявила: „Може и да не ме подкрепят всички, но аз мисля, че жените в Русия са ощетени в правото си да служат във войската“.", "date": "2017.07.27", "title": "„Газета“: Руският омбудсман счита, че забраната за призив на жени в армията е нарушение на техните права"}
{"url": "http://www.focus-news.net/news/2017/07/27/2419807/kabinetite-na-balgariya-i-makedoniya-odobriha-dogovora-za-dobrosasedstvo-obzor.html", "text": "Кабинетът одобри проект на Договор за приятелство, добросъседство и сътрудничество между Република България и Република Македония. От правителствената информационна служба определиха подписването му като израз на желанието на страната ни да изгради добросъседски отношения, основани на европейските ценности. Очаква се чрез Договора да бъдат постигани цели като: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни. Министър-председателят Бойко Борисов подчерта, че в продължение на години няколко български правителства от целия политически спектър са били ангажирани в преговорите, отстоявайки българския национален интерес. Той отбеляза, че с подписването на Договора ще бъде отворена нова страница в отношенията между двете страни и ще се установят отношения на сърдечни приятелства.\r\nПред журналисти в Тирана българският заместник министър-председател по правосъдната реформа и министър на външните работи Екатерина Захариева коментира, че Договорът за добросъседство с Македония е възможност за двете страни да гледат заедно напред в общото бъдеще. „България има интерес всичките й съседи да бъдат членове на ЕС, да бъдат развити демокрации, да не бъдат затворени, да не бъдат изолирани и преди всичко да не бъдат антибългарски.  Това е шанс и възможност да подобрим отношенията си, да празнуваме заедно общата си история, да почитаме общите си исторически личности и да гледаме напред в бъдещето“, допълни министър Захариева. \r\nПред журналисти в Министерски съвет Негово Превъзходителство Ерик Рубин, посланик на САЩ в България, след среща с премиера Борисов, заяви от своя страна, че е изразил подкрепата си за подписването на споразумението между България и Македония. „Мислим, че това е много позитивна стъпка напред на Балканите, и силно подкрепяме усилията на правителствата на България и Македония. България може да изиграе ролята на посредник за цялостното придвижване на Балканите към Европа\", допълни още той.\r\nМеждувременно стана ясно, че България и Македония ще си сътрудничат с цел проучване на възможностите за развитие на нова директна връзка между газовите системи на двете страни, а Правителството e одобрило Меморандум за разбирателство между двете транспортни министерства за развитието на железопътните връзки между София и Скопие.\r\nНа специално заседание, проведено късно във вторник вечерта, правителството на Република Македония също прие без възражения съгласувания текст на Договора за приятелство, добросъседство и сътрудничество с България. Македонското правителството взе решение, с което даде власт на министър-председателя Зоран Заев да подпише споразумението, което седмици наред е най-обсъжданата тема в югозападната ни съседка.\r\nОчаква се Договорът за добросъседство да бъде подписан на 2 август по време на честванията на годишнината от Илинденско-Преображенското въстание.", "date": "2017.07.27", "title": "Кабинетите на България и Македония одобриха Договора за добросъседство (ОБЗОР)"}
{"url": "http://www.focus-news.net/news/2017/07/27/2419805/pravda-kazahtan-i-sasht-se-sblizhavat-shte-bade-li-sazdadena-baza-na-vms-na-sasht-na-kaspiysko-morei.html", "text": "На пръв поглед Нурсултан Назарбаев е най-верният съюзник на Русия в Централна Азия. Казахстан, заедно с Русия, участва във всички интеграционни процеси на пространството на бившия СССР, но едновременно с това Астана задълбочава сътрудничеството си с Пентагона. За това говори подписаното наскоро във Вашингтон споразумение между двете страни, което предвижда петгодишен план за военно сътрудничество 2018-2022 г. Съгласно една от версиите, в документа се предвижда възможност за създаване на база на Военноморските сили на САЩ в каспийското пристанище Актау, пише вестник Правда.\r\nОт казахстанска страна се е подписал заместник-министърът на отбраната Талгат Мухтаров. Страните не разкриват детайли по заключеното съглашение, но източници, близки до двустранните преговори съобщават, че става дума за програма инициирана от САЩ, която предвижда подготовката на квалифицирани кадри за армията на Казахстан.\r\nНай-важното тук е това, че помощта на САЩ е за създаването на казахстански флот в Каспийско море. След разпадането на СССР в него доминират военните кораби на Русия, а флота на Казахстан се намира в стадий на строителство. Във връзка с това не се изключва създаването на постоянен военен полигон в пристанището Актау. В перспектива полигона може да бъде трансформиран в база на ВМС на САЩ.\r\nКазахстан, който вече четвърт век провежда многовекторна външна политика, може да стане надеждна опора на САЩ за поддържането на стабилността в Централна Азия и Каспийско море.\r\nС други думи „най-верният съюзник на Русия в Средна Азия“, изглежда се включва в опасна двойна игра, чиито последствия могат да бъдат непредсказуеми за отношенията между Русия и Казахстан.\r\nПревод и редакция", "date": "2017.07.27", "title": "„Правда“: Казахтан и САЩ се сближават: Ще бъде ли създадена база на ВМС на САЩ на Каспийско море?"}
{"url": "http://www.focus-news.net/news/2017/07/27/2419804/ria-novosti-generalniyat-sekretar-na-oon-prizova-evreite-i-myusyulmanite-da-se-vazdarzhat-ot-provokatsii-na-hramoviya-halm.html", "text": "Генералният секретар на ООН Антонио Гутериш призова страните в конфикта около храмовия хълм в Еврусалим да се въздържат от провокационни действия и риторика, предаде Риа Новости.\r\n„Много съм обезпокоен от риска за възможна ескалация на насилието и призовавам всички полититически, религиозни и обществени лидери да се въздържат от провокационни действия и риторика“, се казва в съобщение от Гутериш.\r\nОсвен това той призовава властите на Израел да съблюдава статуквото, съществуващо до 14 юли и да проявява сдържаност.\r\nПревод и редакция", "date": "2017.07.27", "title": "РИА Новости: Генералният секретар на ООН призова евреите и мюсюлманите да се въздържат от провокации на Храмовия хълм"}
{"url": "http://www.focus-news.net/news/2017/07/27/2419809/the-telegraph-polskata-konstitutsionna-kriza-zaplashva-da-razvali-es.html", "text": "След избирането на Еманюел Макрон за президент на Франция, настроението в Брюксел се подобри шеметно, заради перспективата за „прераждане“ на Европейския проект и подновяване на германо-френското партньорство, пише The Telegraph.\r\nЗа неудоволствие на ЕС, лимита на интеграционните му амбиции беше жестоко разкрит от възникналия сблъсък между консервативното правителство на Полша и ЕК, относно това, че Полша не успява да поддържа „правовия ред“.\r\nВ Европа отдавна назря разделението Изток/Запад по миграционните въпроси, но в последната седмица въпросът за фундаменталните ценности беше хвърлен в боя. Конституционната криза в Полша заплашва да раздели Европа по още една линия.\r\nПревод и редакция", "date": "2017.07.27", "title": "The Telegraph: Полската конституционна криза заплашва да развали ЕС"}
{"url": "http://www.focus-news.net/news/2017/07/27/2419806/reuters-senatorite-v-sasht-sa-postignali-saglasie-za-sanktsiite-sreshtu-rusiya.html", "text": "Законодателите в САЩ са постигнали съгласие относно санкциите срещу Русия. Сенаторите са се споразумяли да приемат закона до края на седмицата, според информация предоставена от ръководителя на сенатския Комитет по външните работи Боб Коркър, предадена от Reuters.\r\nПакетът санкции беше приет от Палатата на представителите с смазващ резултат в гласуването 419-3 и се очаква да събере подобна подкрепа и в Сената. Това ще позволи да бъде избегнато вето от президента Доналд Тръмп.\r\nПревод и редакция", "date": "2017.07.27", "title": "Reuters: Сенаторите в САЩ са постигнали съгласие за санкциите срещу Русия"}
{"url": "http://www.focus-news.net/news/2017/07/27/2419808/the-daily-express-desetki-politsai-sa-izprateni-da-vadvoryat-red-v-iztochen-london-kadeto-bushuvat-bezreditsi.html", "text": "Десетки полицаи са изпратени да въдворят ред в Източен Лондон, където са избухнали безредици, пише The The Daily Express.\r\nВидео, публикувано в \"Туитър\", е показало голяма група от полицейски служители да се групират на улица Чърч роуд в квартал Лейтън.\r\nМарк Лейтън, който е очевидец и е публикувал видеото в социалната мрежа, е бил в къщата на свой братовчед и е видял стотици младежи, на видима възраст 18-20 години да се събират на улицата.\r\nТой е казал: „Слушах музика, когато видях огромна тълпа да се събира отвън. Тогава започнах да снимам. Видях как хора скачаха по капаците на колите, а мой приятел ми каза, че пътищата са блокирани от полицията“\r\nЛейтън е преброил около 50 полицейски служители, които са пристигнали на мястото на безредиците.\r\nПричините за уличните битки все още не са изяснени.\r\nПревод и редакция", "date": "2017.07.27", "title": "The Daily Express: Десетки полицаи са изпратени да въдворят ред в Източен Лондон, където бушуват безредици"}
{"url": "http://www.focus-news.net/news/2017/07/27/2419810/independent-britanskoto-pravitelstvo-riskuva-da-otchuzhdi-myusyulmanite-s-reaktsiyata-si-sreshtu-terora.html", "text": "Реакцията на правителството на Великобритания създава риск за отчуждаване на мюсюлманите в страната и ги тласка далеч от властите, предупреди активист на страниците на вестник Independent.\r\nДоклад на „Независимия наблюдател на законодаелството за терора“, Макс Хил, сочи че джамиите и обществените центрове на мюсюлманите се чувстват притиснати да осъдят атентатите, въпреки че нямат връзки с извършителите.\r\nХил осъди призивите, направени от висши политици, мюсюлманите „да направят повече“ в борбата с екстремизма.\r\n„Много хора в мюсюлманските общности вече правят много и ако можеха щяха да правят „повече“. Никой не си направи труда да обясни какво означава това“, коментира той.\r\n„Ако не успеят да обяснят какво имат предвид, политиците ще тласнат мюсюлманите към отчуждение, фрустрация и може би отдръпване от много сфери, които са нужни за да се провежда диалог“, предупреждава Макс Хил.\r\nПревод и редакция", "date": "2017.07.27", "title": "Independent: Британското правителство рискува да „отчужди“ мюсюлманите с реакцията си срещу терора"}
{"url": "http://www.focus-news.net/news/2017/07/27/2419811/nachalnikat-na-zatvora-zadalzhitelno-shte-dava-stanovishte-po-molba-za-predsrochno-osvobozhdavane-obzor.html", "text": "Народните представители приеха окончателни промени в Наказателно-процесуалния кодекс, според които началникът на затвора задължително ще дава становище по подадена молба за предсрочно освобождаване от осъдено лице. По закон предложения за предсрочно освобождаване могат да правят окръжният прокурор или военният прокурор по местоизпълнение на наказанието, както и началникът на затвора. Както досега към предложението или молбата се прилагат личното досие на лицето, другите писмени материали от значение за правилното решаване на делото и списъкът на лицата, които трябва да бъдат призовани. Приетата законодателна промяна е част от мерките, инициирани във връзка с искането за предсрочно освобождаване на двама от участниците в организираната престъпна група „Наглите\". На 31 май министърът на правосъдието Цецка Цачева обяви, че ще инициира законови промени, които целят да се избегнат такива случаи. Освен в Наказателно-процесуалния кодекс се очакват промени и в Наказателния кодекс и в Закона за изтърпяване на наказанието. С приетите промени в НПК мярката за неотклонение „задържане под стража“ няма да може да продължи повече от 2 години при обвинение за тежко умишлено престъпление. Това се отнася за случаи, в които лицето е привлечено като обвиняем за тежко умишлено престъпление, за което се предвижда наказание не по-малко от 15 години лишаване от свобода или друго по-тежко наказание, и повече от 1 година - в останалите случаи. При фактическа и правна сложност на делото прокурорът ще може да удължи до 4 месеца срока за оформянето му. Искане за ускоряване на съдебното производство ще може да се прави, ако са изтекли повече от 2 години от образуването му. Искането ще може да се подава чрез съда, който разглежда делото, като в него трябва да се посочват неизвършените действия, които забавят съдебното производство. Искането се счита за оттеглено, ако в едномесечен срок от постъпването му съдът, който разглежда делото, извърши съответните действия. Депутатите решиха, когато обвиняем се яви без упълномощен защитник, в определени случаи да му се назначи резервен защитник. Промяната засяга случаите, в които обвиняемият е непълнолетно лице или лице с физически или психически недостатъци. При фактическа и правна сложност на делото прокурорът ще може да удължи срока за изпращане на делото в прокуратурата до 4 месеца. Ако и този срок се окаже недостатъчен, административният ръководител на съответната прокуратура или оправомощен от него прокурор може да го удължава по искане на наблюдаващия прокурор. Срокът на всяко удължаване не може да бъде повече от 2 месеца. С промените в НПК Специализираният съд ще се занимава с делата срещу лица, заемащи висши длъжности, по обвинения в присвояване, безстопанственост, корупция. \r\nБиляна ИВАНОВА", "date": "2017.07.27", "title": "Началникът на затвора задължително ще дава становище по молба за предсрочно освобождаване (ОБЗОР)"}
{"url": "http://www.focus-news.net/news/2017/07/27/2419815/plovdiv-43-godishen-biznesmen-be-ubit-v-park-lauta-obzor.html", "text": "43-годишен мъж бе убит в парк „Лаута“ в Пловдив тази сутрин, докато е разхождал кучето си. Това съобщи старши комисар Атанас Илков, директор на областната дирекция на МВР. Убитият е Данаил Божилов, родом от Дупница, който живее в района на парка в Пловдив и от 10 години има бизнес със соларни студия. Убийството е станало между 8.30 и 9.00 часа. Случайни минувачи са открили трупа. Мъжът не е криминално проявен, каза директорът на полицията. \r\nВъв връзка с убийството в Пловдив днес пристигна и главният секретар на МРВ главен комисар Младен Маринов. По думите му не е изключено да става въпрос за случайно събитие. Той поясни, че е възможно да е имало спречкване заради кучето на убития, което е много агресивно. По думите на Маринов на 99% се изключва версията самоубийство и може да се говори с категоричност за убийство. Главният секретар добави, че полицията работи по широк кръг от версии – лични мотиви, неуредени финансови взаимоотношения и др. Изясняват се обстоятелства около живота на убития и близките му взаимоотношения, а трудността за разследващите идва от факта, че няма данни за криминални прояви. Маринов добави, че до момента няма заподозрени. Провеждат се разпити, разпитана е жената, с която убитият е живеел на семейни начала, както и част от близките му хора. \r\nГлавният секретар на МРВ посочи, че убийството е извършено с един изстрел. Извършват се експертизи за установяване вида на оръжието, с което е извършено престъплението.\r\nКметът на Район „Тракия“, където се намира паркът, Костадин Димитров обясни, че в района има 22 камери за видеонаблюдение, но те са разположени по централните алеи, а убийството е станало в една от пресечките към тях. Въпреки това записите ще бъдат прегледани. Костадин Димитров каза още, че целият парк е осветен и че е най-добре охраняваният от общинска полиция, тъй като в него се разхождат много майки с деца и възрастни хора. \r\nЦветана ТОНЧЕВА", "date": "2017.07.27", "title": "Пловдив: 43-годишен бизнесмен бе убит в парк „Лаута“ (ОБЗОР)"}
{"url": "http://www.focus-news.net/news/2017/07/27/2419813/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Приетият в САЩ нов закон за антируски санкции, колкото и да е парадоксално, вече работи в полза на Русия. Този закон е не само антируски и антитръмповски, но е и антиевропейски, защото засилва противоречията в единния Запад. Европа е все по-убедена, че реториката на американците за „атлантическа солидарност“, не е нищо повече от прикритие на собствените користни цели на САЩ, пише руското издание „Взгляд“.\r\nЕвропейският съюз не е доволен от приетия закон, който засяга „интересите на ЕС в областта на енергийната безопасност“ и затова общността е приела решение да е в готовност да действа в рамките на няколко дни, ако нейните съображения „не бъдат взети под внимание“, според председателят на ЕК Жан-Клод Юнкер.\r\n„Принцъпът „Първо Америка“ не може да означава, че Европа е последна. В момента ЕС използва всички дипломатически канали, за да изрази своето недоволство от този закон“, каза Юнкер.\r\nВ действителност в основата на споровете е тръбопровода, който ще пренася руски газ към Европа. Беше споменато, че президентът на САЩ Доналд Тръмп ще вземе решение за санкциите „сътрудничейки си със съюзниците на САЩ“, но това не променя главните съображения на закона и заявлението не е достатъчно за да се успокоят европейците. Така или иначе там остават пунктовете отнасящи се до „Северен поток 2“ и точно това се възприема като вмешателство във вътрешните работи на Европа.\r\nМогат ли американците да натиснат ЕС по този въпрос, използвайки вътрешните противоречия в самия блок и най-вече позицията на Полша, която е твърдо срещу „потока“? Разбира се – не. Европа няма да се подчини на американския диктат, още повече на такова откровено вмешателство в нейните работи. Това може би ще я подтикне към по-бързото реализиране на проекта. Може да се каже, че воювайки с Тръмп, американският Конгрес направи подарък на Герхард Шрьодер (бившия германски канцлер, който оглавява съвета на директорите на компаниите, занимаващи се със строителството на тръбопровода) и Русия. Сега на противниците на „Северен поток 2“ ще им бъде доста по-трудно да му противодействат, тъй като САЩ преминаха всички граници на приличието и Европа е разгневена.\r\nСъбитията около спорния закон доведоха до нови разногласия в единния лагер, който така или иначе е затрупан от проблеми, свързани със зациклянето на атлантическата глобализация, чиито противници в Стария свят са все по-активни. Отгоре на това и в Новия свят на изборите победи политик, заемащ позиция против Трансатлантическото партньорство – основната идея на втория мандат на Обама.\r\nПолучава се парадоксална ситуация: Тръмп е възприеман в Европа като противник на атлантическото единство и привърженик на сближението с Русия, а Конгресът – като привърженик на атлантизма и противник на Русия. Според тази постановка европейците трябва да са в лагера на Конгреса срещу Тръмп, но именно американските законодатели притискат Европа. В крайна сметка излиза, че целейки се в Тръмп, Конгреса нацели Европа.\r\n***В руската армия трябва да се въведе задължителен набор на жените. Това заяви руския омбудсман Татяна Москалкова. Според нея, факта, че не се правят набори на жени в армията е нарушение на техните права, пише руското печатно издание „Газета“.\r\nСпоред експертите няма никаква необходимост от подобна мярка, тъй като Руските въоръжени сили са напълно окомплектовани с мъже и контрактници, сред които има и жени.\r\nНеочакваното изказване на омбудсмана Татяна Москалкова бе направено по време на форума „Територия на мисълта“ в Клязма.\r\nМоскалкова е заявила: „Може и да не ме подкрепят всички, но аз мисля, че жените в Русия са ощетени в правото си да служат във войската“.\r\n*** На пръв поглед Нурсултан Назарбаев е най-верният съюзник на Русия в Централна Азия. Казахстан, заедно с Русия, участва във всички интеграционни процеси на пространството на бившия СССР, но едновременно с това Астана задълбочава сътрудничеството си с Пентагона. За това говори подписаното наскоро във Вашингтон споразумение между двете страни, което предвижда петгодишен план за военно сътрудничество 2018-2022 г. Съгласно една от версиите, в документа се предвижда възможност за създаване на база на Военноморските сили на САЩ в каспийското пристанище Актау, пише вестник Правда.\r\nОт казахстанска страна се е подписал заместник-министърът на отбраната Талгат Мухтаров. Страните не разкриват детайли по заключеното съглашение, но източници, близки до двустранните преговори съобщават, че става дума за програма инициирана от САЩ, която предвижда подготовката на квалифицирани кадри за армията на Казахстан.\r\nНай-важното тук е това, че помощта на САЩ е за създаването на казахстански флот в Каспийско море. След разпадането на СССР в него доминират военните кораби на Русия, а флота на Казахстан се намира в стадий на строителство. Във връзка с това не се изключва създаването на постоянен военен полигон в пристанището Актау. В перспектива полигона може да бъде трансформиран в база на ВМС на САЩ.\r\nКазахстан, който вече четвърт век провежда многовекторна външна политика, може да стане надеждна опора на САЩ за поддържането на стабилността в Централна Азия и Каспийско море.\r\nС други думи „най-верният съюзник на Русия в Средна Азия“, изглежда се включва в опасна двойна игра, чиито последствия могат да бъдат непредсказуеми за отношенията между Русия и Казахстан.\r\n***Министър председателят на Русия Дмитрий Медведев направи кисел коментар относно решението на украинския президент Петро Порошенко да лиши бившия „украински фаворит“ Михаил Саакашвили от гражданство, пише московското издание „Московский Комсомолец“.\r\nМедведев направи коментар по повода на своята страница във Фейсбук. Той нарече логиката на украинското правителство, което първо приветства посрамения политик Саакашвили, а после да го лиши от гражданство: Удивителна.\r\n„Удивителната съдба на Михаил Саакашвили: гражданин на Грузия, президент на Грузия, лице лишено от грузинско гражданство, гражданин на Украйна, губернатор на Одеска област на Украйна, лице лишено от украинско гражданство. Удивителна е също и последователността на действията на украинското правителство. Първо приеха бившия грузински президент за гражданин на Украйна, направиха го губернатор, а после го лишиха от гражданството и се съсгласиха да го екстрадират в Грузия… Фантастическа трагикомедия… Show must go on”, е коментарът на Медведев.", "date": "2017.07.27", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/07/27/2419812/mk-dmitriy-medvedev-za-lishavaneto-na-mihail-saakashvili-ot-ukrainsko-grazhdanstvo-show-must-go-on.html", "text": "Министър председателят на Русия Дмитрий Медведев направи кисел коментар относно решението на украинския президент Петро Порошенко да лиши бившия „украински фаворит“ Михаил Саакашвили от гражданство, пише московското издание „Московский Комсомолец“.\r\nМедведев направи коментар по повода на своята страница във Фейсбук. Той нарече логиката на украинското правителство, което първо приветства посрамения политик Саакашвили, а после да го лиши от гражданство: Удивителна.\r\n„Удивителната съдба на Михаил Саакашвили: гражданин на Грузия, президент на Грузия, лице лишено от грузинско гражданство, гражданин на Украйна, губернатор на Одеска област на Украйна, лице лишено от украинско гражданство. Удивителна е също и последователността на действията на украинското правителство. Първо приеха бившия грузински президент за гражданин на Украйна, направиха го губернатор, а после го лишиха от гражданството и се съсгласиха да го екстрадират в Грузия… Фантастическа трагикомедия… Show must go on”, е коментарът на Медведев.\r\nПревод и редакция", "date": "2017.07.27", "title": "МК: Дмитрий Медведев за лишаването на Михаил Саакашвили от украинско гражданство: “Show must go on”"}
{"url": "http://www.focus-news.net/news/2017/07/27/2419796/zhivko-martinov-ot-gerb-veche-ne-e-naroden-predstavitel-obzor.html", "text": "Парламентът прекрати правомощията на народния представител от ГЕРБ Живко Мартинов. Оставката му бе приета със 170 гласа „за“, 3 „против“ и 7 „въздържал се“. Скандалът около повдигнатите му обвинения стана повод за декларация от името на парламентарната група на „БСП за България“. В нея народният представител от БСП Стоян Мирчев заяви, че Аферата със суджука в Добрич е олицетворение на управлението. По думите му страната ни позорно стои на първо място по корупция. \"Държавата колабира, колеги, и това става по две прости причини - за трети път от 2009 г. Борисов управлява държавата, но по един и същи бандитски начин\", заяви депутатът от БСП. \"Ако не ни чуете и този път, мандатът ви ще е още по-къс от предишния. Гневът се натрупа в обществото\", коментира Мирчев. Председателят на ПГ на ГЕРБ Цветан Цветанов отговори с декларация от името на партията, в която се обърна към БСП с думите: „Ако сложим проблема със суджука от едната страна, то от другата е купуването на ромски гласове, за да влезете в парламента“. „Говорите за суджука, което не е проблем на БСП, но ГЕРБ взе ясното решение и се разграничи от подобно поведение и оставихме компетентните органи да се произнесат“, заяви той. „Няма нито един народен представител, на който му е поискан имунитета и, който да не го е дал. Няма и такъв, на който да е поискан имунитета, защото е разговарял със затворници и да е осъществявал купуване на гласове, за да влезе в българския парламент“, посочи Цветан Цветанов. „Това е проблемът на БСП, не можете да изразите принципната си позиция, а искате да се връщате във времена, където да има конфронтации“, коментира председателят на ПГ на ГЕРБ.Фокус припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител Живко Мартинов. Той обясни, че от 2012 година до настоящия момент Мартинов е упражнявал натиск с цел определени облаги, използвайки името на премиера. На народния представител ще бъдат повдигнати 5 групи обвинения, които касаят изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице. Самият Мартинов обяви, че се отказва от имунитета си доброволно. Той заяви, че има група хора от левия спектър, които от няколко месеца пишат жалби срещу него. \r\nПо-късно, премиерът Бойко Борисов разпореди на заместник-председателя на ГЕРБ Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ГЕРБ – Добрич. На пресконференция в Добрич на 25 юли стана ясно, че временно начело на областната структура на ГЕРБ застава вицеадмирал Пламен Манушев. Заместник-председателят на ГЕРБ Цветан Цветанов заяви, че предстои Изпълнителната комисия на партията да реши дали депутатът Живко Мартинов ще бъде изключен от партията.\r\nПаралелно с промените в ръководството на ГЕРБ – Добрич говорителят на главния прокурор Румяна Арнаудова обяви, че има индикации, че свидетели, които съдействат на прокуратурата в разследването срещу Живко Мартинов, са подложени на натиск. По думите й за част от свидетелите по случая натискът е заплаха за лична саморазправа, за други – че ще им се попречи на бизнеса. Междувременно в Добрич бяха проведени и разпити на свидетели във връзка с обвиненията срещу народния представител.\r\nТова бе поредното искане за снемане на имунитет на депутат от настоящото 44-то Народно събрание, след като Сотир Цацаров поиска това и по отношение на Делян Добрев и Димитър Гамишев от ГЕРБ, Манол Генов и Светла Бъчварова-Пиралкова от БСП, Димитър Аврамов от ДПС, Веселин Марешки, Кръстина Таскова и Пламен Христов от „Воля“.", "date": "2017.07.27", "title": "Живко Мартинов от ГЕРБ вече не е народен представител (ОБЗОР)"}
{"url": "http://www.focus-news.net/news/2017/07/27/2419814/reuters-pechalbata-na-kitayskata-industriya-se-e-vdignala-s-191-na-godishna-baza.html", "text": "Печалбите на китайските индустриални компании са се вдигнали с 19,1% на годишна база, считано за юни. Информацията е предоставена от статистическото бюро на Китай, цитира Reuters.\r\nЗа първото полугодие на 2017 г. печалбата на индустрия е с 22% по-голямо спрямо същия период на миналата година.\r\nОбщата печалба за месец юни е 107,83 милиарда долара и регистрира растеж от 16,7% спрямо месец май.\r\nПревод и редакция", "date": "2017.07.27", "title": "Reuters: Печалбата на китайската индустрия се е вдигнала с 19,1% на годишна база"}
{"url": "http://www.focus-news.net/news/2017/07/27/2419817/sport-taysan-fyuri-prekrati-sastezatelnata-si-kariera.html", "text": "Бившият световен шампион по бокс за професионалисти Тайсън Фюри обяви, че слага край на състезателната си кариера.\r\nПрез ноември 2015 г. той победи Владимир Кличко в битка за титлата, но след това беше уличен в употреба на кокаин и състезателните му права бяха отнети за две години.\r\nФюри съобщи за края на кариерата си в Инстаграм:\r\n“Имах щастието да спечеля всички най-големи титли в бокса. Това бе епично пътешествие. Благодаря на феновете, които ме поддържаха и вярваха в мен по време на този път. Надявам се, че вие сте им се насладили, както и аз. Край!”,", "date": "2017.07.27", "title": "Спорт: Тайсън Фюри прекрати състезателната си кариера"}
{"url": "http://www.focus-news.net/news/2017/07/27/2419816/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Реакцията на правителството на Великобритания създава риск за отчуждаване на мюсюлманите в страната и ги тласка далеч от властите, предупреди активист на страниците на вестник Independent.\r\nДоклад на „Независимия наблюдател на законодаелството за терора“, Макс Хил, сочи че джамиите и обществените центрове на мюсюлманите се чувстват притиснати да осъдят атентатите, въпреки че нямат връзки с извършителите.\r\nХил осъди призивите, направени от висши политици, мюсюлманите „да направят повече“ в борбата с екстремизма.\r\n„Много хора в мюсюлманските общности вече правят много и ако можеха щяха да правят „повече“. Никой не си направи труда да обясни какво означава това“, коментира той.\r\n„Ако не успеят да обяснят какво имат предвид, политиците ще тласнат мюсюлманите към отчуждение, фрустрация и може би отдръпване от много сфери, които са нужни за да се провежда диалог“, предупреждава Макс Хил.\r\n*** След избирането на Еманюел Макрон за президент на Франция, настроението в Брюксел се подобри шеметно, заради перспективата за „прераждане“ на Европейския проект и подновяване на германо-френското партньорство, пише The Telegraph.\r\nЗа неудоволствие на ЕС, лимита на интеграционните му амбиции беше жестоко разкрит от възникналия сблъсък между консервативното правителство на Полша и ЕК, относно това, че Полша не успява да поддържа „правовия ред“.\r\nВ Европа отдавна назря разделението Изток/Запад по миграционните въпроси, но в последната седмица въпросът за фундаменталните ценности беше хвърлен в боя. Конституционната криза в Полша заплашва да раздели Европа по още една линия.\r\n*** Десетки полицаи са изпратени да въдворят ред в източен Лондон, където са избухнали безредици, пише The The Daily Express.\r\nВидео, публикувано в Туитър, е показало голяма група от полицейски служители да се групират на улица Чърч роуд в квартал Лейтън.\r\nМарк Лейтън, който е очевидец и е публикувал видеото в социалната мрежа е бил в къщата на свой братовчед и е видял стотици младежи, на видима възраст 18-20 години да се събират на улицата.\r\nТой е казал: „Слушах музика, когато видях огромна тълпа да се събира отвън. Тогава започнах да снимам. Видях как хора скачаха по капаците на колите, а мой приятел ми каза, че пътищата са блокирани от полицията“\r\nЛейтън е преброил около 50 полицейски служители, които са пристигнали на мястото на безредиците.\r\nПричините за уличните битки все още не са изяснени.\r\n***\r\nThe Guardian: Австралия ще проведе операция по биосигурност срещу червените огнени мравки\r\nМелбърн. Втората по големина операция по биосигурност в австралийската история ще погълне 411 милиона долара и има за цел да унищожи червените огнени мравки, които застрашават земеделието, животинския свят и туризма, пише The Guardian.\r\nТози вид мравки е един от най-опасните животински видове и сега, повече от две десетилетия след пристигането на тези насекоми в Австралия, страната е решила да проведе втората по големина операция по биосигурност в своята история.\r\nСъветът на министрите на Австралия се събра в Мелбърн и реши да изхарчи 411,4 милиона долара през следващите десет години за да се справи с напастта.\r\nОпитът за унищожение е иницииран от неочаквани съюзници от природозащитници и фермери, които са еднакво притеснени от унищожителния ефект, който огнените мравки имат върху околната среда, икономиката и начина на живот на австралийците, откакто са пристигнали на континента.\r\nЗа първи път насекомото е открито през 2001 г., но най-вероятно е донесено няколко години по-рано. Родината на огнените мравки е Южна Америка и оттам, те са се разселили и в САЩ, където вече се считат за местен вид и е изчислено, че щетите върху икономиката причинени от тях, възлизат на седем милиарда долара.", "date": "2017.07.27", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/07/27/2419818/sport-barselona-pobedi-manchestar-yunayted-v-kontrolna-sreshta.html", "text": "Барселона победи Манчестър Юнайтед с 1:0 в приятелска среща, която е част от турнира „Международна шампионска купа“. Голът за Барселона отбеляза Неймар през първото полувреме.\r\nВсички срещи от лятното състезание се провеждат в САЩ.", "date": "2017.07.27", "title": "Спорт: Барселона победи Манчестър Юнайтед в контролна среща"}
{"url": "http://www.focus-news.net/news/2017/07/27/2419820/pregled-na-mezhdunarodnite-novini-do-6-chasa-agentsiya-fokus.html", "text": "Законодателите в САЩ са постигнали съгласие относно санкциите срещу Русия. Сенаторите са се споразумяли да приемат закона до края на седмицата, според информация предоставена от ръководителя на сенатския Комитет по външните работи Боб Коркър.\r\nПакетът санкции беше приет от Палатата на представителите с смазващ резултат в гласуването 419-3 и се очаква да събере подобна подкрепа и в Сената. Това ще позволи да бъде избегнато вето от президента Доналд Тръмп.\r\n*** Печалбите на китайските индустриални компании са се вдигнали с 19,1% на годишна база, считано за юни. Информацията е предоставена от статистическото бюро на Китай.\r\nЗа първото полугодие на 2017 г. печалбата на индустрия е с 22% по-голямо спрямо същия период на миналата година.\r\nОбщата печалба за месец юни е 107,83 милиарда долара и регистрира растеж от 16,7% спрямо месец май.\r\n*** Десетки полицаи са изпратени да въдворят ред в източен Лондон, където са избухнали безредици.\r\nВидео, публикувано в Туитър, е показало голяма група от полицейски служители да се групират на улица Чърч роуд в квартал Лейтън.\r\nМарк Лейтън, който е очевидец и е публикувал видеото в социалната мрежа е бил в къщата на свой братовчед и е видял стотици младежи, на видима възраст 18-20 години да се събират на улицата.\r\nТой е казал: „Слушах музика, когато видях огромна тълпа да се събира отвън. Тогава започнах да снимам. Видях как хора скачаха по капаците на колите, а мой приятел ми каза, че пътищата са блокирани от полицията“\r\nЛейтън е преброил около 50 полицейски служители, които са пристигнали на мястото на безредиците.\r\nПричините за уличните битки все още не са изяснени.\r\n*** Генералният секретар на ООН Антонио Гутериш призова страните в конфикта около храмовия хълм в Еврусалим да се въздържат от провокационни действия и риторика.\r\n„Много съм обезпокоен от риска за възможна ескалация на насилието и призовавам всички полититически, религиозни и обществени лидери да се въздържат от провокационни действия и риторика“, се казва в съобщение от Гутериш.\r\nОсвен това той призовава властите на Израел да съблюдава статуквото, съществуващо до 14 юли и да проявява сдържаност.\r\n***Нападение над плавателен съд, превозващ бежанци, край брега на Йемен, случило се през месец март 2017 г., почти сигурно е осъществено от коалицията оглавявана от Саудитска Арабия, е показал секретен доклад на ООН.\r\nХеликоптер е открил огън по съд превозващ на борда си 140 души. В резултат от нападението са починали 42-а и са ранени 34 – всичките цивилни. Според доклада на ООН, това е явно нарушение на международното хуманитарно право.\r\n„Цивилният плавателен съд, почти сигурно е атакуван от военен хеликоптер, който използвал 7,62 милиметрово оръжие“, поясняват в доклада, който беше представен на Съвета тази седмица.\r\n*** Министър председателят на Израел Бенямин Нетаняху обяви, че ще проучи начини за да се прекрати присъствието на катарския телевизионен канал Ал Джазира в Израел и обвини медията, че подбужда хората към насилие.\r\nНетаняху е споделил във Фейсбук, че на няколко пъти е искал няколко пъти от правораздавателните органи да затворят офисите на Ал Джазира в страната.\r\n„Ал Джазира не спря да призвовава към насилие на Храмовия Хълм“, написа израелският премиер.\r\nНетаняху предупреди, че ще се обърне към Кнесета ако офисите не бъдат затворени „след интерпретация на вече съществуващи закони“.\r\n„Ще направя нужното за да бъдат приети закони, които да легализират изгонването на Ал Джазира от Израел“, добавя Нетаняху.\r\n*** На пръв поглед Нурсултан Назарбаев е най-верният съюзник на Русия в Централна Азия. Казахстан, заедно с Русия, участва във всички интеграционни процеси на пространството на бившия СССР, но едновременно с това Астана задълбочава сътрудничеството си с Пентагона. За това говори подписаното наскоро във Вашингтон споразумение между двете страни, което предвижда петгодишен план за военно сътрудничество 2018-2022 г. Съгласно една от версиите, в документа се предвижда възможност за създаване на база на Военноморските сили на САЩ в каспийското пристанище Актау.\r\nОт казахстанска страна се е подписал заместник-министърът на отбраната Талгат Мухтаров. Страните не разкриват детайли по заключеното съглашение, но източници, близки до двустранните преговори съобщават, че става дума за програма инициирана от САЩ, която предвижда подготовката на квалифицирани кадри за армията на Казахстан.\r\nНай-важното тук е това, че помощта на САЩ е за създаването на казахстански флот в Каспийско море. След разпадането на СССР в него доминират военните кораби на Русия, а флота на Казахстан се намира в стадий на строителство. Във връзка с това не се изключва създаването на постоянен военен полигон в пристанището Актау. В перспектива полигона може да бъде трансформиран в база на ВМС на САЩ.\r\nКазахстан, който вече четвърт век провежда многовекторна външна политика, може да стане надеждна опора на САЩ за поддържането на стабилността в Централна Азия и Каспийско море.\r\nС други думи „най-верният съюзник на Русия в Средна Азия“, изглежда се включва в опасна двойна игра, чиито последствия могат да бъдат непредсказуеми за отношенията между Русия и Казахстан.\r\n*** Държавният секретар на САЩ Рекс Тилерсън заяви, че „няма да ходи никъде“ в отговор на излезлите съобщения в медиите, че обмисля да напусне поста си.\r\n“Няма да ходя никъде“, заяви Тилерсън по време на брифинг в Държавния департамент. На въпрос колко време ще заема поста си, държавният секретар се е усмихнал и е отговорил: „Докато президентът ме остави“.\r\nНа друг въпрос на медиите относно това, какви са отношенията му с президента Доналд Тръмп, той отговори просто „Добри“.\r\n*** Певицата Риана се срещна с френския президент Еманюел Макрон в неговия дворец в Париж. На срещата изпълнителката е помолила Макрон да подпомогне образователен фонд за деца в развиващите се страни.\r\nРодената в Барбадос поп певица е говорила с Макрон и жена му Бриджит и е поискала от тях да подпомогнат Фондацията Клара Лионел, която се занимава с образователни инициативи из целия развиващ се свят. Целта на фондацията е да отвори достъп до образование на милиони деца, които са лишени от него.\r\n*** „Хамас“ призова за „ден на яростта“ в Петък (28.07), в областите Юдея, Самария и Ивицата Газа. Това се случи скоро след като от Европейския съюз решиха да оставят групировката в „черния“ списък на терористическите организации.\r\nПредседателят на политбюрото на „Хамас“, Исмаил Хания, е призовал всички фракции да се борят с „едностранните действия на Израел“ на Храмовия хълм.\r\nОт групировката също се похвалиха за заслугите си за премахването на детекторите за метал в района и заявиха, че „твърдостта на гражданите на Ерусалим е изненадала окупатора с решителността и жертвоготовността си“.\r\nЛидера на „Хамас“ се обърна и към лидерите на арабския и мюсюлманския свят: „Използвайте всички дипломатически способи срещу Израел, за да ги откажете да тормозят молителите в джамията ал-Акса.", "date": "2017.07.27", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/07/27/2419821/zhivko-martinov-ot-gerb-veche-ne-e-naroden-predstavitel-obzor.html", "text": "Парламентът прекрати правомощията на народния представител от ГЕРБ Живко Мартинов. Оставката му бе приета със 170 гласа „за“, 3 „против“ и 7 „въздържал се“. Скандалът около повдигнатите му обвинения стана повод за декларация от името на парламентарната група на „БСП за България“. В нея народният представител от БСП Стоян Мирчев заяви, че Аферата със суджука в Добрич е олицетворение на управлението. По думите му страната ни позорно стои на първо място по корупция. \"Държавата колабира, колеги, и това става по две прости причини - за трети път от 2009 г. Борисов управлява държавата, но по един и същи бандитски начин\", заяви депутатът от БСП. \"Ако не ни чуете и този път, мандатът ви ще е още по-къс от предишния. Гневът се натрупа в обществото\", коментира Мирчев. Председателят на ПГ на ГЕРБ Цветан Цветанов отговори с декларация от името на партията, в която се обърна към БСП с думите: „Ако сложим проблема със суджука от едната страна, то от другата е купуването на ромски гласове, за да влезете в парламента“. „Говорите за суджука, което не е проблем на БСП, но ГЕРБ взе ясното решение и се разграничи от подобно поведение и оставихме компетентните органи да се произнесат“, заяви той. „Няма нито един народен представител, на който му е поискан имунитета и, който да не го е дал. Няма и такъв, на който да е поискан имунитета, защото е разговарял със затворници и да е осъществявал купуване на гласове, за да влезе в българския парламент“, посочи Цветан Цветанов. „Това е проблемът на БСП, не можете да изразите принципната си позиция, а искате да се връщате във времена, където да има конфронтации“, коментира председателят на ПГ на ГЕРБ.Фокус припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител Живко Мартинов. Той обясни, че от 2012 година до настоящия момент Мартинов е упражнявал натиск с цел определени облаги, използвайки името на премиера. На народния представител ще бъдат повдигнати 5 групи обвинения, които касаят изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице. Самият Мартинов обяви, че се отказва от имунитета си доброволно. Той заяви, че има група хора от левия спектър, които от няколко месеца пишат жалби срещу него. \r\nПо-късно, премиерът Бойко Борисов разпореди на заместник-председателя на ГЕРБ Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ГЕРБ – Добрич. На пресконференция в Добрич на 25 юли стана ясно, че временно начело на областната структура на ГЕРБ застава вицеадмирал Пламен Манушев. Заместник-председателят на ГЕРБ Цветан Цветанов заяви, че предстои Изпълнителната комисия на партията да реши дали депутатът Живко Мартинов ще бъде изключен от партията.\r\nПаралелно с промените в ръководството на ГЕРБ – Добрич говорителят на главния прокурор Румяна Арнаудова обяви, че има индикации, че свидетели, които съдействат на прокуратурата в разследването срещу Живко Мартинов, са подложени на натиск. По думите й за част от свидетелите по случая натискът е заплаха за лична саморазправа, за други – че ще им се попречи на бизнеса. Междувременно в Добрич бяха проведени и разпити на свидетели във връзка с обвиненията срещу народния представител.\r\nТова бе поредното искане за снемане на имунитет на депутат от настоящото 44-то Народно събрание, след като Сотир Цацаров поиска това и по отношение на Делян Добрев и Димитър Гамишев от ГЕРБ, Манол Генов и Светла Бъчварова-Пиралкова от БСП, Димитър Аврамов от ДПС, Веселин Марешки, Кръстина Таскова и Пламен Христов от „Воля“.", "date": "2017.07.27", "title": "Живко Мартинов от ГЕРБ вече не е народен представител (ОБЗОР)"}
{"url": "http://www.focus-news.net/news/2017/07/27/2419823/the-guardian-avstraliya-shte-provede-operatsiya-po-biosigurnost-sreshtu-chervenite-ogneni-mravki.html", "text": "Втората по големина операция по биосигурност в австралийската история ще погълне 411 милиона долара и има за цел да унищожи червените огнени мравки, които застрашават земеделието, животинския свят и туризма, пише The Guardian.\r\nТози вид мравки е един от най-опасните животински видове и сега, повече от две десетилетия след пристигането на тези насекоми в Австралия, страната е решила да проведе втората по големина операция по биосигурност в своята история.\r\nСъветът на министрите на Австралия се събра в Мелбърн и реши да изхарчи 411,4 милиона долара през следващите десет години за да се справи с напастта.\r\nОпитът за унищожение е иницииран от неочаквани съюзници от природозащитници и фермери, които са еднакво притеснени от унищожителния ефект, който огнените мравки имат върху околната среда, икономиката и начина на живот на австралийците, откакто са пристигнали на континента.\r\nЗа първи път насекомото е открито през 2001 г., но най-вероятно е донесено няколко години по-рано. Родината на огнените мравки е Южна Америка и оттам, те са се разселили и в САЩ, където вече се считат за местен вид и е изчислено, че щетите върху икономиката причинени от тях, възлизат на седем милиарда долара.\r\nПревод и редакция", "date": "2017.07.27", "title": "The Guardian: Австралия ще проведе операция по биосигурност срещу червените огнени мравки"}
{"url": "http://www.focus-news.net/news/2017/07/27/2419819/sport-balgariya-pobedi-holandiya-s-30-i-e-na-polufinal-na-evropeyskoto-parvenstvo-po-voleybol-za-devoyki-do-16-godini.html", "text": "България победи Холандия с 3:0 и е на полуфинал на Европейското първенство по волейбол за девойки до 16 години. България е домакин на турнира. Той се провежда в зала „Христо Ботев“.", "date": "2017.07.27", "title": "Спорт. България победи Холандия с 3:0 и е на полуфинал на Европейското първенство по волейбол за девойки до 16 години"}
{"url": "http://www.focus-news.net/news/2017/07/27/2419824/fox-news-beliyat-dom-prodalzhava-da-raboti-s-kongresa-po-povod-vavezhdaneto-na-sanktsii-protiv-rusiya-iran-i-severna-koreya.html", "text": "Сегашната администрация на САЩ вече е поддържала продължаването на действието на санкциите против Русия и има намерение да продължи взаимодействието си с Конгреса по законопроекта, предвиждащ усилване на рестрикциите срещу Москва, заяви вицепрезидентът на САЩ Майкъл Пенс, в интервю за новинарския канал Fox News.\r\n“Тази администрация вече даде поддръжката си за продължаването на санкциите срещу Русия, заради агресията ѝ в Украйна и ще продължим да работим с Конгреса за въвеждането на допълнителни санкции“, отбеляза Пенс.\r\nВъпреки това Пенс не даде директен отговор на въпроса, дали Доналд Тръмп ще подпише законопроекта. Според неговите думи, докато документът още се разглежда в Конгреса, Белия Дом иска да даде на законодателите възможност да продължат спокойно работата си над него.\r\n„В миналото вече сме поддържали санкциите и ще разгледаме внимателно и този законопроект, когато попадне на масата на президента“, отбеляза Майк Пенс.\r\nПревод и редакция", "date": "2017.07.27", "title": "Fox News: Белият дом продължава да работи с Конгреса по повод въвеждането на санкции против Русия, Иран и Северна Корея"}
{"url": "http://www.focus-news.net/news/2017/07/27/2419825/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес през страната ще преминава студен атмосферен фронт и захлаждането ще продължи. Ще бъде предимно облачно с валежи от дъжд, в отделни райони значителни по количество и придружени с гръмотевици. по-съществени ще са количествата в централните райони на Северна България и в Рило-Родопската област. Има условия и за градушки. Ще духа до умерен запад-северозападен вятър. Максималните температури ще са между 22° и 27°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област София: ограничено движението в района на Ихтиман при км 42+930 и в двете посоки, поради демонтиране на пешеходен мост. Движението в посока Бургас се осъществява през отбивката за бензиностанция Лукойл и Мотел Ихтиман на км 42+830, а посока София през отбивката за бензиностанция Петрол при км 43+030. Ограничението важи за времевия интервал от 21:00 ч на 26.07.2017 г. до 05:00 ч на 27.07.2017 г.; област Пазарджик: от км 89+500 до км 89+900 при п.в. Пазарджик  в посока Бургас – затворена изпреварващата лента за движение, поради боядисване на портална рамка. Срок до 27.07.2017 г.; област Сливен: от км 29+000 до км 259+200 при Кермен в посока Бургас – ограничено движение в изпреварващата лента, поради ремонт на ОС /мантинела/ в разделителната ивица. Срок на изпълнение до 27.07.17 г.; област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.; \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: от км 422+000 до км 425+500 в посока Варна – рязане на храсти. Движение с повишено внимание. Срок до 28.07.2017 г.;\r\nАМ „Струма“: област Кюстендил: Дупница-Джерман от км 59+000 до км 62+000 – движение с повишено внимание, поради почистване на облицовани окопи. Сигнализирано с пътни знаци. Срок до 17,30 ч. на 28.07.2017 г.\r\nАМ „Марица“: няма ограничения.\r\nАМ „Черно море“: област Варна: от км 0+000 до км 8+600 в двете посоки – рязане на храсти. Движение с повишено внимание. Срок до 28.07.2017 г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 \r\n- „Шипка” - забранено е движението на МПС над 3,5 т. от км 155+197 /пътно кръстовище с общински път кв. Етъра/ до км 184+100 /участъка гр. Габрово-Шипка/, в двете посоки, считано от 8:00 ч. до 12:00 ч. на 29.07.2017 г., във връзка с провеждане на традиционен митинг-събор в местността \"Историческа поляна\" на връх Бузлуджа. Движението ще бъде нормализирано не по – късно от 13:00 часа на 29.07.2017 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 27.07.2017 г. от 09.00 ч. до 11.00 ч.; от км 48+000 до км 50+800 между с. Бела и с. Скомля – движение с повишено внимание, поради отсичане на изсъхнали дървета в обхвата на пътя. Движението е ограничено с вертикална сигнализация и се регулира от сигналисти. Срок от 8.30 часа до 17.00 часа до 28.07.2017 г; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград:  Благоевград-Кресненско ханче от км 366+000 до км 392+500 – изпълнение на подвижни работи по косене и изсичане на храсти. Движение в лявата или дясната лента за движение. Срок до 28.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 04.08.2017 г.;  област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Бряста-Дряновски манастир от км 116+169 до км 133+379, поради косене на тревни площи. Срок до 27.07.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 28.07.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 от Симитли до прохода Предел от км 7+500 до км 21+500 – косене и изсичане на храсти. Движението в лявата или дясната лента за движение. Срок до 28.07.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-108 от път I-1 до Петрич от км 0+000 до км 9+500 –  косене и изсичане на храсти. Движение в лявата или дясната лента за движение. Срок до 28.07.2017 г.; път IІI-197 с. Долен-с.Сатовча от км 20+000 до км 28+000 – почистване на отводнителни окопи. Движението ще се извършва в лявата или дясната лента за движение, съгласно поставените пътни знаци. Срок до 04.08.2017 г.; път III-198  с. Добротино-отклонение  с. Пирин от км 10+000 до км 19+000 – косене и изсичане на храсти. Движение в лявата или дясната лента за движение. Срок до 28.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-208 Провадия-Айтос от км 6+600 до км 51+100 – полагане на хоризонтална маркировка по кръстовища. Движение с повишено внимание. Срок до 28.07.2017 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 4+700 до км 18+000 – ръчно косене и рязане на храсти. Движение с повишено внимание. Срок до 28.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради частични ремонтни дейности на асфалтовата настилка. СМР се извършват в часовия интервал от 08:00 до 18:00 часа със краен срок до 31.07.17 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Бойчиновци от км 21+000 до км 28+000 – движение в една лента, поради частични ремонтни дейности на асфалтовата настилка. Срок до 31.07.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 31.07.2017 г.; път III-133 Бързина-Манастирище от км 21+280до км 21+380 – частични ремонти на асфалтовата настилка. Движение в една лента. Срок до 31.07.2017 г.; път III-161 Ребърково-Лютидол-граница София от км 0+000 до км 8+700 – частични ремонти на асфалтовата настилка. Стесняване на една от лентите. Срок до 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nПът III-5502 Велико Търново-Дряново от км 11+133 до км 12+605 – ограничено движение за всички МПС, поради извършване на планов ремонт на железен път в района на сп. Ганчовец. \r\nОбходен маршрут: от с. Ганчовец по път III-5502 при км 11+133 се завива на ляво по общински път за с. Маноя. Продължава по път GAB 3144 през с. Соколово и достига до път I-5/E-85, на кръстовището се завива на дясно за посока гр. В. Търново, а на ляво за посока гр. Дряново и обратно. Срок от 21:00 ч на 27.07.2017 г. до 03:00 ч на 28.07.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 31.07.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6005 Копиловци-Драговищица от км 2+000 до км 13+000 – почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 27.07.2017 г.; път ІІІ-6204 Овчарци-Сапарева баня от км 9+500 до км 10+100 – движение с повишено внимание, поради подмяна на ограничителни системи. Сигнализирано с пътни знаци. Срок до 27.07.2017 г.; път III-6222 Ваксево-Пелатиково-Рашка Гращица от км 2+000 до км 17+000 –почистване на окопи, профилиране на банкети и изсичане на храсти и оформяне корони на дървета. Стесняване на една от лентите за движение. Срок до 27.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 31.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-606 Стрелча - Копривщица от км 31+000 до км 32+000 – поетапно затваряне на лява и дясна ленти за движение, поради частичен ремонт на пътната настилка. –от 09:00 до 17:00 часа на 27.07.2017г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 28.07.2017 г.; \r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 28.07.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Пампорово-Стойките от км 4+500 до км 8+000 – почистване на земни и облицовани окопи. Движение с повишено внимание в свободната лента, съобразно създадената организация на движение. Срок до 28.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8611 Белица-Загражден-Баните от км 18+000 до км 60+174 – косене на тревни площи. Движение с повишено внимание в свободната лента, съобразно създадената организация на движение. Срок до 31.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 Раднево - Гълъбово при км 46+460– частични ремонтни дейности. Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Велико Търново-Гурково от км 35+000 до км 51+500 – стеснение на една от лентите, поради ремонт на ограничителни системи. Срок до 31.07.2017 г.; път III-5504 с. Медникарово-с. Обручище от км 6+500 до км 13+300 – частичен ремонт на пътната настилка.. Срок до 28.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът III-2002 с. Садина-Попово от км 11+500 до км 39+200 – движение с повишено внимание по, поради частични ремонтни дейности. Срок до 04.08.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.27", "title": "Актуална пътна обстановка"}
{"url": "http://www.focus-news.net/news/2017/07/27/2419822/sofiya-v-sila-e-vremenna-organizatsiya-na-dvizhenieto-avtomagistrala-trakiya-v-rayona-na-peshehodniya-most-pri-ihtiman-obhodniyat-marshrut-e-prez-otbivkata-na-benzinostantsiyata.html", "text": "Продължава временната организация на движението във връзка с демонтаж на пешеходен мост (пасарелка) над автомагистрала „Тракия“. Това съобщиха от пресцентъра на Агенция \"Пътна инфраструктура\". Водачите на леки автомобили да се движат с повишено внимание и съобразена скорост по обходния маршрут в посока Пловдив през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“. Водачите на тежкотоварни моторни превозни средства могат да използват като обходен маршрут в посока Пловдив път 1-8 при п.в. „Ихтиман“, а посока София път I-8 при п.в. „Мухово“.", "date": "2017.07.27", "title": "София: В сила е временна организация на движението автомагистрала „Тракия“, в района на пешеходния мост при Ихтиман, обходният маршрут е през отбивката на бензиностанцията"}
{"url": "http://www.focus-news.net/news/2017/07/27/2419829/fars-vaorazhenite-sili-na-iran-shte-dadat-smazvasht-otgovor-na-belite-na-sasht.html", "text": "Заместник-началникът на иранския генерален щаб генерал Масуд Джазаери заяви, че Въоръжените сили на Иран ще дадат смазващ отговор на белите на САЩ, предаде иранската информационна агенция FARS.\r\nКоментарите на генерала дойдоха след като Камарата на представителите на САЩ прие резолюция за санкции срещу Иран, Русия и Северна Корея.\r\n„Нашите въоръжени сили и огромната обществена подкрепа, които имаме ще ни изведат по пътя към върховете на прогреса и ние ще конфронтираме белите на САЩ, ще ги накараме да съжаляват“, заяви генерал Джазаери.\r\nТой подчерта, че иранската армия и Корпуса на стражите на ислямската революция са двете могъщи криле на Ислямската система и те ще променят баланса на силите срещу САЩ на всяка арена и добави, че САЩ, който подкрепя терористи, ще бъдат виновни за негативните последици от всяко нарушение в региона.\r\nПревод и редакция", "date": "2017.07.27", "title": "FARS: Въоръжените сили на Иран ще дадат смазващ отговор на белите на САЩ"}
{"url": "http://www.focus-news.net/news/2017/07/27/2419827/predstoyashti-sabitiya-v-stranata-za-27-yuli-agentsiya-fokus.html", "text": "*** \r\nВ 14.00 часа вицепрезидентът Илияна Йотова ще посети град Плиска по повод откриването на крепост „Кирилица” и стена с барелефи на писатели, творили на кирилица.\r\n*** \r\nВ 09.00 часа започне пленарното заседание на Народното събрание.\r\n*** \r\nЗаместник министър-председателят по правосъдната реформа и министър на външните работи Екатерина Захариева ще се срещне с министъра на външните работи на Република Судан Ибрахим Гандур. От 16.00 часа в зала „Договори” на МВнР двамата ще дадат изявления пред медиите.\r\n*** \r\nВ 10.00 часа пред „Константин Кисимов” министърът на отбраната Красимир Каракачанов и заместник-началникът на отбраната генерал-лейтенант Пламен Атанасов ще присъстват на Тържествената церемония по присвояване на първо офицерско звание и връчване на дипломите на курсантите, присвояване на сержантско звание и връчване на свидетелствата на кадетите от Випуск – 2017.\r\n*** \r\nВ 09.00 часа в храма „Св. Седмочисленици” ще пристигне Негово светейшество Българския патриарх и Софийски митрополит патриарх Неофит, който заедно с духовенството ще посрещне честната глава на Св. вмчк и целител Пантелеймон и копието на чудотворната атонска икона на „Св. Пантелеймон“ в храм „Свети Седмочисленици”.\r\n*** \r\nВ 09.30 ще се проведе редовното заседание на Висшия съдебен съвет.\r\n*** \r\nВ 09.00 часа пред Народното събрание ПП „Възраждане” ще излезе на протест, за да изкаже несъгласието си с държавната политика по повод на наглата и безнаказана циганска престъпност.\r\n*** \r\nВ 10.00 часа в салона на БТПП на ул. „Искър” 9 ще се проведе кръгла маса на тема „За ускорен репродуктивен демографски ръст”. Дискусията се провежда под патронажа на заместник министър-председателя и председател на „Националния съвет по демографска политика” Валери Симеонов. Участие ще вземат зам.-министър на МТСП д-р Султанка Петрова, председателят на СБУ д-р Янка Такева, министърът на образованието и науката Красимир Вълчев, председателят на БТПП Цветан Симеонов и председателят на ДАБЧ Петър Харалампиев.\r\n*** \r\nВ 10.00 часа в пресклуба на БТА ще се проведе пресконференция на коалицията от неправителствени организации и групи „За да остане природа в България”.\r\n*** \r\nВ 11.00 часа в учебен блок №3 на Техническия университет заместник-министърът на регионалното  развитие и благоустройството и ръководите на Управляващия орган на ОПРР Деница Николова ще присъства на официална церемония за първа копка на проект за цялостно обновяване на Блок 3 и Блок 1 на университета.\r\n*** \r\nОт 11.00 до 13.00 часа в района на Военната академия „Георги С. Раковски” ще бъде изложена бойна техника, която е на въоръжение в армиите на Република България и на САЩ.\r\n*** \r\nВ 11.00 часа в Музея на съобщенията на ул. „Гурко” 6 заместник-министърът на транспорта, информационните технологии и съобщенията Димитър Геновски, посланикът на Индонезия в България Н.Пр. Сри Астари Расджид и председателят на Съюза на българските филателисти Спас Панчев ще представят пощенско-филателно издание, което е създадено за участието на България в Световната филателна изложба „Бандунг” 2017, Индонезия. \r\n*** \r\nОт 11.00 часа хотел „Сентрал парк” на бул. „Витоша” 106 Българска съдийска асоциация ще даде пресконференция по проект, реализиран в партньорство с Испанската съдийска асоциация „Франсиско де Витория”.\r\n*** \r\nВ 11.00 часа в пресклуба на БТА Фондация „Феникс – 21 век” ще представи резултатите от изпълнението на проекта „Сливи за смет”.\r\n*** \r\nВ 11.30 часа председателят на Народното събрание Димитър Главчев ще се срещне с министъра на външните работи на Судан Ибрахим Гандур.\r\n*** \r\nВ 11.30 часа в зала „Запад” на Народното събрание ПГ на ВОЛЯ ще даде пресконференция на тема „100 дни ВОЛЯ в парламента”.\r\n*** \r\nВ 11.30 часа в езерото на Борисовата градина ще бъдат пуснати 5 зеленоглави патета.\r\n*** \r\nВ 14:30 в зала 232 на Народното събрание на пл. „Княз Александър I” 1 ще се проведе заседание на Временната комисия за проучване изпълнението на процедурата по избор на нов тип боен самолет.\r\n*** \r\nВ 14.30 в зала 142 на Народното събрание на пл. „Княз Александър I” 1 ще се проведе заседание на Комисията по взаимодействието с неправителствените организации и жалбите на гражданите.\r\n*** \r\nВ 17.00 часа в зала „Триадица” на „Гранд Хотел София” Енергоремонт Холдинг ще даде пресконференция по повод промените в собствеността на холдинга.\r\n*** \r\nВ 18.00 часа в Гьоте институт на ул. „Будапеща”,1 литературни преводачи от България, Германия и Люксембург ще превеждат „на живо” любими произведения и ще предложат различни преводачески версии на един и същи текст. Модератор е проф. Ана Димова.\r\n*** \r\nОт 18.00 часа в Двореца на пл. „Княз Александър I” ще бъде открита изложба на творби от колекцията на ХГ „Владимир Димитров – Майстора” - Кюстендил, както и от Националната галерия, СГХГ, галерия „Възраждане” в Пловдив, приятели на художника.\r\n*** \r\nВ 19.00 часа в Борисовата градина Представителният духов оркестър при Академията на МВР ще изнесе концерт.\r\n***\r\nОт 19.30 часа в Дома на киното БЧК организира безплатна прожекция на клипове за приложния спорт „Водно спасяване”.\r\n*** \r\nОт 10.00 часа в Зала № 101 на Община Благоевград ще бъдат отворени ценовите предложения на участниците в открита процедура за възлагане на обществена поръчка с предмет „Изпълнение на инженеринг – проектиране, ведно с авторски надзор и изпълнение на СМР, във връзка с реализацията на проект: „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград”, по Процедура за директно предоставяне на безвъзмездна финансова помощ BG16RFOP001-1.001-039 „Изпълнение на интегрирани планове за градско възстановяване и развитие 2014 - 2020” Приоритетна ос 1 „Устойчиво и интегрирано градско развитие” по ОПРР 2014 - 2020 г.\r\n***\r\nВ 21.00 часа на площад „Никола Вапцаров”, при лошо време в Голямата зала на Читалище „Никола Вапцаров”, ще бъдат прожектирани най-добрите ленти от световното екстремно и планинарско кино.\r\n*** \r\nВ Морската градина ще бъде открит четиридневният Фестивал на балканската скара „BurgasMezi”. Програмата предвижда турнири по табла, белот, футболен билярд, туистър, биърпонг, състезания по надяждане с люти чушки и кебапчета. Входът е свободен.\r\n*** \r\nОт 18.30 часа в базата на „Бургас Трак Сервиз” в Северната промишлена зона висшият мениджмънт на Ford и кметът Димитър Николов ще открият представителството на бранда „Ford Trucks”.\r\n***\r\nОт 10.30 часа в Духовно просветен център „Св. Архангел Михаил” ще се състои тържествено честване с благодарствен молебен и полагане на венци по повод 139 години от Освобождението на Варна.\r\n***\r\nВ 16.00 часа в Музея на възраждането ще се състои тържествено връчване на дарение Гарибалдийско знаме.\r\n***\r\nВ 17.00 часа в Гранд Хотел Варна председателят на Парламентарната група на ГЕРБ и зам.-председател на партията Цветан Цветанов ще поздрави участниците в конгреса на Европейските студенти демократи. Очаква се да вземат участие и българските евродепутати Андрей Ковачев, Андрей Новаков и председателят на МГЕРБ Георг Георгиев. \r\n***\r\nВ 18.00 часа в Държавен архив – Варна ще се състои разговор за големия скулптор Кирил Шиваров.\r\n***\r\nВ 20.30 часа на площад „Независимост” ще се състои концерт край Фонтана по повод 139 години от Освобождението на Варна.\r\n***\r\nОт 9.00 часа Общинският съвет ще проведе редовното си заседание.  \r\n*** \r\nОт 09.30 часа в хотел „Болярски” ще се проведе Еднодневен обучителен семинар на тема „Предизвикателствата по противодействие на детската сексуална експлоатация и трафика на деца чрез Интернет”. Лектор на обучението ще бъде инспектор Любомир Тулев – сектор „Киберпрестъпност” при ГДБОП – МВР.\r\n***\t\r\nОт 10.30 часа пред МДТ „Константин Кисимов“ ще се проведе церемония по присвояване на първо офицерско и сержантско звание, връчване на дипломи на курсанти и кадети – Випуск ’17. Очаква се да присъства вицепремиерът и министър на отбраната Красимир Каракачанов и министърът на вътрешните работи Валентин Радев. \r\n*** \r\nВ 11.30 часа на стадион „Ивайло” ще се състои Финалът на детския футболен турнир „Трифон Иванов”.\r\n*** \r\nВ 17.00 часа в района на паметник „Асеневци” и Художествената галерия „Борис Денев” ще бъде подредена изложбата „Обърни представите”.\r\n*** \r\nВ 20.00 часа в Летен театър – парк „Марно поле” ще се проведе XX Юбилеен международен Фолклорен фестивал Велико Търново – 2017 с участието на групите от Аржентина, Грузия, Египет, Перу и Сърбия.\r\n*** \r\nОт 09.00 часа в храм „Св. Николай Чудотворец” Негово Преосвещенство Тимочки епископ Иларион и Негово Преосвещенство Белоградчишки епископ Поликарп ще отслужат св. Литургия.\r\n***\r\nОт 10.00 часа на пресконференция в БТА Видин ще бъдат представени постигнатите резултати от изпълнението на проект „Валоризация на автентичната култура\"на сдружение „Регионални партньорства за устойчиво развитие – Видин”.  \r\n***\r\nОт 11.00 часа в Регионалния пресклуб на БТА  представители на неправителствената организация  Фондация „Феникс – 21 век” в партньорство със Сдружение „Регионални партньорства за устойчиво развитие – Видин“ ще представят дейностите, изпълнени по проекта \"Сливи за смет\".  \r\n*** \r\nВ 10.00 часа в Регионалния клуб на БТА Сдружение „Регионални партньорства за устойчиво развитие – Видин” ще даде пресконференция.\r\n*** \r\nВ 10.30 часа кметът Калин Каменов ще присъства на откриването на възстановената Болярска църква, която се намира в двора на храм „Св. Николай“ във Враца\r\n*** \r\nВ 17.00 часа в Конферентната зала на Общинския съвет ще се проведе обществена консултация във връзка с приемане на първо четене на проект на Наредба за управление на отпадъците, поддържане и опазване на чистотата на територията на общината.\r\n*** \r\nВ 18.00 часа в Регионалната библиотека „Христо Ботев” ще бъдат представени книгите на Димитър Цолов „Стихо с Бирка” и „Проклятието на Белиал”.\r\n*** \r\nОт 21.00 часа в парк „Дъбника” ще бъде прожектиран филмът „Летовници” на режисьора Ивайло Пенчев, част от кампанията „Пътуващо лятно кино с БНТ1”.\r\n*** \r\nВ 07.00 часа в манастир „Живоприемни източник” Негово високопреосвещенство Неврокопският митрополит Серафим ще оглави св. Литургия за св. великомъченик и целител Пантелеймон и светите Седмочисленици.\r\n*** \r\nОт 17.30 часа пред сградата на Историческия музей ще се проведе протест на полицаите.\r\n*** \r\nВ 11.00 часа на пл. „Янчо Блецов” ще бъде направена първа копка за ефективния старт на проект BG16RFOP001-2.001-0056 „Повишаване на енергийната ефективност в жилищния сектор в град Карнобат”.\r\n***\r\nОт 14.00 часа ще се проведе редовно заседание на Общинския съвет.\r\n***\r\nОт 17.30 часа на площад „Велбъжд” ще бъде открито Тринадесетото издание на Международния фолклорен фестивал „Сребърна пафта”. \r\n*** \r\nВ 15.00 часа Областният информационен център ще даде пресконференция, на която ще бъдат обобщени резултатите от проведените в общините на областта срещи на тема „В средата на програмния период”. \r\n*** \r\nВ 16.00 часа в парк „Нури Адалъ” ще се проведе турнир по шах, част от спортна програма за международната среща на момчилградчани. \r\n*** \r\nВ 11.00 часа в Приемна зала на Областната администрация ще се проведе заседание на комисията по безопасност на движението по пътищата. \r\n*** \r\nВ 15.30 часа в зала 2 на Районния съд ще се проведе заседание по делото срещу Славчо Т., обвинен за престъпление по чл.284, ал.1 от НК и по чл.270, ал.1, пр.1 от НК.\r\n*** \r\nВ 15.30 часа в зала 2 на Районния съд ще заседава по делото срещу Цветан П., който е с повдигнати обвинения за извършване на непристойни действия, грубо нарушаващи обществения ред и изразяващи явно неуважение към обществото, като деянието е извършено при управляване на моторно превозно средство на автомагистрала „Тракия\", и за нанасяне на лека телесна повреда по хулигански подбуди.\r\n*** \r\nОт 16.00 до 18.00 часа в офиса на ГЕРБ в район „Южен” на ул. „Академик Петър Динеков” 1А общинският съветник Веселин Маневски ще проведе приемна за граждани.\r\n*** \r\nОт 17.30 до 19.00 часа в офиса на ГЕРБ в район „Западен” на ул. „Царевец” 9 общинският съветник Ясен Михайлов ще проведе приемна за граждани.\r\n*** \r\nОт 17.30  до 19.00 часа в офиса на ГЕРБ в район „Северен” на бул. „Марица” 91 общинският съветник Гошо Къчков ще проведе приемна за граждани.\r\n*** \r\nОт 17.30 до 18.30 часа в офиса на ГЕРБ в район „Източен” на ул. „Коста Паница” 5 общинският съветник Пенчо Малинов ще проведе приемна за граждани.\r\n*** \r\nВ 20.00 часа във Възрожденско читалище „Зора” театър-школа „Артистисимо” ще представи премиерата си „Кармен – дуендето на Федерико”. \r\n***\r\nВ 09.30 часа ще бъде отслужена Света Божествена литургия в манастир „Свети Пантелеймон” по повод храмовия празник на манастира. От 11.00 часа ще има празничен водосвет, а в 12.00 часа – благословена трапеза.\r\n*** \r\nВ 10.00 часа ще се проведе редовното заседание на Общинския съвет.\r\n*** \r\nВ 10.00 часа в Детски отдел на библиотека „Родина” ще се проведат игри, творчески забавления и ателиета – част от програмата за лятна работа с деца библиотеката.\r\n*** \r\nВ 18.00 часа в Регионалния исторически музей ще бъде представена веществено-документална изложба „Знамето на свободата”, посветена на 140-годишнината от боевете за града. \r\n*** \r\nОт 18.30 часа в Регионален исторически музей, IV експозиционно ниво ще бъде подреден интерактивен кът за обучение на деца „Битката за Стара Загора (19/31 юли 1877 г.) – бойното кръщение на Българското опълчение“. \r\n*** \r\nВ 14.00 часа ще се проведе редовното заседание на Общинския съвет.\r\n*** \r\nОбластният управител Станислав Дечев организира приемни в Маджарово и Ивайловград.", "date": "2017.07.27", "title": "Предстоящи събития в страната за 27 юли (Агенция „Фокус”)"}
{"url": "http://www.focus-news.net/news/2017/07/27/2419828/nimh-dnes-nad-stranata-shte-ima-valezhi-v-otdelni-rayoni-pridruzheni-s-gramotevitsi-ima-usloviya-i-za-gradushki.html", "text": "Днес през страната ще преминава студен атмосферен фронт и захлаждането ще продължи. Ще се развива купеста и купесто-дъждовна облачност. Ще има валежи, в отделни райони значителни по количество, с гръмотевици и временно усилване на вятъра. Има условия за градушки. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН). Ще духа до умерен вятър от запад-северозапад. Максималните температури ще са предимно между 22° и 27°. През нощта валежите, главно в Източна България, ще продължат. Атмосферното налягане е значително по-ниско от средното за месец юли, вечерта ще започне да се повишава.  \r\nПо Черноморието около и след обяд ще се развива купеста и купесто-дъждовна облачността. Ще превалява дъжд, придружен с гръмотевици. Ще духа умерен северозападен вятър. Максималните температури ще са 27-29°. Температурата на морската вода е 24-26°. Вълнението на морето ще е около 2 бала.\r\nВ планините облачността ще е значителна. Ще има валежи, на места значителни по количество и придружени с гръмотевици. Ще духа силен, временно бурен северозападен вятър. Максималната температура на височина 1200 метра ще е около 17°, на 2000 метра – около 12°.", "date": "2017.07.27", "title": "НИМХ: Днес над страната ще има валежи, в отделни райони придружени с гръмотевици, има условия и за градушки"}
{"url": "http://www.focus-news.net/news/2017/07/27/2419832/ministarat-na-vanshnite-raboti-na-republika-sudan-ibrahim-gandur-shte-bade-na-ofitsialno-poseshtenie-v-sofiya.html", "text": "Заместник министър-председателят по правосъдната реформа и министър на външните работи Екатерина Захариева ще се срещне днес с министъра на външните работи на Република Судан Ибрахим Гандур, който ще бъде на официално посещение в София. Това съобщиха от пресцентъра на МВнР. Настоящото посещение на суданския външен министър е първото в историята на двустранните отношения след демократичните промени у нас през 1989 г.\r\nВажността на визитата следва да се оценява в принципно новия контекст на развитието на обществено-политическите процеси в района на Близкия изток и Северна Африка след т. нар. Арабска пролет. Благодарение на стратегическото си географско положение, богатата си суровинна база и природни ресурси, Судан разполага със значителен потенциал за развитие и в дългосрочен план ще играе все по-осезаема роля в събитията както в Африканския рог, така и в района на Северна Африка и Близкия изток. През последните години Судан постепенно съумя да се позиционира като един от значимите партньори в региона в контекста на борбата с тероризма, миграционните процеси и ролята му в регионалните конфликти.\r\nВъв фокуса на срещата на министър Захариева и министър Гандур ще бъдат двустранните отношения, икономическото сътрудничество, отношенията в сферата на образованието и актуализирането на договорно-правната база между двете държави. \r\nВ 16.00 часа в зала „Договори” на Министерството на външните работи ще бъде подписан Меморандум за разбирателство между външните министерства на България и Судан и на Меморандум за сътрудничество между Дипломатическия институт към министъра на външните работи на Република България и Центъра за дипломатически изследвания и обучение към Министерство на външните работи на Република Судан.\r\nВицепремиерът Екатерина Захариева и министър Ибрахим Гандур ще направят и съвместно изявление за журналисти от 16.15 часа в Министерство на външните работи.", "date": "2017.07.27", "title": "Министърът на външните работи на Република Судан Ибрахим Гандур ще бъде на официално посещение в София"}
{"url": "http://www.focus-news.net/news/2017/07/27/2419826/tass-ministrite-na-truda-ot-briks-se-dogovoriha-da-podobryat-sistemite-si-za-sotsialno-osiguryavane.html", "text": "Страните от БРИКС ( Бразилия, Русия, Индия, Китая и ЮАР ) имат намерение да повишат заетостта и да снижат нивото на бедност, да разширят възможностите за трудова миграция и да повишат професионалната квалификация на работещите, а в същото време да отделят внимание на формализацията на трудовия пазар и социалната защита. Това е написано в декларация, приета на среща на министрите на труда на страните от тази организация, предаде кореспондент на ТАСС, който е в град Чунцин, югозападен Китай, където се провежда срещата.\r\n„Необходимо е да се движим напред с развитието в областта на заетостта, използвайки иновации и предприемачество, да създадем по-разумна и ефективна система за управление на труда, да укрепим икономическото развитие и ръста на заетостта, постоянно да подобряваме качеството на работниците и да подкрепяме достойния труд и социалната справедливост“, се казва в приетия документ\r\nПревод и редакция", "date": "2017.07.27", "title": "ТАСС: Министрите на труда от БРИКС се договориха да подобрят системите си за социално осигуряване"}
{"url": "http://www.focus-news.net/news/2017/07/27/2419833/xinhua-kitay-i-rusiya-shte-koordinarat-vaprosite-po-strategicheskata-sigurnost-na-dvete-strani.html", "text": "Китай и Русия се споразумяха да подобрят комуникацията и координацията между двете страни, по време на 13-ия кръг от консултациите по стратегическа сигурност проведен в Пекин, предаде Xinhua.\r\nКонсултацията се проведе между председателя на Държавния съвет на Китай Йанг Жиечи и секретаря на Съвета за сигурност на Русия Николай Патручев.\r\nДвамата се похвалиха със силната инерция в двустранните отношения и я определиха като „най-добрата в историята“. Йанг призова двете страни да продължат да заздравяват взаимното доверие и сътрудничество, особено в сферата на сигурността и споделените международните интереси.\r\nПревод и редакция", "date": "2017.07.27", "title": "Xinhua: Китай и Русия ще координарат въпросите по стратегическата сигурност на двете страни"}
{"url": "http://www.focus-news.net/news/2017/07/27/2419834/shumen-vazstanoveno-e-dvizhenieto-po-pat-iii-7003-kaolinovo-lyatno.html", "text": "Възстановено е движението по път III-7003 Каолиново - Лятно. Това съобщиха от пресцентъра на Агенция \"Пътна инфраструктура\".", "date": "2017.07.27", "title": "Шумен: Възстановено е движението по път III-7003 Каолиново - Лятно"}
{"url": "http://www.focus-news.net/news/2017/07/27/2419837/afp-portugaliya-prodalzhava-da-se-bori-s-bushuvashtite-gorski-pozhari.html", "text": "Горските пожари в Португалия продължават да бушуват в централната част на страната. Има отрязани пътни артерии, а хиляди са принудени да бягат от стихията, предаде AFP.\r\nНай-големият пожар е в Серта, района Кастело Бранко, където са съсредоточени повече от 25% от пожарникарите на страната, опитвайки се да спрат прогреса на огъня.\r\nПортугалия се бори с нови пожари от неделя (22.07) насам в центъра на страната. В резултат от пожарите са евакуирани около 10 населени места.\r\nПревод и редакция", "date": "2017.07.27", "title": "AFP: Португалия продължава да се бори с бушуващите горски пожари"}
{"url": "http://www.focus-news.net/news/2017/07/27/2419840/spetsializiraniyat-otryad-za-borba-s-terorizma-na-mvr-uchastva-v-mezhdunarodno-uchenie-na-teritoriyata-na-plovdiv-i-sofiya.html", "text": "В изпълнение на заповед на главния секретар на МВР Младен Маринов служители от Специализиран отряд за борба с тероризма участват в международно учение за противодействие на тероризма. То се провежда съвместно с представители от 68-ма бригада „Специални сили“ на Министерството на отбраната и специалните военноморски сили на САЩ на територията на Пловдив и София. Това съобщиха от пресцентъра на МВР. Днес е вторият ден от ученията. В съвместните тренировки е включена бронирана техника на Специализиран отряд за борба с тероризма и военните сили, която се очаква да бъде съсредоточена в Пловдив, в база на ул. “Ген. Радко Димитриев”. При придвижването ѝ по участъци от републиканската пътна мрежа в определени часове е създадена временна организация на движението.", "date": "2017.07.27", "title": "Специализираният отряд за борба с тероризма на МВР участва в международно учение на територията на Пловдив и София"}
{"url": "http://www.focus-news.net/news/2017/07/27/2419838/zam-ministar-denitsa-nikolova-shte-prisastva-na-parva-kopka-za-obnovyavane-na-uchebni-blokove-1-i-3-na-tehnicheski-universitet-sofiya.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще присъства на официална церемония за първа копка на проект за цялостно обновяване на Блок 3 и Блок 1 на Технически университет – София. Това съобщиха от пресцентъра на МРРБ. Събитието ще се състои от 11.00 часа, в учебен блок №3 на ТУ – София. \r\nПроектът „Подобряване качеството на образователната среда в ТУ – София за водещите приоритетни професионални направления 5.3 „Комуникационна и компютърна техника“ и 5.13 „Общо инженерство“ чрез цялостно обновяване на Блок 3 и Блок 1“ се финансира от Оперативна програма „Региони в растеж“ 2014-2020 г. по мярката за подкрепа на висшите учила в България. Общата му стойност е 3,5 млн.лв., от които близо 3 млн. лв. е безвъзмездната европейска помощ, а 525 хил. лв. е националното съфинансиране.", "date": "2017.07.27", "title": "Зам.-министър Деница Николова ще присъства на първа копка за обновяване на учебни блокове 1 и 3 на Технически университет – София"}
{"url": "http://www.focus-news.net/news/2017/07/27/2419836/predsedatelyat-na-narodnoto-sabranie-dimitar-glavchev-shte-se-sreshtne-s-ministara-na-vanshnite-raboti-na-sudan-ibrahim-gandur.html", "text": "Председателят на Народното събрание Димитър Главчев ще се срещне днес, в 11.30 часа, с министъра на външните работи на Судан Ибрахим Гандур, съобщиха от пресцентъра на Народното събрание. \r\nПосещението на суданския външен министър е по покана на вицепремиера по правосъдната реформа и министър на външните работи Екатерина Захариева.", "date": "2017.07.27", "title": "Председателят на Народното събрание Димитър Главчев ще се срещне с министъра на външните работи на Судан Ибрахим Гандур"}
{"url": "http://www.focus-news.net/news/2017/07/27/2419841/tass-voennite-na-yuzhna-koreya-ne-vizhdat-priznatsi-na-podgotovka-za-izstrelvaneto-na-novi-raketi-ot-strana-na-kndr.html", "text": "Въоръжените сили на Южна Корея не наблюдават признаци на подготовка за ракетен пуск от страна на Корейската народно-демократична република(КНДР) в скоро време. Това заяви на брифинг в Сеул официален представител на Съвета на началник щабовете на Южна Корея, предаде ТАСС.\r\n„В момента няма никакви признаци за скорошен пуск на северокорейска ракета“, е споделил съветника. Освен това той е подчертал, че военните ще продължат наблюдението за възможни провокационни действия на КНДР.\r\nОбикновено времето за ракетни изпитания се избира, отчитайки природните условия, а в момента в района на град Кусон вали дъжд.\r\nПревод и редакция", "date": "2017.07.27", "title": "ТАСС: Военните на Южна Корея не виждат признаци на подготовка за изстрелването на нови ракети от страна на КНДР"}
{"url": "http://www.focus-news.net/news/2017/07/27/2419839/predstoyashti-mezhdunarodni-sabitiya-za-27-yuli-agentsiya-fokus.html", "text": "Хелзинки. Ще се проведе среща между президентите на Русия и на Финландия Владимир Путин и Саули Ниинистьо по случай стотния Ден на независимостта на Финландия.\r\n***\r\nБрюксел. Председателят на Европейската комисия Жан-Клод Юнкер и председателят на Европейския съвет Доналд Туск ще проведат отделни преговори със словашкия министър-председател Роберт Фицо.\r\n***\r\nРим. Председателят на Германската социалдемократическа партия Мартин Шулц ще проведе среща с италианския министър-председател Паоло Джентилони. Очаква се двамата да обсъдят мигрантската криза. \r\n***\r\nКайро. Външните министри на Арабската лига ще проведат среща, на която ще обсъдят ситуацията в Йерусалим.\r\n***\r\nНю Йорк. Съветът за сигурност на ООН ще обсъди хуманитарната криза в Сирия.", "date": "2017.07.27", "title": "Предстоящи международни събития за 27 юли /Агенция „Фокус“/"}
{"url": "http://www.focus-news.net/news/2017/07/27/2419843/bchk-organizira-bezplatna-prozhektsiya-na-klipove-za-prilozhniya-sport-vodno-spasyavane.html", "text": "В поредицата „Водна безопасност с БЧК” в Дома на киното днес, от 19.30, ще се проведе безплатна прожекция на клипове за приложния спорт „Водно спасяване”. Това съобщиха от пресцентъра на Българския червен кръст. Всеки, който обича водата и спорта, ще може да усети емоцията и атрактивността на този вид спорт и да се запознае с различните му дисциплини. След прожекцията експерти от водноспасителната служба към БЧК ще отговорят на въпроси относно водната безопасност и спорта „Водно спасяване”.\r\nВсеки, който желае, може да получи „Наръчник за родителя - Дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017.07.27", "title": "БЧК организира безплатна прожекция на клипове за приложния спорт „Водно спасяване”"}
{"url": "http://www.focus-news.net/news/2017/07/27/2419842/denyat-27-yuli-v-balgarskata-istoriya.html", "text": "Православната църква отбелязва Деня на Светите Седмочисленици. През 2000 г. на  след остър политически и исторически дебат с гласовете на ДС ХХХVІІІ Народно събрание сваля академик Благовест Сендов от поста заместник-председател на парламента. През 1903 г. - в сградата на Висшето училище в София по инициатива на проф. Любомир Милетич българските политически партии основават Благодетелна комисия за подпомагане на страдащите македонци с почетен председател митрополит Симеон Варненско-Преславски, с председател професор Димитър Агура и с членове Александър Радев, Димитър Петков, Димитър Вачов, Тодор Влайков и Андрей Ляпчев. На 27 юли е роден писателят Дончо Цончев. На тази дата умира Христо Константинов Фотев – български поет. \r\n2016 г.\r\nС внушително мнозинство парламентът реши да задължи членовете на тайни организации и общества, включително масонски ложи, да се разкрият. До това решение се стигна след дебат, продължил близо час и половина. В крайна сметка общо 138 гласуваха “за“, а петима бяха “въздържал се“. Нямаше \"против\".\r\n2006 г.\r\nДепутатите решават президентските избори да се проведат на 22 октомври. Председателят на групата на социалистите Михаил Миков обосновава предложението, като заявява, че партиите се готвят от началото на годината за тези избори.\r\n2000 г.\r\nСлед остър политически и исторически дебат с гласовете на ОДС ХХХVІІІ Народно събрание сваля академик Благовест Сендов от поста заместник-председател на парламента.\r\n1991 г.\r\nПровежда се обединителна конференция с участието на Българският земеделски народен съюз с председател Виктор Вълков (т. нар. БЗНС казионен), БЗНС \"Никола Петков\" (на Милан Дренчев) и БЗНС \"Врабча 1\", на която се учредява Български земеделски народен съюз – единен (БЗНС-единен). Избира се ново Постоянно присъствие със секретар Ценко Барев и председател на Управителния съвет Светослав Шиваров. Йосиф Петров е обявен за почетен председател на съюза. Печатен орган: в. \"Земеделско знаме\". След възстановителния конгрес на БЗНС (7 и 8 ноември 1992 г.) прекратява своята дейност. Възобновява се с решение на Софийския градски съд през март 1994 г. Съюзен секретар е Ценко Барев.\r\n1983 г.\r\nВ периода 27 юли – 1 август в София се провеждат българо-ирански политически консултации.\r\n1947 г.\r\nВ периода 27 юли – 3 август се провежда посещение на правителствена делегация начело с Георги Димитров в Югославия. В Блед Димитров и Тито обсъждат договор за приятелство, сътрудничество и взаимопомощ между двете страни, въпроси на стопанското сътрудничество, транспорта, двувластните имоти и някои митнически облекчения. В центъра на вниманието е и македонският въпрос - постигната е договореност за \"културно сближаване\" на населението в Пиринския край с НРМ чрез създаване на \"македонски театър\", \"македонски книжарници\" и изучаване в училище на \"македонски език и история\". Решено е да не се води пропаганда за незабавно присъединяване на Пиринска Македония към МНР, а този акт да се обвърже с подписването на съюзен договор и връщането на Западните покрайнини на България.\r\n1940 г.\r\nНа 26 и 27 юли в Залцбург А. Хитлер и Й. Рибентроп приемат последователно румънския и българския премиер и уговарят връщането на Южна Добруджа на България.\r\n1925 г.\r\nГръцките офицери Каламбакис и Доксакис избиват 17 арестувани българи от селата Търлис, Ловча и Каракьой (Търлиски инцидент). На 12 януари 1925 г. България настоява за международна анкета. Докладът на Де Ровер и Корф от 2 май разобличава гърците и е приет от Съвета на Обществото на народите.\r\n1903 г.\r\nВ сградата на Висшето училище в София по инициатива на проф. Любомир Милетич българските политически партии основават Благодетелна комисия за подпомагане на страдащите македонци с почетен председател митрополит Симеон Варненско-Преславски, с председател професор Димитър Агура и с членове Александър Радев, Димитър Петков, Димитър Вачов, Тодор Влайков и Андрей Ляпчев.\r\nЛюбомир Милетич е филолог и общественик, член на Българската академия на науките. Милетич е роден в Щип. Следва славянска филология в Загреб, като завършва обучението си в Прага. Той е един от създателите на Висшето училище в София (днес Софийски университет \"Св. Климент Охридски\") и полага много грижи за неговото издигане. От 1888 г. до 1892 г. е преподавател, а след това между 1892 г. и 1934 г. е професор и ръководител на катедрата по славянска филология. През 1903 г. – 1904 г. е избран за декан на Историко-филологическия факултет, а през 1900 г. – 1901 г., 1921 г. – 1922 г. Милетич е избран и за ректор на университета. Той участва и в управлението на Българската академия на науките като председател на Историко-филологическия му клон между 1901 г. и 1915 г., подпредседател между 1911 г. и 1925 г. и председател от 1926 г. – 1937 г. на Управителния съвет на Българската академия на науките. Освен това Любомир Милетич между 1928 г. – 1937 г. е председател на Македонския научен институт, като дълги години е и редактор на списание \"Македонски преглед\". Той пръв чете лекции по сравнителна граматика на славянските езици и поставя началото на славянското езикознание в България. Изследва езика, бита и историята на българските преселници в Трансилвания, Банат, Влашко и Молдова. Проучва историята на българския език и българската диалектология и най-вече на източните говори. Автор e на редица трудове: \"Книжнината и езикът на банатските българи\", \"Източните български говори\", \"Разорението на тракийските българи през 1913 г. година\", \"Седмиградските българи и техният език\" и др.\r\n1895 г.\r\nВ периода 21 – 27 юли 47 делегати от 62 учителски дружества основават Български учителски съюз с печатен орган вестник \"Съзнание\", посрещнат остро от просветния министър Константин Величков.\r\n1877 г.\r\nВ хода на Руско-турската освободителна война (1877-1878 г.) части от отряда на Осман паша (на снимката) завладяват Ловеч.\r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1875 г.\r\nВ периода 25 – 27 юли в гр. Браила, Румъния се провежда годишното събрание на Българското книжовно дружество.\r\n1787 г.\r\nВисоката порта отправя ултимативно искане към Русия да й върне Кримския полуостров и да признае Грузия като васално на султана владение. В ултиматума се настоява и за гарантиране равни права на руските и на турските търговци.\r\n1777 г.\r\nФранцузинът маркиз Лафайет пристига в Америка и се включва в борбата на колониите за тяхната независимост. По-късно той се завръща във Франция и взема участие в революцията от 1789 г.\r\nВойната за независимост на 13-те английски колонии избухва поради задълбочаващия се конфликт между тях и Метрополията. В резултат е създадена независимата държава САЩ. Военните действия започват на 19 април 1775 г. със сраженията при Лексингтън и Конкорд. На 4 юли 1776 г. американският Конгрес приема Декларацията за независимостта на САЩ.\r\nВ началото британските войски имат надмощие, но победата на американците в битката при Саратога през октомври 1777 г. води до обрат в хода на войната. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. английската армия капитулира. С подписването на Парижкия мирен договор от 1783 г. Англия признава независимостта на САЩ.\r\n1330 г.\r\nБългарският цар Михаил ІІІ Шишман и сръбският крал Стефан Урош ІІІ сключват еднодневно примирие, докато войските им са една срещу друга на хълмистото поле при Земен. Ден по-късно, на 28 юли българската войска се пръска да търси храна. Каталаните - наемници и част от сръбската войска, командвана от бъдещия цар Стефан Душан, нападат българите и ги разгромяват. В битката загива и българският цар Михаил III Шишман. Погребан е в църквата \"Св. Георги\" в с. Старо Нагоричане. Михаил III Шишман е последният български владетел, водил политика към установяване на военна и политическа хегемония на България на Балканския полуостров.\r\nЦар Михаил ІІІ Шишман, е син на деспот Шишман, владетел на Видинската област. Денят и годината на раждането му не са известни. Избран е за цар на болярски съвет след смъртта на цар Георги Тертер II, който царува от 1321 г. до 1322 г. В един венециански документ от 1313 г. той е упоменат като \"Михаил деспот на България, господар на Видин, родственик на цар Урош\". За дъщерята на крал Стефан Урош II Анна-Неда Михаил III се жени през 1292 г., когато Милутин е принуден от татарския хан Ногай да върне Видин на деспот Шишман. През 1323 г. предприема поход срещу подбалканските градове и опустошава околностите им, обсажда и принуждава градовете между Месемврия и Сливен да признаят властта му. В отговор император Андроник III организира поход в Тракия и завладява Пловдив. През 1324 г. Михаил ІІІ Шишман организира поход срещу отцепника Войсил, а след неговото бягство в Константинопол нахлува в Източна Тракия и в продължение на 12 дни опустошава земите между Вира и Траянопол. През август 1324 г. Михаил ІІІ Шишман и Андроник III сключват мирен договор, според чиито клаузи българската държава задържа черноморските крепости Аетос, Анхиало, Месемврия, Русокастро, Диампол. Във византийски ръце остават Пловдив, Созопол, Агатопол и Вукелон. Междувременно през 1324 г. Михаил ІІІ Шишман изпраща в заточение своята първа съпруга Анна-Неда и сина си Иван Стефан. Причините за това решение се крият както в желанието на българския владетел да сключи съюз с Андроник III, като за да потвърди това си намерение сключва брак с вдовицата на Теодор Светослав и сестра на Андроник Теодора, така и в силно влошените му отношения със сръбския крал Стефан Урош III Дечански. През 1326 г. Византия е обхваната от вътрешнополитическа криза. В тази ситуация българският владетел сключил таен договор за взаимопомощ (т.нар. Черноменски договор от 13 май 1326 г.) с император Андроник III. Съгласно клаузите на Черноменския договор българският владетел се задължава да подкрепи Андроник III в борбата му срещу неговия дядо, а младия император Михаил III срещу Стефан Урош III. Сръбският крал Стефан Дечански заема страната на стария император Андроник II. През 1328 г. отношенията между Михаил Шишман и Андроник III силно се влошават след свалянето на стария император от престола и обявяването на Андроник III за \"автократор\". Военните действия между двамата приключват с подписването на т.нар. Одрински мир, според който срещу голяма парична сума Михаил III Шишман връща на Византия крепостта Вукелон (октомври 1328 г.). През май 1329 г. мирният договор е потвърден. През пролетта на 1330 г. Михаил III Шишман предлага на Андроник III организирането на антисръбски поход. Към българо-византийската коалиция се присъединяват и Иванко Бесараб, Белаур – брат на Михаил III Шишман и деспот на Видин, и Иван Александър – братовчед на българския владетел и деспот на Ловеч. На 19 юни 1330 г. българските войски, предвождани от Михаил III Шишман, потеглят от столицата Търново и скоро след това завземат Земен. Предложението на Стефан Дечански за възстановяване на мирните отношения било отхвърлено и неговите войски се установяват при Велбъжд. Преговорите между двете враждуващи страни, провели се между 25 и 27 юли 1330 г., приключили със споразумение за еднодневно примирие. На 28 юли българската войска се пръска да търси храна. В този момент каталаните и част от сръбската войска, командвана от бъдещия цар Стефан Душан, нападат българите и ги разгромяват. В битката загива и българският цар Михаил III Шишман. Погребан е в църквата \"Св. Георги\" в с. Старо Нагоричане. Михаил III Шишман е последният български владетел, водещ политика към установяване на военна и политическа хегемония на България на Балканския полуостров.На тази дата са родени:\r\n1933 г.\r\nРоден е Дончо Цончев – български писател.\r\nДончо Цончев завършва геология в Софийски университет “Климент Охридски” през 1959 г. От 1951 г. до 1953 г. работи като зидар. В периода между 1959 г. и 1963 г. е геолог в Родопите и Странджа. Учител е в София (1963-1966 г.), геолог в Министерството на горите (1966-1968 г.), завеждащ редакция в издателство “Народна младеж” (1968-1970 г.), заместник-главен редактор е на “Профиздат” (1970-1973 г.), завеждащ отдел “Българска литература” (1973-1989 г.) в сп. “Съвременник”, директор на списание “Лов и риболов” (от 1989 г.), основател и директор на вестник “Наслука” (от 1991 г.). Публикува в периодиката от 1956 г. Пише за природата и света на животните, както и детско-юношеска проза. Автор е на разкази, новели, повести, драми – “Мъже без вратовръзки” (1966 г.), “Роман на колелета” (1970 г.; 1974 г.), “Червени слонове” (1970 г.), “Опасни типове” (1971 г.), “Почти любовна история” (1972 г.), “Принцовете” (1976 г.; 1991 г.), “Ако можехме да ги чуем” (1977 г.), “Звезден прах” (1981 г.), “Къщата на песните” (1985 г.), романовата трилогия “Жълтата къща” (1982-1986 г.), “Дневникът на един геолог” (1989 г.), “Циганинът” (1991 г.), “Ние, децата на голямата лъжа” (1992 г.).\r\n1930 г.\r\nРоден е Наум Шопов – български театрален и киноактьор.\r\nНаум Шопов дебютира в киното в “Бедната улица” (1960 г.). Постига големи успехи на сцените на Театъра на Българската армия. Особено запомнящи се са театралните му роли в спектаклите: “Делото “Дантон” (1977 г., Театър на Българската армия), “Сън” (1989 г., Народен театър “Ив. Вазов”), “На дъното” (1998 г., Народен театър “Ив. Вазов и други. Носител на награда за актьорско майсторство на Прегледа на пиеси с младежка тематика в Пловдив през 1968 г.; на две награди “Аскеер” за мъжка роля; на много награди от Съюза на актьорите в България и др. Едни от най-известните филми с негово участие са: “Двама под небето” (1962 г.), “Инспекторът и нощта” (1963 г.), “Крадецът на праскови” (1964 г.), “Вълчицата” (1965 г.), “Няма нищо по-хубаво от лошото време” (1971 г.), “Нона” (1973 г.), “Вилна зона” (1975 г.), “Вечни времена” (1975 г.) “По дирята на безследно изчезналите” (1977 г.), “Топло” (1978 г.), \"Капитан Петко войвода” (1981 г.), “Под едно небе” (1982 г.), “Константин Философ” (1983 г. – 1986 г.), “За госпожицата и нейната мъжка компания” (1984 г.), “Горски хора” (ТВ, “Тишина” (1990 г.), “О, Господи, къде си?” (1991 г.), “Мълчанието” (1991 г.), “Граница” (1994 г.), “Вагнер” (1998 г.), “На дъното”, “Магьосници” (1999 г.), “Последно кино” (2002 г.), и др.\r\n1907 г.\r\nВ София е роден Хаим Нисим Бенадов - български писател с будна обществена съвест и чувство за хумор. Политзатворник по време на монархофашисткия режим в България. Участва в списването на седмичника \"Брод\", сборник \"Земя\" на Л. Стоянов, съредактор е на литературния седмичник \"Хоровод\". Негови съчинения са: \"Нощна София\" (1931), \"Нощи в кабаре\" (1934), \"Хора от низините\" (1939), \"Чехословакия в борба за свобода\" (1953), \"Има ги всякакви\" (1962) и др.\r\n1846 г.\r\nВ Чирпан е роден Георги Данчов - Зографина - български живописец, поборник и обществен деец. Близък сътрудник на Васил Левски. Заточен от турското правителство в Диарбекир, откъдето след 3 години успява са избяга в Русия. По време на Руско-турската освободителна война участва активно в Българското опълчение. След Освобождението участва в Румелийския преврат, член е на Временното правителство в Пловдив. Избиран е многократно за народен представител. Известен е като живописец преди Освобождението и в първите години след него. Рисува икони за църквите в Пловдив, Чирпан, Стара Загора, Казанлък, за музеите паметници в Пордим, Горна Студена и др. Оставя живописни портрети на Ботев, Левски, Д. Петков, на пловдивските първенци Х. Гьока и Х. Калчо и др. Изработва литографните портрети на видни личности, а през 1890 година редактира хумористичния в-к \"Таласъм\". В Художествената академия - София са запазени някои негови литографии, между които \"Русалки\", \"съчинена и каменописана\".На тази дата умират:\r\n2002 г.\r\nУмира поетът Христо Фотев (1934 - 2002). Роден е в Истанбул през 1934 г. Завършва фабрично-заводско училище в Сливен през 1951 г. Моряк е на моторен кораб от 1953 г. до 1954 г., художник е в стенописно ателие в Ямбол (1957 г. – 1959 г.); драматург е на театъра “Адриана Будевска”, Бургас (1961 – 1962); творчески секретар е на Дружеството на бургаските писатели (1964 – 1990); главен редактор е на алманах “Море” (от 1990). Носител е на националната литературна награда. “П. К. Яворов”, Чирпан (1992), литературната и морална награда “Атанас Яранов” (1993), наградата за цялостна творческа дейност “Пеньо Пенев” (1994); “Златен Пегас”, Бургас (1994); национална литературна награда за поезия “Иван Николов”, Пловдив (1995) и други. \r\nТворби: “Баладично пътуване” (1961), “Лирика” (1965), “Сантиментални посвещения” (1967), “Пристанище” (1969), “Обещания за поезия” (1978), “Венецианска нощ” (1989), “Литургия за делфините” (1981), “Аполис” (1993), “Над съня” (1995), “Пейзаж от думи” и др.\r\n1959 г.\r\nУмира Александър Цанков (1879 - 1959) – български общественик, политик, държавник, публицист, академик. Александър Цанков е роден на 29 юни 1879 г. Министър-председател е на България от 9 юни 1923 г. до 3 януари 1926 г. Председател е на XXI и XXII Народно събрание между 1926 г. и 1931 г. Завършва Юридическия факултет на Софийския университет “Св. Климент Охридски”, специализира държавни науки и политическа икономия в Мюнхен, Бреслау (Вроцлав) и Берлин. Александър Цанков е професор по политическа икономия в Софийския университет; член е на Българската академия на науките. Започва политическата си дейност като социалдемократ. Между 1921 г. и 1923 г. е ръководител на Народния сговор и на Демократически сговор (от август 1923 г.). Министър е на народното просвещение в периодите между 1923 г. и 1926 г. и между 1930 г. – 1931 г. Александър Цанков създава партията “Народно социално движение през 1932 г., разтурена след Деветнадесетомайския преврат от 1934 г. Автор е на “Икономическа история на България” (заедно с проф. Д. Мишайков), “Политическа икономия” (1931) и др. След Деветосептемврийския преврат през 1944 г. емигрира в Германия, където оглавява създаденото от него Задгранично представителство на България. В края на `40-те години заминава за Буенос Айрес. През 1945 г. е осъден задочно на смърт от Народния съд и лишен от политически и граждански права. Общото събрание на Българската академия на науките възстановява посмъртно членството му през 1993 г. Автор е на “България в бурно време. Спомени” (издадена 1998).\r\n916 г.\r\nУмира Св. Климент Охридски – първият български епископ, който проповядва словото Божие на славянски език. Климент Охридски e роден около 840 г. Архиепископ, учител и книжовник, един от учениците на братята Кирил и Методий. Предполага се, че е роден в югозападните български земи. Знае се, че като ученик на братята Кирил и Методий взима участие във Великоморавската мисия. След смъртта на Кирил през 869 г., придружава Методий от Рим до Панония и Великоморавия. След неговата смърт през 885 г. заедно с Горазд застава начело на борбата против немското католическо духовенство в Панония и Великоморавия. Климент Охридски е принуден да напусне пределите на тези две западнославянски княжества, след 885 г. заедно с Наум, Горазд, Сава и Ангеларий се отправя на изток и през Белград пристига в България. Тук е посрещнат много радушно от княз Борис I, който управлява от 852 г. до 889 г. и бива изпратен за учител в югозападните български земи – областта Кутмичевица. Установява се в Охрид (откъдето е наречен и Охридски) и създава там Охридската книжовна школа. За период от 7 години между 886 г. и 893 г. Климент Охридски успява да подготви 3500 ученици. През 893 г. е ръкоположен за пръв славянски архиепископ в Дрембица, или Великия, поради което му е прибавена и титлата Велички. Книжовното му дело е изключително голямо, както по своя обем, така и по значение. Предполага се, че Климент Охридски е автор на около 75 поучителни и похвални слова и на двете пространни жития на Кирил и Методий. Той е един от инициаторите и участниците в създаването на кирилицата (като по-опростен вариант на глаголицата). Съчиненията му получават широко разпространение във всички славянски страни. Книжовното му наследство се усвоява от Русия, Сърбия и Румъния. На негово име е наречен Софийският университет – първото висше учебно заведение, открито в България след Освобождението. Името му носят още Университетското издателство в София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.07.27", "title": "Денят 27 юли в българската история"}
{"url": "http://www.focus-news.net/news/2017/07/27/2419835/dvama-bivshi-ministri-na-otbranata-shte-badat-izslushani-ot-vremennata-komisiya-prouchvashta-izbora-na-nov-boen-samolet.html", "text": "Двама бивши министри на отбраната ще бъдат изслушани от Временната анкетна комисия за проучване изпълнението на процедурата по избор на нов тип боен самолет. Това се посочва в дневния ред за работа на комисията. Това са проф. Тодор Тагарев - министър на отбраната в периода от 13 март до 29 май 2013 година и Иван Иванов - министър в периода 2013 - 2014 година. На 19 юли в комисията бяха изслушани и бившите военни министри Аню Ангелов, Ангел Найденов и Николай Ненчев.", "date": "2017.07.27", "title": "Двама бивши министри на отбраната ще бъдат изслушани от Временната комисия, проучваща избора на нов боен самолет"}
{"url": "http://www.focus-news.net/news/2017/07/27/2419845/sofiya-5-zelenoglavi-pateta-shte-badat-pusnati-da-zhiveyat-v-ezeroto-na-borisovata-gradina.html", "text": "5 зеленоглави патета ще бъдат пуснати да живеят в Езерото с водоплаващите птици (срещу детската площадка) днес, от 11.30 часа. Това съобщиха от пресцентъра на Столична община. Инициативата е част от юбилейната кампания на Столична община по повод 135 години парк „Княз-Борисова градина“. За да се създаде подходяща среда за живот на патетата, езерото е оградено с дървена ограда, а на острова му е поставена къщичка с храна. \r\n„Решихме да възстановим първоначалния облик на езерото. От самото му създаване през 70-те години на 20 век. Езерото с водоплаващите птици е планирано и поддържано като дом на птици, които да радват посетителите на парка. От доста години в него за съжаление не живееха птици. Надяваме се, че след като сложихме ограда и допълнителна зеленина в езерото, то ще бъде достатъчно привлекателно за зеленоглавите патета и те няма да го напуснат. Обръщаме се към всички собственици на домашни кучета с апел да държат кучетата си далеч от езерото, така че да избегнем евентуални инциденти“, заяви зам.-кметът по екология Йоана Христова и покани всички желаещи да присъстват на пускането на патетата.\r\nЖивотните са предоставени на столичани от Спасителния център за диви животни в град Стара Загора. Грижа за птиците ще се полагат от парковата управа на Борисова градина със съдействието на експертите от Столичния зоопарк.", "date": "2017.07.27", "title": "София: 5 зеленоглави патета ще бъдат пуснати да живеят в езерото на Борисовата градина"}
{"url": "http://www.focus-news.net/news/2017/07/27/2419831/narodnite-predstaviteli-shte-izberat-dvama-zamestnik-predsedateli-na-komisiyata-za-finansov-nadzor.html", "text": "Народните представители ще изберат двама заместник-председатели на Комисията за финансов надзор. Това се посочва в програмата за работа на Народното събрание. Те ще ръководят управленията „Надзор на инвестиционната дейност“ и „Осигурителен надзор“. Кандидатите Румен Соколов и Йордан Чомпалов бяха изслушани в Комисията по бюджет и финанси на 25 юли. Председателят на Народното събрание Димитър Главчев ще се срещне с външния министър на Судан Ибрахим Гандур. Посещението му е по покана на вицепремиера по правосъдната реформа и външен министър Екатерина Захариева.", "date": "2017.07.27", "title": "Народните представители ще изберат двама заместник-председатели на Комисията за финансов надзор"}
{"url": "http://www.focus-news.net/news/2017/07/27/2419847/denyat-27-yuli-v-svetovnata-istoriya.html", "text": "През 1993 г. лидерите на босненските сърби, хървати и мюсюлмани се срещат в Женева в опит да осуетят взаимно плановете си за разделянето на вече обхванатата от война разпаднала се Югославия. През 1955 г. - Австрия възстановява суверенитета си. На тази дата са родени:  британският авиоконструктор Джефри де Хавиланд (1882 - 1965), френският писател и драматург Александър Дюма - син (1824 - 1895). На тази дата умира Джон Далтън, английски физик, химик и естествоизпитател.\r\n2014 г.\r\nЕврокомисарят по енергетиката Гюнтер Йотингер прави заявление, че санкции върху руския газ и петрол не са необходими, тъй като Русия изнася петрол и газ за енергийните пазари на Европейския съюз вече няколко десетилетия. Според него за политически натиск са достатъчни само технологиите и финансирането от ЕС.\r\n2014 г. \r\n„Protective Edge“ е най-мащабната акция на Израел за последните десет години. Хиляди сътрудници на спецслужбите и полицията през последните 18 дни обискират хиляди домове и задържат над 300 заподозрени активисти на Хамас.\r\n2014 г. \r\nНаселението на Филипините официално преминава 100 милиона човека.\r\n2013 г.\r\nВ Кувейт се провеждат предсрочни парламентарни избори.\r\n2013 г. \r\nВ Киев отменят честването на 1025 годишнината от покръстването на Русия\r\n2012 г.\r\nВ Лондон се откриват Летни олимпийски игри 2012.\r\n2012 г. \r\nПредседателят на Социалистическата партия на Сърбия Ивица Дачич оглавява новото правителство на страната.\r\n2012 г. \r\nВ индийският щат Асам в резултат на религиозни стълкновения между преселници мюсюлмани и коренните жители от народността бодо са убити над 53 човека.\r\n2011 г.\r\nВ Мароко се разбива военно-транспортен самолет C-130 Херкулес. При инцидента загиват 78 човека. Страната обявява тридневен траур.\r\n2006 г.\r\nПо време на среща в Рим, Израел получава формалното разрешение да продължи операциите в Ливан. “Вчера в Рим, ние получихме одобрението да продължим нашите операции, докато “Хизбулла” престане да присъства в Южен Ливан”, заявява министърът на правосъдието на Израел.\r\n1993 г.\r\nЛидерите на босненските сърби, хървати и мюсюлмани се срещат в Женева в опит да осуетят взаимно плановете си за разделянето на вече обхванатата от война разпаднала се Югославия.\r\nВъоръжените конфликти в Югославия започват след отделянето на Словения и Хърватия от Федерация Югославия на 25 юни 1991 г. В периода 29 февруари – 1 март 1992 г. се провежда референдум за независимост в Босна и Херцеговина, бойкотиран от сърбите. Бившата югославска република е разделена на 52 окръга за мюсюлманите, 37 – за сърбите и 20 – за хърватите. С намеса на югославската армия е създаден Сръбски автономен район в Крайна. На 2 септември 1992 г. се провежда референдум за сръбска автономия. Създадена е Република Сръбска в Босна и Херцеговина с център Пале. Следват нови въоръжени сблъсъци между националните общности, дипломатическа намеса на Европейския съюз и изпращане на силите на ООН (ЮНПРОФОР). На 21 септември 1993 г. САЩ, Русия, Испания, Франция и Великобритания поемат инициативи за съвместни действия, преговарят с президентите на Босна и Херцеговина, Хърватия и Югославия. Страните не приемат предложените проекти за споразумение и следват нови религиозни и етнически сблъсъци. През март 1994 г. във Вашингтон е подписано споразумение между босненския президент Алия Изетбегович и хърватския президент Франьо Туджман. През април 1994 г. сръбската артилерия обстрелва мюсюлманския анклав Горажде в Източна Босна, обявен за \"зона на сигурност\". Американски самолети бомбардират сръбските позиции. Предложенията на т.нар. Контактна група (САЩ, Русия, Франция, Германия, Великобритания) за разделяне на босненските територии (51 % за мюсюлманите и хърватите, обединени в Мюсюлманско-хърватска федерация, и 49 % за босненските сърби; Сараево остава под контрола на ООН) не довеждат до прекратяване на военните действия. На 12 октомври 1995 г. след мирни преговори по инициатива на САЩ е постигнато споразумение за прекратяване на огъня. На 1 ноември 1995 г. в Дейтън, САЩ, президентите на Хърватия, Босна и на Мюсюлманско-хърватската федерация подписват споразумение за прекратяване на войната. На 14 декември 1995 г. в Париж президентите на Босна, Хърватия и Сърбия подписват договор за мир в Босна.\r\n1993 г.\r\nИзраел атакува Южен Ливан в отговор на ракетните атаки на арабската терористична организация “Хизбула”.\r\nСтраната Израел е разположена на брега на Средиземно море. Територията й е определена с резолюция на ООН от 1947 г. – 14,1 хиляди кв. км, а заедно с присъединените територии през арабо-израелските войни – 21,9 хиляди кв. км.\r\nНезависимостта на Израел е провъзгласена на 14 май 1948 г. по решение на ООН. Територията на Палестина е разделена на еврейска и арабска държава. През 1948 г. и 1949 г. се води арабо-израелска война. През юни 1967 г. започва нова война, в която Израел окупира територии от Египет, Сирия, Йордания и източната част на Йерусалим. През 1979 г. е подписано съглашение за мир между Египет и Израел и на Египет е върнат Синайският полуостров. През 1993 г. се подписва мирно съглашение с Организацията за освобождение на Палестина за автономия, през 1994 г. – съглашение за Газа и Йерихон, а през 2000 г. се водят преговори със Сирия за връщане на Голанските възвишения.\r\n1974 г.\r\nАмериканският Конгрес открива процедура по импийчмънт на президента Ричард Никсън във връзка с аферата “Уотъргейт”. По-късно Никсън подава оставка. Импийчмънт е процедурата за привличане към отговорност от законодателен орган на държавния глава и други висши длъжностни лица в някои държави за измяна, вземане на подкуп и други тежки престъпления. Възниква във Великобритания през 1376 г.\r\nАферата ”Уторгейт” включва незаконните действия на Комитета на Републиканската партия за избор на президент при избирателната кампания през 1972 г., когато опитват да монтират подслушвателно устройство в щабквартирата на Демократическата партия в хотел “Уотъргейт” във Вашингтон. Ричард Никсън не успява да докаже убедително, че няма нищо общо с аферата.\r\n1955 г.\r\nАвстрия възстановява суверенитета си след 17-годишна окупация от чуждестранни войски.\r\nФедерална република Австрия е държава в Централна Европа, разположена по горното и отчасти по средното течение на р. Дунав и североизточните разклонения на Алпите. Образувана е след разпадането на Австро-Унгарската империя през 1919 г. Площта на Австрия е 83 858 кв. км., а населението и е 8 078 000 жители, според преброяване проведено 2002 г. В пределите на Австрия живеят австрийци, словенци, хървати, чехи, словаци и унгарци. 84% от населението й са католици, а 6% са протестанти (лутерани). На север страната граничи с Чехия и Словакия, на изток с Унгария, на юг с Хърватска, Словения и Италия, а на запад с Швейцария и Лихтенщайн. Официалният език е немски. Столицата и е Виена. Състои се от 9 провинции: Виена, Долна Австрия, Горна Австрия, Залцбург, Форарлберг, Бургенланд, Щирия, Каринтия и Тирол. Глава на държавата е федерален президент. Законодателен орган е двукамарен парламент и Национален федеративен съвет. Австрия е член на Европейския съюз от 1 януари 1995 г. Австрия е промишлено-аграрна страна. От 12 ноември 1918 г. Австрия е федеративна демократическа република, чиято федерална конституция е в сила от 10 ноември 1920 г. През март 1938 г. Германия окупира Австрия (аншлус). Освободена е през 1945 г. След капитулацията на Германия е разделена на 4 окупационни зони. В резултат на мирния договор между СССР, САЩ, Великобритания и Франция, от една страна, и Австрия, от друга, на страната е върнат статутът на независима република (15 май 1955 г.). На 26 октомври 1955 г. Австрийският парламент приема Закон за постоянен неутралитет на Австрия. От 1945-1966 г. на власт са коалиционни правителства на Австрийската народна партия и Австрийската социална партия.\r\n1953 г.\r\nВ Панминчжон е подписано примирие между ООН, Северна Корея и Китай, което слага край на тригодишната война в Корея. В нея загиват 1,6 милиона корейци и китайци и над 118 хиляди войници на ООН. Южна Корея отказва да подпише споразумението, тъй като не е съгласна с разделението на страната. Войната завършва без победител. Страната остава разделена.\r\nВойната в Корея (1950 г. – 1953 г.) е породена от агресията (25 юни 1950 г.) на Корейската народнодемократична република (КНДР) в Република Корея с цел обединение на двете държави. Превзета е столицата на Република Корея – Сеул. Съветът за сигурност на ООН осъжда КНДР като агресор в отсъствието на съветския постоянен представител. На 27 юли САЩ се включват във войната на страната на Република Корея. След настъпление на американската армия линията на фронта се премества на север. В подкрепа на КНДР пристигат китайски доброволци. Октомври 1951 г. ООН възстановяват фронта на 38-ия паралел. След преговори на 27 юли 1953 г. е подписано примирие. Войната завършва без победител. Страната остава разделена.\r\n1949 г.\r\nПървият реактивен самолет, германският “Де Хавиланд комет\"”, извършва първия си полет.\r\n1921 г.\r\nДжон Джеймс Рикард, Фредерик Бантинг, Чарлз Хърбърт Бест и Джон Маклауд изолират молекулата на инсулина.\r\nАнглийският физиолог Джон Джеймс Рикард е роден на 6 септември 1876 г. в Клъни, Шотландия и умира на 16 март 1935 г. в Абърдийн. Учи в университети в Абърдийн и Лайпциг. От 1918 г. Рикард живее в Канада. Изучава диабета. През 1922 г. заедно с Ф. Бантингъм и други открива инсулина. Лауреат е на Нобелова награда за физиология и медицина през 1923 г.\r\n1866 г.\r\nЧрез трансатлантически кабел, положен от парахода “Грейт ийстърн”, се установява телеграфна връзка между САЩ и Англия.\r\n1787 г.\r\nВисоката порта отправя ултимативно искане към Русия да й върне Кримския полуостров и да признае Грузия като васално на султана владение. В ултиматума се настоява и за гарантиране равни права на руските и на турските търговци.\r\n1777 г.\r\nФранцузинът маркиз Лафайет пристига в Америка и се включва в борбата на колониите за тяхната независимост. По-късно той се завръща във Франция и взема участие в революцията от 1789 г.\r\nВойната за независимост на 13-те английски колонии избухва поради задълбочаващия се конфликт между тях и Метрополията. В резултат е създадена независимата държава САЩ. Военните действия започват на 19 април 1775 г. със сраженията при Лексингтън и Конкорд. На 4 юли 1776 г. американският Конгрес приема Декларацията за независимостта на САЩ.\r\nВ началото британските войски имат надмощие, но победата на американците в битката при Саратога през октомври 1777 г. води до обрат в хода на войната. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. английската армия капитулира. С подписването на Парижкия мирен договор от 1783 г. Англия признава независимостта на САЩ.\r\n1772 г.\r\nВ гр. Фокшани започват преговорите за подписване на мирен договор между Русия и Турция. Освен воюващите страни в мирната конференция участват представители на Австрия и Прусия.\r\nВойните, водени в района на Черно море и Балканския полуостров, където се сблъскват интересите на Русия и Турция, са свързани с изострянето на международните противоречия в Близкия изток (т. нар. Източен въпрос) и засилването на експанзията на Русия в балканските страни, опирайки се на националноосвободителните движения на угнетените християнски народи. Русия се стреми да получи излаз на Черно море и да предпази своите южни области, които много често са обект на турска експанзия. Управляващите руски среди отделят огромни средства и сили за решаване на близкоизточните проблеми в своя полза. По време на войните с Турция бунтовническите движения на Балканите ангажират значителни турски сили и така създават стратегически простор за по-широко руско настъпление. В резултат на войните от 1710 г. – 1713 г., 1735 г. – 1739 г., 1768 г. – 1774 г. и 1787 г. – 1791 г. Русия се превръща в черноморска държава и укрепва своите позиции на Балканите. С Кючуккайнарджишкия мирен договор от 1774 г. Русия в резултат на победата във войната получава правото да закриля християнската църква, да дава подслон на балкански бегълци, да бъде официален покровител на християнските народи в Османската империя.\r\nС войните през XIX в. (1806 г. – 1812 г., 1828 г. – 1829 г. и 1877 г. – 1878 г.) Русия се стреми да утвърди своето влияние на Балканите, и да завладее Проливите. Обективно войните допринасят за освобождаването на балканските народи. Във втората Екатерининска война (1787 г. – 1791 г.) се сформират няколко доброволчески полка. Русия се страхува, че подобни хомогенни военни части, изградени на национален принцип, могат да породят неочаквани политически усложнения, и се отказва от сформирането на такива команди. Българските доброволци се бият при крепостта Очаков, при овладяването на гр. Фокшани, на р. Римник, при крепостта Измаил. След войната от 1787 г. – 1791 г. Влашко и Молдова стават полунезависими под покровителството на руските императори, а след войната от 1806 г. – 1812 г. Сърбия получава автономия във вътрешните си работи. С Одринския мирен договор след войната от 1828 г. – 1829 г. Сърбия, Влашко и Молдова получават автономия, а Гърция – независимост. С Руско-турската освободителна война от 1877 г. – 1878 г. България е освободена от турско робство.\r\n1147 г.\r\nОснована е столицата на Русия – Москва. Най-големият в страната политически, промишлен, научен и културен център. Разположен е на река Москва. Около Москва се формира най-голямата в Русия градска агломерация. Москва е най-големият транспортен възел на Русия, в който се събират 11 железопътни, 13 шосейни линии, има 3 речни пристанища, 4 летища. В Москва има 76 висши учебни заведения (вкл. 2 университета), 31 професионални театри, над 70 музея и др. В Москва се намира най-голямата в страната библиотека.\r\nЗа първи път градът се споменава в летописи от 1147 г. От ХIII в. е столица на Московското княжество, а до 1712 г. – на Руската държава. След пренасянето на столицата в Петербург през 1712 г. Москва запазва значението си на втора столица. От 1918 г. Москва отново е столица на Русия, а от 1922 г. – на СССР. Градът става свидетел на тежки отбранителни битки по време на нашествията на Наполеон I (1812) и Хитлер (1941). Градът е запазил архитектурни паметници от ХIV-ХХ в. Домакин е на ХХII Олимпийски игри през 1980 г.На тази дата са родени:\r\n1882 г.\r\nРоден е британският авиоконструктор Джефри де Хавиланд (1882 - 1965). Неговите самолети изиграват решаваща роля за английската авиация през двете световни войни.\r\n1824 г.\r\nРоден е френският писател и драматург Александър Дюма - син (1824 - 1895). Най-известното му произведение е \"Дамата с камелиите\".На тази дата умират:\r\n1844 г.\r\nВ Манчестър умира Джон Далтън - английски физик, химик и естествоизпитател. Член е на Лондонското кралско дружество от 1822 г. Той е основател на класическата атомна теория; пръв въвежда понятието атомно тегло. Прочува се с изследванията си върху еластичната сила на водната пара, съразмерната тежест на простите тела и др. Изследва върху себе си неспособността да се различават известни цветове, наречена по-късно далтонизъм.\r\n1841 г.\r\nВ Пятигорск, Кавказ умира Михаил Юриевич Лермонтов – бележит руски писател и поет.\r\nЛермонтов е роден в Москва на 15 октомври 1814 г. На 12 години е настанен в Московския университетски пансион, където се запознава с образци на руската и чужда литература, става почитател на Пушкин и Байрон. На 16 години започва да следва в Московския университет, от където е изключен след 2 години заради разногласия с професорите. Постъпва в юнкерското кавалерийско училище. След 2 години получава назначение в лейбгвардейския хусарски полк в Царско село. Името му става известно в Русия със стихотворение, посветено на смъртта на Пушкин през 1837 г. Лермонтов е преместен на служба в Кавказ, а не след дълго е върнат в Петербург. През 1840 г. заради дуел със сина на френския консул отново е преместен в Кавказ, където участва в похода срещу черкезите. Бележитият руски поет е убит в кавказкия гр. Пятигорск в дуел. Въпреки ранната си смърт Лермонтов оставя в наследство забележително творчество: лирика – \"Ангел\" (1831 г.), \"Русалка\" (1832 г.), \"Смъртта на поета\" (1837 г.), \"Бородино\" (1837 г.), \"Молитва\" (1837 г.), \"Поет\" (1838 г.), \"Дума\" (1838 г.), \"Три палми\" (1839 г.), \"И скучно, и тъжно\" (1840 г.), \"Мъгли\" (1840 г.), \"Валерик\" (1840 г.), \"Завещание\" (1840 г.), \"Въздушният кораб\" (1840 г.), \"Родина\" (публикувана 1890 г.), \"Прощавай, немита Русия\" (публикувана през 1890 г.), \"Сън\" (1841 г.), \"Тамара\" (1841 г.), \"Пророк\" (1841) и други.; поеми – \"Измаил бей\" (1832 г.), \"Литвинка\" (1832 г.), \"Хаджи Абрек\" (1833 г.), \"Аул Бастунджи\" (1833 г. – 1834 г.), \"Боярин Орша\" (1835 г. – 1836 г.), \"Сашка\" (1835 г.), \"Песен за цар Иван Василиевич, младият опричник и търговец Калашников\" (1838 г.), и други, драми – \"Испанци\" (1830 г.), \"Странният човек\" (1831 г.), \"Двама братя\" (1834 г. – 1836 г., публикувана 1842 г.) и други; проза – \"Вадим\" (1832 г. – 1834 г., незавършен роман), \"Княгиня Лиговска\" (1836 г., незавършен роман), \"Герой на нашето време\" (1839 г. – 1840 г.), очерци. През 1840 г. излиза сбирката \"Стихотворения\".\r\n1576 г.\r\nУмира Вечелио Тициан (Ticiano Vecellio) – италиански живописец, представител на Венецианската живописна школа от късния Ренесанс. Роден е около 1477 г. / 1487 г. / 1490 г. Ученик е на Дж. Белини, изпитва влиянието на Джорджоне. Майстор е на многообразната красота на света, чийто идеал е жизнерадостният ренесансов човек: “Флора” (1515 г.), “Земна и небесна любов” (1515 г.), “Вакханалия” (1515-1518 г.), “Бакх и Ариадна” (152 г.), “Въвеждането на Мария в храма” (1534-1538 г.), “Венера Урбинска” (1538 г.). След 1540 г. работи предимно портретна живопис, която се характеризира с правдивост на изобразените характери и с богата колоритна гама: “Ла Бела” (1536 г.), “Пиетро Аретино” (1545 г.), “Иполито Риминалди” (около 1548), “Карл V” (1548 г.) и др. Късните му творби са на антични и религиозни теми: “Похищението на Европа” (около 1559 г.), “Св. Магдалена” (около 1560 г.), “Св. Себастиан” (около 1570 г.), “Оплакване на Христа” (1573-157 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.07.27", "title": "Денят 27 юли в световната история"}
{"url": "http://www.focus-news.net/news/2017/07/27/2419844/balgarska-pravoslavna-tsarkva-pochita-pametta-na-sv-vmchk-panteleymon-i-svetite-sedmochislenitsi.html", "text": "Централно събитие в живота на Българската православна църква през настоящата седмица и едно от най-важните през годината е посрещането на свети мощи на св. великомъченик Пантелеймон, предаде репортер на Агенция \"Фокус\". Днес, когато честваме паметта на св. вмчк Пантелеймон и светите Седмочисленици (светите братя Кирил и Методий и техните ученици светите Климент Охридски, Наум, Сава, Горазд и Ангеларий), Българската православна църква ще посрещне честната глава на св. Вмчк Пантелеймон. В същия ден започва официалното начало на мероприятията по посрещането на светините в пределите на Софийска епархия.\r\nСветинята идва в България от манастира \"Св. вмчк Пантелеймон\" на Св. Гора, Атон и бе посрещната на влизане от Гърция от Негово високопреосвещенство Неврокопския митрополит Серафим. В 9.00 часа ще се състои официалното посрещане на Негово светейшество Българския панриарх и Софийски митрополит патриарх Неофит в храм „Св. Седмочисленици“, който празнува своя храмов празник. В 9.20 часа Патриарх Неофит и духовенството ще  посрещнат честната глава на Св. вмчк и целител Пантелеймон и копието на чудотворната атонска икона на „Св. Пантелеймон“ в храм „Свети Седмочисленици”. (Честните мощи и копието от чудотворната икона на св. Пантелеймон остават в храма за поклонение до 9.00 часа на 29 юли. От 9.30 часа е началото на Патриаршеска св. литургия.\r\nНа 29 юли, от 9.20 часа, ще се състои посрещане на Честната глава на св. вмчк Пантелеймон в митрополитския храм „Св. Неделя”. (Мощите остават за поклонение в храм „Св. Неделя“ през цялата нощ до 9.30 часа на 31 юли).\r\nНа 30 юли, от 9.25 часа, ще се състои официалното посрещане на патриарх Неофит в митрополитския храм „Св. Неделя”. В 9.30 часа ще започне архиерейската св. литургия, оглавена от Мелнишкия еп. Герасим, главен секретар на Св. Синод.\r\nНа 31 юли, от 10.00 часа ще се проведе посрещане на Честната глава на св. Вмчк Пантелеймон в храм „Св. Николай”, подворие на РПЦ в София. Св. литургия. Поклонение пред Светинята.\r\nНа 1 август светинята ще пристигне във Враца и ще бъде посрещната тържествено от Негово високопреосвещенство Врачанския митрополит Григорий и местното духовенство.  \r\nНикола ПЕТКОВ", "date": "2017.07.27", "title": "Българска православна църква почита паметта на св. вмчк Пантелеймон и светите Седмочисленици"}
{"url": "http://www.focus-news.net/news/2017/07/27/2419849/nimh-oranzhev-kod-za-intenzivni-valezhi-pridruzheni-s-gramotevitsi-e-v-sila-za-8-oblasti-v-stranata-zhalt-e-kodat-v-7-oblasti.html", "text": "Оранжев код за интензивни валежи, придружени с гръмотевици, е в сила за 8 области в страната за 27 юли. Предупреждението е в сила за областите Русе, Търговище, Велико Търново, Габрово, Хасково, Стара Загора, Кърджали и Смолян. Това сочи справка на сайта на Националния институт по метеорология и хидрология към БАН. Очакваните количества валежи са между 35 и 50 л/кв. м, а в планинските райони на областите и повече. Ще има условия и за градушки.\r\nЖълт код за интензивни валежи, придружени с гръмотевици, е в сила за 7 области в страната. Очакваните сумарни количества са между 15 и 30 л/кв. м, а в отделни райони и повече. Кодът е в сила за областите Пазарджик, Пловдив, Ловеч, Разград, Сливен, Ямбол и Бургас.", "date": "2017.07.27", "title": "НИМХ: Оранжев код за интензивни валежи, придружени с гръмотевици, е в сила за 8 области в страната, жълт е кодът в 7 области"}
{"url": "http://www.focus-news.net/news/2017/07/27/2419848/vratsa-negovo-visokopreosveshtenstvo-mitropolit-grigoriy-shte-oglavi-arhiereyska-sveta-liturgiya-za-praznika-na-sv-panteleymon-i-sv-sedmochislenitsi.html", "text": "Днес, когато Православната църква почита паметта на св. великомъченик и целител Пантелеймон и светите Седмочисленици, Негово високопреосвещенство Врачанският митрополит Григорий ще оглави архиерейска света Литургия за празника в митрополитския храм \"Св. Николай Мирликийски Чудотворец\" в град Враца, предаде репортер на Агенция \"Фокус\". Началото ще бъде в 9.00 часа. На 1 август честната глава на светия великомъченик Пантелеймон ще дойде за поклонение в града от Света Гора - Атон и православните християни ще имат възможността да се поклонят на светинята. \r\nНикола ПЕТКОВ", "date": "2017.07.27", "title": "Враца: Негово високопреосвещенство митрополит Григорий ще оглави архиерейска света Литургия за празника на св. Пантелеймон и св. Седмочисленици"}
{"url": "http://www.focus-news.net/news/2017/07/27/2419854/veliko-tarnovo-ednodneven-obuchitelen-seminar-za-bezopasno-izpolzvane-na-internet-shte-se-provede-v-grada.html", "text": "Еднодневен обучителен семинар на тема „Предизвикателствата по противодействие на детската сексуална експлоатация и трафика на деца чрез Интернет” ще се проведе днес в хотел „Болярски”, от 9.30 часа, съобщиха от пресцентъра на Община Велико Търново. Обучението се организира от Местната комисия за борба с трафик на хора и Местната комисия за борба с противообществени прояви на малолетни и непълнолетни и е насочен към експерти от региона, работещи с деца, както и служители на ОДМВР и Районна прокуратура – Велико Търново.\r\nЛектор на обучението ще бъде инспектор Любомир Тулев – сектор „Киберпрестъпност” при ГДБОП – МВР. Темите, които ще бъдат засегнати по време на обучението, ще бъдат свързани най-вече с актуалните тенденции в престъпленията с деца в интернет, формите и методи на експлоатацията на деца през интернет, Интернет като средство за набиране на деца с цел трафик и въвличане в проституция, реч на омразата сред подрастващите в Интернет и не на последно място ще бъдат обсъдени политиките за превенция в тази област.", "date": "2017.07.27", "title": "Велико Търново: Еднодневен обучителен семинар за безопасно използване на интернет ще се проведе в града"}
{"url": "http://www.focus-news.net/news/2017/07/27/2419851/chinaorgch-ofitsialni-litsa-ot-balgariya-i-kitay-izraziha-uverenost-v-zadalbochavaneto-na-dvustrannoto-voenno-satrudnichestvo.html", "text": "Китайски и български официални представители изразиха увереност, че двустранното военно сътрудничество между Пекин и София ще се задълбочи, предава China.org.ch.\r\nСтаршият полковник Лиу Уейдонг, китайски военен аташе в България, заяви, че е уверен в постигането на по-плодотворни резултати в сътрудничеството между армиите на Китай и България с общите усилия на двете страни.\r\nБългарският заместник-министър на отбраната Анатолий Величков също изрази готовността си да засили сътрудничеството, заявявайки, че Министерство на отбраната в София ще подкрепи такова сътрудничество.\r\nСъответните коментари бяха направени в рамките на събитие, посветено на 90-годишнината от създаването на Народната освободителна армия на Китай, проведено в сряда вечер в българската столица. На него присъства и заместник-министърът на вътрешните работи на България Милко Бернер.  Тереза Герова", "date": "2017.07.27", "title": "China.org.ch: Официални лица от България и Китай изразиха увереност в задълбочаването на двустранното военно сътрудничество"}
{"url": "http://www.focus-news.net/news/2017/07/27/2419853/gd-granichna-politsiya-5-km-e-opashkata-ot-tezhkotovarni-avtomobili-pri-gkpp-kapitan-andreevo-na-izhod-ot-stranata.html", "text": "5 км е опашката от тежкотоварни автомобили при ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните контролно-пропускателни пунктове е към 6.00 часа. На българо-румънската граница на ГКПП \"Дунав мост 1\" и ГКПП \"Дунав мост 2\" има по 2 км колони от товарни автомобили на изход. На българо-сръбската граница на ГКПП \"Калотина\" трафикът е интензивен на вход за леки автомобили. На българо-гръцката граница на ГКПП \"Кулата\" трафикът е интензивен от товарни автомобили на изход. На българо-македонската граница трафикът е нормален на всички ГКПП.\r\nОт 9.00 часа до 11.00 часа през ГКПП \"Дунав мост 2\" движението на всички видове превозни средства ще бъде временно преустановено поради техническа профилактика на мостовото съоръжение.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.07.27", "title": "ГД „Гранична полиция“: 5 км е опашката от тежкотоварни автомобили при ГКПП „Капитан Андреево“ на изход от страната"}
{"url": "http://www.focus-news.net/news/2017/07/27/2419846/the-jerusalem-post-knesetat-glasuva-sporen-zakon-za-erusalim.html", "text": "Кнесетът гласува спорен закон, наречен „Закон за обединен Ерусалим“, като според министъра на образованието Нафтали Бенет, той ще направи почти невъзможно за правителството да отчужди части от столицата и да търгува с нея в евентуални преговори. За това ще се искат 80 от 120-те гласа на членовете на парламента, пише The Jerusalem Post.\r\nЗаконодателните промени целят да запазят Ерусалим обединен, но може да предизвикат и обратен ефект, според критици на приетото решение.\r\nОсвен другото, законът позволява да бъдат променяни границите на различните общини в рамките на града. По този начин части от града ще останат под израелски суверенитет, но повече няма да са част от столицата. Целта  е да се обособят части, които ще могат да бъдат отчуждавани след референдум, а не както предвижда закона, след подкрепата на 2/3 от членовете на Кнесета.\r\nПревод и редакция", "date": "2017.07.27", "title": "The Jerusalem Post: Кнесетът гласува спорен закон за Ерусалим"}
{"url": "http://www.focus-news.net/news/2017/07/27/2419856/pernik-obshtinskiyat-savet-v-tran-shte-glasuva-promeni-v-byudzheta-za-2017-godina.html", "text": "Общинският съвет в Трън ще проведе редовното си заседание днес, от 14.00 часа, на което ще гласува промени в бюджета на Общината за 2017 година, съобщиха от Общински съвет - Търн. Временно изпълняващ длъжността кмет Цветислава Цветкова ще внесе за обсъждане проект на Общинска програма за текущата година. Предстои да бъдат определени горски територии, собственост на Община Трън, за добив на дървесина за продажба на физически лица жители на града.\r\nНа заседанието ще бъде приет отчетът за дейността на Общинския съвет и неговите комисии за периода 1 октомври 2016 г. – 30 юли 2017 г.", "date": "2017.07.27", "title": "Перник: Общинският съвет в Трън ще гласува промени в бюджета за 2017 година"}
{"url": "http://www.focus-news.net/news/2017/07/27/2419855/faz-eksperten-ekip-na-bundesvera-shte-razsledva-prichinite-za-katastrofata-na-germanski-voenen-helikopter-v-mali.html", "text": "След смъртта на двама войници от Бундесвера при катастрофа на хеликоптер „Тайгър“ в Мали, на преден план излиза въпросът за причините, довели до трагедията, пише националният ежедневник Die Frankfurter Allgemeine Zeitung. Експертен тим на германската армия е изпратен в Гао, за да направи оценка на произшествието и да извлече данни от черната кутия на машината, поясни вицеадмирал Йоахим Рюле. \r\nВсички рутинни полети на хеликоптерите „Тайгър“ са отменени до второ нареждане. Към момента няма сведения, които да предполагат външна намеса в произшествието. Според мироопазващата мисия на ООН първоначалните констатации сочат наличието на механична повреда като причина за катастрофата. Тереза Герова", "date": "2017.07.27", "title": "FAZ: Експертен екип на Бундесвера ще разследва причините за катастрофата на германски военен хеликоптер в Мали"}
{"url": "http://www.focus-news.net/news/2017/07/27/2419850/veliko-tarnovo-v-grada-shte-se-provede-finalat-na-turnira-trifon-ivanov.html", "text": "Най-добрите футболни отбори за деца до 9-годишна възраст мерят сили в детския турнир „Трифон Иванов“, който бе открит във Велико Търново, съобщиха от пресцентъра на Общината. Надпреварата, носеща името на Железния защитник на Етър и националния отбор, представлява финален етап от първенството във Футбол 9 и ще определи носителя на купата. За отличието днес и утре на стадион „Ивайло“ се борят отборите на „Етър ВТ“, „Левски“ (София), ЦСКА – София, „Берое“ (Стара Загора), „Локомотив“ (Г. Оряховица) и „Черноморец“ (Бургас). \r\nТурнирът „Трифон Иванов“ е иницииран от кмета на Велико Търново инж. Даниел Панов. Второто му издание бе открито от заместник-кмета проф. Георги Камарашев, председателя на Зоналния съвет на БФС Бончо Генчев и директорът на ОП „Спортни имоти и прояви“ Петко Павлов. Те пожелаха на младите футболисти да следват пътя на легендарния Трифон Иванов и да постигнат неговите спортни успехи. \r\nТимовете, съставени от деца, родени след 1 януари 2006 г., са разделени в две групи, а мачовете са формат две полувремена по 30 минути. Във всяка среща на терена излизат по осем полеви играчи и един вратар. В група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора).\r\nМачовете за разпределяне на местата от първо до четвърто са днес, когато е и рождената дата на легендарния бранител от САЩ’94. Финалът на турнира започва в 11.30 часа, а награждаването на призьорите е веднага след последния съдийски сигнал.\r\nПървото издание на спортното събитие в памет на Трифон Иванов бе през миналата година, а победител стана „Лудогорец“ (Разград). Организатори са Община Велико Търново, Зоналният съвет на Българския футболен съюз и ОП „Спортни имоти и прояви“.", "date": "2017.07.27", "title": "Велико Търново: В града ще се проведе финалът на турнира „Трифон Иванов“"}
{"url": "http://www.focus-news.net/news/2017/07/27/2419852/blagoevgrad-nevrokopskiyat-mitropolit-serafim-oglavi-arhiereyska-sveta-liturgiya-v-manastira-zhivopriemni-iztochnik-v-gotse-delchev.html", "text": "Неврокопският митрополит Серафим оглави архиерейска света Литургия в манастира „Живоприемни източник” в Гоце Делчев, предаде репортер на Агенция \"Фокус\". Днес Православната църква почита паметта на св. великомъченик и целител Пантелеймон и светите Седмочисленици. По този повод архиерейска света Литургия в манастир „Живоприемни източник” - град Гоце Делчев (Неврокоп) у ще оглави Негово високопреосвещенство Неврокопският митрополит Серафим. Начало на богослужението бе поставено в 7.00 часа. След св. Литургия по традиция ще бъде отслужен водосвет. \r\nНикола ПЕТКОВ", "date": "2017.07.27", "title": "Благоевград: Неврокопският митрополит Серафим оглави архиерейска света Литургия в манастира „Живоприемни източник” в Гоце Делчев"}
{"url": "http://www.focus-news.net/news/2017/07/27/2419862/vratsa-patuvashtoto-lyatno-kino-gostuva-v-grada-s-bezplatna-prozhektsiya-na-filma-letovnitsi.html", "text": "Жители и гости на Враца ще имат възможност да гледат българския игрален филм „Летовници“ днес, от 21.00 часа, в парк „Дъбника“, съобщиха от пресцентъра на Община Враца. Прожекцията се организира от Община Враца и Българска национална телевизия и е част от проекта „Пътуващо лятно кино с БНТ 1“. Входът за всички желаещи е свободен.\r\n„Пътуващото лятно кино с БНТ 1” е медиен проект на Българската национална телевизия. Инициативата стартира през 2012 година и вече пет години прожекциите на Пътуващото кино събират десетки хиляди зрители по площадите и парковете на България, връщайки емоцията на лятно кино под звездите.\r\nКампанията включва и специален модул за малките и младите - Пътуващата детска библиотека, за размяна на детско-юношеска литература.", "date": "2017.07.27", "title": "Враца: Пътуващото лятно кино гостува в града с безплатна прожекция на филма „Летовници“"}
{"url": "http://www.focus-news.net/news/2017/07/27/2419865/veliko-tarnovo-vavezhda-se-vremenna-organizatsiya-na-dvizhenieto-za-vrachvaneto-na-diplomite-na-vipusk-2017-na-nvu-vasil-levski.html", "text": "Във връзка с подготовката и провеждането на тържествена церемония за присвояване на първо офицерско звание и връчване на дипломите на курсанти и сержанти от Випуск – 2017 на Национален военен университет „Васил Левски“ се въвежда временна организация на движение на МПС. Това съобщиха от пресцентъра на Община Велико Търново. Днес, за времето от 09.00 до 12.00 часа, ще бъде затворена за движение ул. „Васил Левски“ от Студентски стол №2 до сградата на Община Велико Търново.", "date": "2017.07.27", "title": "Велико Търново: Въвежда се временна организация на движението за връчването на дипломите на Випуск – 2017 на НВУ „Васил Левски“"}
{"url": "http://www.focus-news.net/news/2017/07/27/2419866/vidin-gkpp-dunav-most-2-vremenno-shte-bade-zatvoren-za-preminavane-poradi-tehnicheska-profilaktika-na-mostovoto-saorazhenie.html", "text": "В Главна дирекция “Гранична полиция“ е получена информация от изпълнителния директор на „Дунав мост Видин – Калафат“ АД, че днес, от 9.00 до 11.00 часа, временно ще бъде преустановено движението на всички видове превозни средства през ГКПП \"Дунав мост 2\" поради техническа профилактика на мостовото съоръжение. Това съобщиха от пресцентъра на МВР.", "date": "2017.07.27", "title": "Видин: ГКПП \"Дунав мост 2\" временно ще бъде затворен за преминаване поради техническа профилактика на мостовото съоръжение"}
{"url": "http://www.focus-news.net/news/2017/07/27/2419858/veliko-tarnovo-obshtinskiyat-savet-shte-razgleda-otcheta-na-tekushtoto-izpalnenie-na-proektite-finansirani-sas-sredstva-ot-es-i-darzhavniya-byudzhet.html", "text": "Общинският съвет във Велико Търново ще проведе редовното си заседание, от 9.00 часа днес, съобщиха от Общински съвет - Велико Търново. Предстои да бъде приет отчетът за дейността на съвета и неговите комисии за периода 1 януари – 30 юни 2017 година, както и на изпълнението на взетите решение и тези, които не са снети от отчет. Съветниците ще разгледат отчета относно текущото изпълнение на проектите, финансирани със средства от ЕС и държавния бюджет.\r\nНа заседанието ще бъдат гласувани промени в Наредбата за спиране, престой и паркиране на пътни превозни средства, след като Окръжната прокуратура протестира приетите формулировки за санкциониране, залегнали в документа. Общинският съвет ще разгледа поканата от Съвета на директорите на МОБАЛ „Д-р Стефан Черкезов” АД за свикване на извънредно Общо събрание на акционерите на дружеството.", "date": "2017.07.27", "title": "Велико Търново: Общинският съвет ще разгледа отчета на текущото изпълнение на проектите, финансирани със средства от ЕС и държавния бюджет"}
{"url": "http://www.focus-news.net/news/2017/07/27/2419857/vidin-tarzhestvena-sveta-liturgiya-shte-bade-otsluzhena-v-hram-sv-nikolay-chudotvorets-za-pochitane-na-pametta-na-sveti-panteleymon-i-svetite-sedmochislenitsi.html", "text": "Тържествена света Литургия ще бъде отслужена в храм „Св. Николай Чудотворец“ за почитане на паметта на свети Пантелеймон и светите Седмочисленици, предаде репортер на Агенция \"Фокус\". Днес Православната църква почита паметта на св. великомъченик и целител Пантелеймон и светите Седмочисленици. От стари времена, св. Пантелеймон е покровител на Видинска света митрополия и на старопрестолния Видин. По този повод, от 9.00 часа днес, с благословението на Негово Високопреосвещенство Видински митрополит Дометиан, ще бъде отслужена тържествена света Литургия в храм „Св. Николай Чудотворец“ във Видин. от Негово Преосвещенство Тимочки епископ Иларион и Негово Преосвещенство Белоградчишки епископ Поликарп. В светата Литургия ще вземат участие духовници от Видин и епархията. Православните християни ще могат да се поклонят на донесената тук от старинния храм \"Св. вмчк  Пантелеймон\" икона на светеца.\r\nСлед богослужението ще бъде осветена и празнична храна – курбан, за здраве и благословение на присъстващите вярващи християни. \r\nНикола ПЕТКОВ", "date": "2017.07.27", "title": "Видин: Тържествена света Литургия ще бъде отслужена в храм „Св. Николай Чудотворец“ за почитане на паметта на свети Пантелеймон и светите Седмочисленици"}
{"url": "http://www.focus-news.net/news/2017/07/27/2419861/der-spiegel-martin-shults-reshava-bezhanskata-dilema-s-poseshtenie-v-italiya.html", "text": "Кандидатът на германските социалдемократи за канцлерския пост – Мартин Шулц, се отправя към Италия в четвъртък в опит да разреши дилемата дали на Рим да бъде оказана допълнителна помощ за справяне с бежанците, коментира изданието Der Spiegel. \r\nНай-напред Шулц ще проведе среща с министър-председателя Паоло Джентилони в Рим, след което ще се отправи към Сицилия, придружен от вътрешния министър Марко Минити. В град Катания германският политик ще посети център за настаняване на бежанци.\r\nАнализаторите в Берлин ще следят с интерес визитата на Шулц – остава отворен въпросът дали в условията на предизборна надпревара лидерът на ГСДП ще формулира малко по-остро позицията си за бежанската криза и действията на канцлера Ангела Меркел.  Тереза Герова", "date": "2017.07.27", "title": "Der Spiegel: Мартин Шулц решава \"бежанската дилема\" с посещение в Италия"}
{"url": "http://www.focus-news.net/news/2017/07/27/2419867/mvr-trima-dushi-sa-zaginali-a-30-sa-postradali-pri-katastrofi-prez-izminaloto-denonoshtie.html", "text": "Трима души са загинали, а 30 са пострадали при 26 катастрофи през изминалото денонощие. Това съобщиха от пресцентъра на МВР. Двама от пострадалите са с опасност за живота. В столицата са станали 118 леки и три тежки произшествия, при които са ранени трима души.", "date": "2017.07.27", "title": "МВР: Трима души са загинали, а 30 са пострадали при катастрофи през изминалото денонощие"}
{"url": "http://www.focus-news.net/news/2017/07/27/2419868/nzz-shveytsariya-se-podgotvya-za-reaktsiya-pri-teroristichen-atentat-s-mrasna-bomba.html", "text": "Швейцарските сили за сигурност се подготвят за реакция при терористичен атентат, извършен с радиологично оръжие, съобщава вестник Die Neue Zuercher Zeitung. \r\nНападение с т.нар. „мръсна бомба“ в центъра на голям град е кошмарен сценарий за правителствата и силите за сигурност на западните държави. Експлозията на подобно оръжие може да причини щети на стойност около 13 млрд. франка (близо девет милиарда евро), сочат оценки на лаборатория в град Шпиц. В проведения експеримент са заложени данни за 30 смъртни случаи и 55 пострадали, но ядреният материал би достигнал стотици хора, предупреждават учените.\r\nЗа щастие, подобно нападение до този момент не е извършвано, но въпреки това за швейцарските власти отработването на ефективна реакция при подобна ситуация е приоритет, увери Марио Бургер, ръководител на Катедрата по физика в Шпиц. Тереза Герова", "date": "2017.07.27", "title": "NZZ: Швейцария се подготвя за реакция при терористичен атентат с „мръсна бомба“"}
{"url": "http://www.focus-news.net/news/2017/07/27/2419864/krasimir-kosev-prodalzhava-rabotata-po-otstranyavane-na-posleditsite-ot-snoshtnata-burya-v-shumen.html", "text": "Продължава работата по отстраняване на последиците от снощната буря в Шумен. Това съобщи за Радио „Фокус“ - Шумен Красимир Косев, гл. специалист „Превенция и дейности по защита на населението“. По думите му обстановката вече се нормализира. До полунощ екипи на пожарната, енергото и общинските предприятия са отстранявали дървета от улиците - изкоренени, пречупени, съборени, както и скъсани ел. проводници и ел. стълбове. След 5.00 часа екипи на фирмите отново са на терен и работят по пълното отстраняване на остатъците от дървета, клони и измитане на листата. „Очакват се нови валежи, трябва да се почисти добре, за да няма проблем с оттичането на водата в дъждоприемните шахти“, каза Красимир Косев. По думите му и към момента е възможно отделни малки участъци в града да са без ток, тъй като екипи на енергодружеството работят по възстановяване на проводници и стълбове. С прекъснато електричество снощи са били селата Велино и Царев брод, информацията е, че снощи към 2.00 часа токът е бил възстановен.\r\nИвелина ИВАНОВА", "date": "2017.07.27", "title": "Красимир Косев: Продължава работата по отстраняване на последиците от снощната буря в Шумен"}
{"url": "http://www.focus-news.net/news/2017/07/27/2419869/stara-zagora-prodalzhavat-proyavite-posveteni-na-140-ta-godishnina-ot-boevete-za-zashtitata-na-grada-po-vreme-na-rusko-turskata-osvoboditelna-voyna.html", "text": "Продължават проявите, посветени на 140-та годишнина от боевете за Стара Загора. Това съобщиха от пресцентъра на Община Стара Загора. Днес Регионален исторически музей - Стара Загора, Художествена галерия Стара Загора, Национално дружество „Традиция” – клон Стара Загора уреждат веществено-документална изложба „Знамето на свободата”, посветена на 140-годишнината от боевете за Стара Загора (19/31 юли 1877 г.). Тя ще бъде открита в 18.00 часа, на IV-то експозиционно ниво в Регионалния исторически музей – Стара Загора. Ще бъдат експонирани ордени, медали, значки, плакети, хладно и огнестрелно оръжие, фотографии и художествени творби, документи и вещи – паметни знаци от Освободителната война.\r\nНа 19/31 юли 1877 г. край Стара Загора се състои първият голям сблъсък между двете воюващи армии по време на Руско-турската война (1877-78 г.), изходът от който до голяма степен предопределя последвалото развитие на военните действия. Нещо повече – в онзи зноен летен ден, около 3500 българи в състава на Българското опълчение, с командир генерал Николай Столетов, за пръв път влизат в бой за освобождението на родината си. \r\nВ боевете за защитата на Стара Загора, Българското опълчение получава своето бойно кръщение, а Самарското знаме, обагрено с кръвта на героите, се превръща в символ на свободата.\r\nИдеята на изложбата, финансирана от Община Стара Загора, е да покаже безсмъртието на подвига и силата на волята, да напомни за героизма и трагизма на събитията, които съпътстват политическото възкресение на България.\r\nИзложбата ще бъде съпроводена от реплики на опълченски униформи, експонирани в интерактивен кът „Битката за Стара Загора – бойното кръщение на българското опълчение”.\r\nНа 28 юли в РИМ – Стара Загора ще бъде изнесена тематична беседа за деца „Из живота на един опълченец”, придружена от демонстрация на оръжие от Руско-турската война (1877-1878 г.). Участието в беседата е безплатно. Началните часове са 11.00 часа и 16.00 часа.\r\nПроявите са част от програмата на Община Стара Загора за отбелязване на 140-та годишнина от боевете за защитата на града по време на Руско-турската освободителна война. \r\nКулминацията на тържествата е на 30 и 31 юли. На 30 юли, от 18.30 часа, на площада пред сградата на Общината започва концерт на Общински фолклорен ансамбъл „Загоре“. На същото място, в 20.00 часа, е началото на тържествената заря-проверка, а час по-късно на Античния форум „Августа Траяна“ започва тържествен концерт на Държавна опера Стара Загора.\r\nНа 31 юли, от 21.00 часа, на Мемориалния комплекс „Бранителите на Стара Загора“ ще се състои светлинно-звуковият спектакъл „Молитва за Стара Загора“.", "date": "2017.07.27", "title": "Стара Загора: Продължават проявите, посветени на 140-та годишнина от боевете за защитата на града по време на Руско-турската освободителна война"}
{"url": "http://www.focus-news.net/news/2017/07/27/2419870/d-r-marina-ivanova-fondatsiya-4-lapi-balgarski-predstaviteli-na-fondatsiya-4-lapi-uchastvat-v-mezhdunaroden-ekip-koyto-spasyava-zhivotni-ot-konflikta-v-siriya.html", "text": "Български представители на Фондация „4 лапи“ участват в Международен екип, който спасява животни от конфликта в Сирия. Това коментира пред Радио “Фокус“ д-р Марина Иванова, директор на Фондация „4 лапи“ за България. По думите ѝ тази седмица предстои извеждането на последните 4 животни от зоопарка в Алепо, където се водят военни действия: „Това е една много тежка мисия. В края на миналата седмица бяха изведени 9 животни от затворен зоопарк близо до Алепо, където непрекъснато има сражения, а тази седмица предстои извеждането на последните 4 животни. Те ще бъдат настанени постепенно в различни паркове за животни, които стопанисват или подкрепят от Фондация „4 лапи“ от различни части на света, като в Йордания и Холандия”, коментира Д-р Марина Иванова. Тя допълни, че у нас обществото става по-чувствително към насилието над животни, тъй като то е в пряка зависимост с насилието над хора.", "date": "2017.07.27", "title": "Д-р Марина Иванова, Фондация „4 лапи“: Български представители на Фондация „4 лапи“ участват в Международен екип, който спасява животни от конфликта в Сирия"}
{"url": "http://www.focus-news.net/news/2017/07/27/2419871/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Във връзка с подмяна на сградно водопроводно отклонение на бул. „Княз Александър Дондуков“ Център се налага спиране на водоподаването от 9:00 до 19:00 часа на клиентите на „Софийска вода”, живеещи в района на: бул. „Княз Александър Дондуков“ от бул. „Васил Левски“, до ул. „Злетово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Княз Александър Дондуков“ №105.\r\nВъв връзка с ремонт на уличен водопровод в жк. „Малинова долина“ се налага спиране на водоподаването от 10:00 до 20:00 часа на клиентите на „Софийска вода”, живеещи в жк. „Малинова долина“ на бул. „Симеоновско шосе“ от №87 до №93. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 27.\r\nВъв връзка с изграждане на сградни водопроводни отклонения на ул. „Деспот Слав“ и ул. „Народен певец“ жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Деспот Слав“ от пл. „Знаме на мира“ до ул. „Плевен“; ул. „Народен певец“, по ул. „Кота 1050“ от ул. „Преки път“ до ул. „Иван Сусанин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Народен певец“ ъгъла с пл. „Знаме на мира“; ул. „Деспот Слав“ ъгъла с ул. „Плевен“.\r\nВъв връзка с подмяна на пожарни хидранти на бул. „Мадрид“ и ул. „Марица“ кв. „Подуене“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: бул. „Ген. Данаил Николаев“, бул. „Мадрид“, ул. „Алеко Константинов“ и гара Подуене; по ул. „Мърфи“ от ул. „Русалка“ до бул. „Мадрид“; по бул. „Мадрид“ от бул. „Евлоги и Христо Георгиеви“ до ул. „Алеко Константинов“; по ул. „Франсис Де Пресансе“ от ул. „Мърфи“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мадрид“ №58 и №18.", "date": "2017.07.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/27/2419872/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани, съобщиха от пресцентъра на партията.\r\nДнес общинските съветници от ГЕРБ в Пловдив ще проведат приемни с гражданите, както следва:\r\nПетър Попов – от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nЯсен Михайлов – от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\nГошо Къчков – от 17:30 до 19:00 часа в офиса на ГЕРБ в район „Северен” на бул. ”Марица” №91. \r\nПенчо Малинов – от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски – от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.07.27", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2017/07/27/2419863/ministar-ekaterina-zaharieva-makedontsite-iskat-da-reshat-problemite-sas-sasedite-si-nadyavam-se-da-se-otvori-nova-glava-vav-vzaimootnosheniyata-ni.html", "text": "Надявам се Договорът за добросъседство с Македония да отвори нова глава в нашите взаимоотношения. Това каза министърът на външните работи Екатерина Захариева в предаването „Здравей, България“ по Нова телевизия. \"Има ли някой съмнение чий цар е Самуил? Самите македонци говорят със силна ирония за това, което се случва в техния \"Дисниленд\"\", каза тя в коментар за облика на македонската столица и множеството паметници на исторически личности в нея. „Това ще бъде дълъг процес. По този договор се работи по наша инициатива от 2008 г. Той е инициатива на българската държава“, посочи Захариева. По думите ѝ инициативата за този договор е в резултат на неспазването на принципите в декларацията от 1999 г. \"По принцип, в съвременния живот, в отношенията между държавите, в глобализацията, такива договори не са толкова необходими, но истината е, че това, което целим с този договор е загърбване на това, което беше досега, опит да преустановим атаките срещу България“, коментира тя. Според нея интересът на България изисква близост с всички съседи и добри отношения. „И други държави са имали помежду си различни периоди от историята си. Историята трябва да ни сближава, не да ни разделя. Работа на историците е да тълкуват историята, работа на правителствата е да се опитват да изграждат добросъседски отношения“, каза министърът на външните работи. По думите ѝ в Договора за добросъседство е предвидена смесена комисия от историци и други общественици,  която да тълкува автентични исторически източници, с цел да преодолеем недоразуменията. „Истината е, че този договор дава шанс за няколко неща. На първо място, да се опитаме да изградим тези добросъседски отношения, за които говорим от години и които, за съжаление, не са толкова добросъседски“, коментира Захариева. Според нея в Македония в Македония се притискат хора, които се определят като българи, които кандидатстват за българско гражданско, заради българския си произход. „Има изричен текст в договора, че трябва да се предпазват двете страни, поне на държавни институции, да правят кампании срещу едната или другата държава. Желанието на изграждане на държава и на нация няма как да стане, като се опиташ да скъсаш връзките си“, посочи тя. По думите ѝ Република Македония има шанс за започне да решава проблемите със съседите си и да отвори нова страница в собствената си нова история. „Първият проект на договора, изпратен от нас, е от 2008 г. Това е една дълга процедура, така че няма нищо непрозрачно и нищо не сме крили. Надявам се да няма протести. Очевидно, че те ще бъдат организирани, а няма да бъдат спонтанни. От тях зависи, ние сме доброжелателни“, допълни министърът на външните работи.", "date": "2017.07.27", "title": "Министър Екатерина Захариева: Македонците искат да решат проблемите със съседите си, надявам се да се отвори нова глава във взаимоотношенията ни"}
{"url": "http://www.focus-news.net/news/2017/07/27/2419873/ekathimerini-gratskiyat-otstrov-samos-poluchi-diploma-za-zashtitena-teritoriya.html", "text": "Гръцкият остров Самос получи диплома от Съвета на Европа, съобщава електронното издание Ekathimerini.  Освен престижа, свързан с тази международна награда за защитени територии, тя ще допринесе за подобряване на имиджа на популярния за почивка егейски остров.\r\nТова означава повече европейски туристи и повече възможности за включване в европейските програми, обясни кметът на Самос Михалис Ангелопулос, допълвайки, че тъкмо е основната причина, поради която островната община е решила да кандидатства за наградата в началото на годината. \r\n„Самос е остров на границата на Европа. Съветът на Европа представлява 47 държави със стотици хиляди общини, провинции и общности. С това отличие Самос е поставен на картата на Европа. Това е начин да покажем какво ни прави уникално и желано място, без да се налага да прибягваме до непоносим регионализъм\", добави Ангелопулос. Тереза Герова", "date": "2017.07.27", "title": "Ekathimerini: Гръцкият отстров Самос получи диплома за защитена територия"}
{"url": "http://www.focus-news.net/news/2017/07/27/2419876/d-r-daniela-daritkova-gerb-pravitelstvoto-podkrepya-finansovo-7-obshtini-ot-smolyanska-oblast.html", "text": "За пореден път правителството подкрепя финансово общини от Смолянска област, съобщиха от пресцентъра на ПП ГЕРБ – Смолян. С постановление на Министерския съвет се отпускат допълнителни разходи на обща стойност почти 5 млн. лв.  по бюджетите на 7 общини – Девин, Баните, Златоград, Борино, Мадан, Неделино и Рудозем, съобщи народният представител от ГЕРБ д-р Даниела Дариткова. С решение на Министерския съвет община Мадан получава допълнително в годишния си бюджет 1 000 000 лева за рехабилитация на градския площад. 690 000 лева е сумата, определена за облагородяване на централния градски площад в Рудозем. На Борино правителството отпуска 450 000 лева за ремонт и рехабилитация на уличната мрежа. 450 000 лв. е сумата, предназначена и за Неделино, отново за улици и пътища в общината. Финансова подкрепа е осигурена за площада на Баните в размер на 500 000 лева. Златоград получава 374 076 лв. за изграждане на многофункционална спортна площадка. Сумата за община Девин е най-голяма – 1 450 000 лв. От тях 550 000 лв. са предвидени за ремонт и реконструкция на улици в село Осиково, а останалите 900 000 лв. са за улици в Гьоврен.„Осигурените средства са целеви – тоест, насочени са за конкретен обект в дадената община и предназначението им не може да бъде променяно. С  решението правителството и премиерът Бойко Борисов за пореден път доказаха, че не делят общините по политическа принадлежност на кметовете им. Допълнително по бюджета си подкрепа получават общини с кметове от различни политически формации“, коментира д-р Дариткова.", "date": "2017.07.27", "title": "Д-р Даниела Дариткова, ГЕРБ: Правителството подкрепя финансово 7 общини от Смолянска област"}
{"url": "http://www.focus-news.net/news/2017/07/27/2419874/blagoevgrad-narusheno-e-vodopodavaneto-v-chast-ot-grada-zaradi-remont-na-ulichen-vodoprovod.html", "text": "Нарушено е водоподаването в района на булевард „Васил Левски“ и река Бистрица в Благоевград. Това съобщи за Радио „Фокус“ – Пирин дежурният служител на водоснабдителното дружество. До 4 август в района ще се извършва планов ремонт на уличен водопровод. От водното дружество се извиняват на потребителите за причиненото неудобство и отправят апел към тях да преместят личните си моторни превозни средства, така че да не пречат на аварийния ремонт.\r\nНатали СТЕФАНОВА", "date": "2017.07.27", "title": "Благоевград: Нарушено е водоподаването в част от града заради ремонт на уличен водопровод"}
{"url": "http://www.focus-news.net/news/2017/07/27/2419878/voenna-tehnika-ot-sastava-na-balgarskite-i-amerikanskite-vaorazheni-sili-shte-bade-predstavena-v-sofiya.html", "text": "Бойна техника, която е на въоръжение в армиите на Република България и на САЩ, ще бъде изложена в София днес. Това съобщиха от пресцентъра на Министерство на отбраната. Гражданите и гостите на града ще имат възможността да разгледат американски бойни машини М 1126 „Страйкър“ от състава на 2-ри Кавалерийски полк, както и бронирани бойни машини MSFV „COMANDO SELECT“ от военно формирование 56 040 – Благоевград, които ще бъдат изложени от 11.00 часа до 13.00 часа днес в района на Военната академия „Георги С. Раковски“ в София. Желаещите да разгледат изложената техника ще бъдат допускани през парка в района на Военната академия (бул. „Евлоги и Христо Георгиеви“ 82). Българските и американските военнослужещи ще запознаят посетителите и със задачите, които се изпълняват с участието на представената военна техника. По-рано днес представители от формированието на 2-ри Кавалерийски полк от Сухопътните войски на САЩ в Европа ще отдадат почит и поднесат венец пред Паметника на Незнайния воин в столицата. \r\nАмериканските сили, в състав до 130 души личен състав и до 90 единици колесна техника, ще се придвижат през територията на България в периода 24 - 28 юли 2017 г. за участие в съвместно учение в Република Македония. За осигуряване на сигурността по време на движението те ще бъдат ескортирани от представители на Служба „Военна полиция“. \r\nВтори кавалерийски полк, известен още като „Втори драгунски полк“ или „Драгуните“, е действащ пехотен и кавалерийски полк на Сухопътни войски на САЩ, с основно въоръжение - бойни машини тип „Страйкър“. Формированието от състава на Командването на СВ на САЩ в Европа, е дислоцирано в „Роуз Баракс“, Филсек, Германия с командир полковник Патрик Дж. Елис.", "date": "2017.07.27", "title": "Военна техника от състава на българските и американските въоръжени сили ще бъде представена в София"}
{"url": "http://www.focus-news.net/news/2017/07/27/2419877/veliko-tarnovo-s-narusheno-vodopodavane-e-chast-ot-tsentara-na-grada-zaradi-avarien-remont.html", "text": "С нарушено водоподаване са осем улици в центъра на Велико Търново. Това съобщиха за Радио „Фокус“ – Велико Търново от водоснабдителното дружество. До 17.00 часа без вода ще са абонатите на ул. „Клокотница“, ул. „Мармарлийска“, ул. „Стара планина“, ул. „Средна гора“, ул. “Момина крепост“, ул. “Тракия“, ул. „Мизия“ и ул. „3-ти Март“. Спирането е във връзка с авариен ремонт. От дружеството се извинявaмe зa пpичинeнитe нeyдoбcтвa и уверяват, че пpи възмoжнocт вoдoпoдaвaнeтo щe бъдe възcтaнoвeнo пo-paнo.\r\nНадежда КРЪСТЕВА", "date": "2017.07.27", "title": "Велико Търново: С нарушено водоподаване е част от центъра на града заради авариен ремонт"}
{"url": "http://www.focus-news.net/news/2017/07/27/2419879/mkd-makedoniya-ekstremno-vreme-v-harvatiya-silna-gradushka-izkara-snegorinite-na-patya.html", "text": "Изключително силна градушка е ударила източната част на полуостров Истрия в Хърватия в следобедните часове на сряда, съобщава македонското електронно издание МКД. Най-тежка е била ситуацията край населеното място Пломин, където обстановката е наподобявала зимна – температурата е паднала до 13 градуса по Целзий, а вятърът е бил изключително силен. Местни медии съобщават, че в резултат на стихията са били затворени пътища в района, а за разчистването им са задействани снегорини. \r\nСилна градушка е ударила и вътрешността на страната, предизвиквайки сериозни материални щети – предимно по автомобили.\r\nГрадушка застигна и италианския град Гротомаре. Тереза Герова", "date": "2017.07.27", "title": "МКД (Македония): Екстремно време в Хърватия – силна градушка изкара снегорините на пътя"}
{"url": "http://www.focus-news.net/news/2017/07/27/2419875/shumen-dezhurni-ekipi-rabotyat-po-pochistvaneto-na-patishtata-sled-buryata-koyato-premina-prez-oblastta.html", "text": "Близо 15 л/кв. м дъжд са паднали в района на Шумен снощи, съобщи за Радио „Фокус“ - Шумен дежурният в Хидрометеорологичната обсерватория. Вятърът е бил с пориви до 18 м/сек, а градушката - 16 милиметра. В района на Тодор Икономово са отчетени 13.3 л/кв. м дъжд, а във Венец - близо 16 л/кв. м. Със заповед на кмета на Община Шумен на терен от снощи са дежурни екипи, които работят по почистването на пътните артерии и съдействат при почистване на паднали дървета и клони. Над 50 сигнала за получени снощи в Районната служба „Пожарна безопасност и защита на населението“ в Шумен за паднали дървета в кв. \"Боян Българанов\", в района на болницата, за скъсани кабели, за паднали дървета върху автомобили, ламарини, непроходими и наводнени улици в целия град.\r\nИвелина ИВАНОВА", "date": "2017.07.27", "title": "Шумен: Дежурни екипи работят по почистването на пътищата след бурята, която премина през областта"}
{"url": "http://www.focus-news.net/news/2017/07/27/2419883/burgas-zadarzhan-e-telefonen-izmamnik-deystval-na-teritoriyata-na-sredets.html", "text": "Задържан е телефонен измамник, действал на територията на Средец, съобщиха от Областната дирекция на МВР – Бургас. В резултат на полицейските действия на служители от Районно управление „Полиция” – Средец по отношение телефонната измама, осъществена на 13 юли за времето от 15.30 до 18.00 часа по класическия механизъм „оказване на съдействие на полицейски служители при задържането на телефонни измамници” спрямо 61-годишна жена от Средец, е задържан 49-годишният криминално проявен В.А. от Силистра. Той е направил пълни самопризнания по случая и подробно описал механизма за извършване на деянието. В.А. е задържан с прокурорско постановление за срок от 48 часа, като предстои вземане на мярка за неотклонение. Работата по цялостно документиране на случая продължава от служители на Районно управление „Полиция” – Средец.", "date": "2017.07.27", "title": "Бургас: Задържан е телефонен измамник, действал на територията на Средец"}
{"url": "http://www.focus-news.net/news/2017/07/27/2419884/pss-dobri-sa-usloviyata-za-turizam-v-planinite-pirin-rila-i-vitosha.html", "text": "Добри са условията за туризъм в планините Пирин, Рила и Витоша. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). Сутрешните температури са около 10 градуса. По високите части духа слаб вятър. Има разкъсана облачност. В Стара планина е облачно и доста мокро. Температурите там са между 6 и 13 градуса, очаква се през деня времето да бъде лошо. Работят съоръженията на Пампорово, Боровец и Банско. През последното денонощие не са подадени сигнали за инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.07.27", "title": "ПСС: Добри са условията за туризъм в планините Пирин, Рила и Витоша"}
{"url": "http://www.focus-news.net/news/2017/07/27/2419885/kalin-kamenov-shte-prisastva-na-otkrivaneto-na-vazstanovenata-bolyarska-tsarkva.html", "text": "Днес, 10.30 часа, кметът Калин Каменов ще присъства на откриването на възстановената Болярска църква, която се намира в двора на храм „Св. Николай“ във Враца. Това съобщиха от пресцентъра на Община Враца. Освещаването ще бъде извършено от Негово Високопреосвещенство Врачански Митрополит Григорий.", "date": "2017.07.27", "title": "Калин Каменов ще присъства на откриването на възстановената Болярска църква"}
{"url": "http://www.focus-news.net/news/2017/07/27/2419881/plovdiv-obshtinskiyat-savet-shte-glasuva-predlozhenieto-za-povishavane-na-tarifata-za-taksimetrov-prevoz.html", "text": "Общинският съвет в Пловдив ще гласува предложението за повишаване на тарифата за таксиметров превоз. Това съобщиха за Радио „Фокус“ – Пловдив от отдел „Връзки с обществеността“ на институцията. Ако Общинският съвет утвърди на заседанието си днес предложението на Националната асоциация за защита на превозвачите и таксиметровите водачи и Асоциацията на таксиметровите водачи за промяна на сегашната тарифа от 0.65 лв./дневна и 0.75 лв./нощна тарифа, такситата в Пловдив ще возят с 0.15 лв./км по-скъпо от 1 август. След предстоящото увеличение дневната тарифа ще стане 0.80 лв./км, а нощната тарифа за превоз – 0.90 лв./км. Според Георги Ряпов от Националната асоциация за защита на превозвачите и таксиметровите водачи, Пловдив към момента остава с най-ниска цена на таксиметровите услуги в цялата страна.\r\nОчаква се днес представители на таксиметровите асоциации да присъстват на заседанието на Общинския съвет, за да защитят предложението си.\r\nТони МИХАЙЛОВ", "date": "2017.07.27", "title": "Пловдив: Общинският съвет ще гласува предложението за повишаване на тарифата за таксиметров превоз"}
{"url": "http://www.focus-news.net/news/2017/07/27/2419882/manol-genov-bsp-ne-se-sramuvam-ot-balgarskite-turskite-i-ot-romskite-glasove-v-moya-podkrepa.html", "text": "Не се срамувам от българските, турските и от ромските гласове в моя подкрепа. Това каза народният представител от ПГ на „БСП за България“ и член на Националния съвет на партията Манол Генов в интервю за Агенция „Фокус“ в първия си коментар за повдигнатото му обвинение и напрежението в Асеновград.  „И нещо много важно искам да кажа: никога не съм делял хората, избирателите на етноси и вероизповедания в ежедневието, още по-малко по време на кампании. И до момента не съм в състояние да кажа. И през ум не ми е минавало да се интересувам от какъв етнос, в кои секции колко гласа са дадени за мен като преференциален кандидат“, каза народният представител от БСП. Манол Генов обясни, че познава стотици хора– и българи, и турци, и роми. „И не от вчера. Контактувам с тези хора ежедневно, а не единствено в предизборна кампания, мога и с имена да ги изреждам. Те са ме търсили за помощ за операция, съдействие за медицинска консултация, за подаване на документи и  за какви ли не административни процедури. Търсели са помощ за отопление, осигуряване на лекарства и какво ли още не. И съм се отзовавал, защото така е редно.  Радвал съм се, когато си намерят работа, да пробват собствен малък бизнес през легална фирма,  да попаднат във временна заетост. Убеждавал съм ги да не оставят децата си да отпадат от училище, да  ги записват в детска градина.  За мен и това е  правене на политика реално с хора, както и на някого да му изглежда  съмнително“, коментира Генов. Той обясни, че е било заявено в деня на привличането му като обвиняем като любопитна подробност, че е  разговарял с лица от затвора.  „Видимо некоректно бе прикачено името ми. Разговарял съм с такъв човек, но по друг случай. Не съм известен като човек, който не си вдига телефона.  Плюс това нямам представа кой ми звъни, защото телефонът ми е публичен от години и абсолютно достъпен. И, да, познавам хора, които са влезли в затвора, и такива , които са изтърпели наказания, и нямам причина, поради която да спра да общувам със съграждани, които познавам от десетилетия“, коментира Манол Генов. Според него най-любопитната част от обвинението до момента си остава твърдението как е давал пари, как е скланял и уговарял директно лица за организиране на платен вот.   „Съвестта ми е чиста, ангажимент на разследването е да бъде също чисто, непредубедено и опазено от обслужване на предварителни квалификации“, каза народният представител от БСП.\r\nДеница КИТАНОВА", "date": "2017.07.27", "title": "Манол Генов, БСП: Не се срамувам от българските, турските и от ромските гласове в моя подкрепа"}
{"url": "http://www.focus-news.net/news/2017/07/27/2419880/pleven-kamion-e-izlyazal-ot-patya-v-rayona-na-s-pisarovo-tovarat-mu-e-zatisnal-dve-kashti.html", "text": "При опит за ляв завой камион, натоварен с жито, се е наклонил и е излязъл от пътя, като е затиснал с товара си две къщи. Това съобщиха за Агенция „Фокус“ от ОДМВР - Плевен. Сигналът за инцидента е подаден в 19.20 часа на 26 юли. Автомобилът се е движил по посока Долни Дъбник. Има нанесени само материални щети, няма пострадали хора.\r\nСтефан ПЕТРОВ", "date": "2017.07.27", "title": "Плевен: Камион е излязъл от пътя в района на с. Писарово, товарът му е затиснал две къщи"}
{"url": "http://www.focus-news.net/news/2017/07/27/2419887/smolyan-planirani-strelbi-se-provezhdat-na-garnizonnoto-strelbishte-na-podelenieto-grazhdanite-da-ne-navlizat-v-zabranenite-zoni.html", "text": "Планирани стрелби се провеждат на гарнизонното стрелбище на поделението, гражданите да не навлизат в забранените зони. Това съобщиха от Военното формирование в града. Днес, от 8.00 до 13.30 часа, на гарнизонното стрелбище на поделението ще се проведат планирани стрелби. За да не се допускат инциденти, хората трябва се съобразяват с поставените предупредителни табели и да не навлизат в забранените зони, съобщават от Военното формирование. При намиране на невзривени боеприпаси, незабавно да се уведоми дежурният по формирование на телефон: 0301/6 30 71.", "date": "2017.07.27", "title": "Смолян: Планирани стрелби се провеждат на гарнизонното стрелбище на поделението, гражданите да не навлизат в забранените зони"}
{"url": "http://www.focus-news.net/news/2017/07/27/2419886/pregled-na-osnovnite-temi-vav-velikotarnovskiya-pechat.html", "text": "„Децата в областта стават все по-болни“  е заглавие от областния всекидневник „Янтра Днес”. Децата от 1- до 7-годишна възраст, които посещават детските заведения във Великотърновска област, стават все по-болни, сочи анализ на Регионалната здравна инспекция. През 2016 г. новооткритите заболявания сред малките деца са се увеличили. Само за година те са скочили с близо два процента, като през 2015-а са били 3.81%, а през м. г. са 5,39%. В профилактични прегледи през 2016 г. са обхванати почти 6000 малчугани, като общините Сухиндол, Лясковец, Златарица и Полски Тръмбеш профилактиката е 100%. “Пpeacфaлтиpaнeтo нa глaвнaтa yлицa зaпoчвa oт 31 юли“ е друго заглавие от ежедневника. Цялocтнo пpeacфaлтиpaнe нa yл. „Вacил Лeвcки“ във Вeликo Tъpнoвo тpябвa дa зaпoчнe cлeд 31 юли, cъoбщихa oт oбщинcкaтa aдминиcтpaция. To бeшe oтлoжeнo нa двa пъти пo paзлични пpичини. Стpoитeлнитe paбoти щe пpoдължaт oкoлo ceдмицa. В пpocтpaнcтвoтo oт Пoщaтa дo cъдeбнaтa пaлaтa дa бъдaт влoжeни oкo 314 000 лв. Вpeмeннaтa opгaнизaция нa движeниeтo щe e в cилa oт 31 юли дo 6 aвгycт включитeлнo, или дo пpиключвaнe нa peмoнтa. “Евaкyиpaхa цялa кooпepaция пocpeд нoщ зapaди лyмнaл пoжap“ е заглавие от трета страница на ежедневника. “Гpaдyшкa пoмля Пoлcки Tpъмбeш, cъcипaни ca гpaдини и пpoдyкциячетем на страници четвърта в изданието. “Танцьорите от Аржентина плениха търновската публика с елегантност и стил“ пише на страница пет във всекидневника. На страниците шест четем: „Д-р Дарин Овчаров, пулмолог: Антибиотикът не е лекарство за кашлица“. “Антъни Иванов влезе в топ 8 на света“ е заглавие, поместено на спортната страница на вестник „Янтра Днес“.\r\n„Галина и Андрей тръгват на приключение из Европа с ретро кола“ е заглавие от първа страница на другия областен ежедневник “Борба“. Галина е на 25 г., а Андрей е на 30 г. живеят в старата част на Велико Търново на малката уличка „Шипка“, която напълно отговаря на името си. Къщата е на момчето, от дядо му, а двамата млади са заедно от 8 години. Тогава той бил шофьор на автобус и пътувал до Стражица. Галина, която е от Горски Сеновец, била ученичка. Андрей доста време заглеждал момичето и накрая се престрашил да я заговори. После двамата се влюбили и заживели заедно. Тя е със специалност „Дизайнер на облекло“, но почти не е работила. “Токов удар подпали посред нощ жилище във Велико Търново, всички от блока са били евакуирани“ е друга тема от ежедневника. Токов удар от бурята в нощта срещу сряда е вероятната причина за пожар в апартамент на ул. „Зеленка“ във Велико Търново. Огнената стихия на предпоследния етаж в блока е унищожила мебели, бяла и черна техника и е опушила 200 кв. м. Пострадали няма, обитателите на апартамента са спели в другата стая. Хората успяват да излязат, след като чуват как се трошат стъклата на прозорците. През това време таксиджийка се обадила на тел. 112, защото видяла как от последните етажи па пететажния блок летят стъкла и излизат пламъци. След това разбудените съседи също започнали да звънят за помощ в пожарната. Всички сигнали са около 2 часа през нощта, а пламъците са потушени от петима огнеборци с два автомобила. “Сменят статута на общинската “Паркинги и гаражи“, за да може да вдига коли“, “Отбелязаха с молебен и курбан 10 години от освещаването на храма “Св. Седмочисленици“ в НВУ“, “Десислава Шопова е новият заместник-кмет на община Елена“ и “Билкови тинктури са новото увлечение на търновци“ са други заглавия от страниците на всекидневника. “Антъни Иванов с нов рекорд на финал на световното първенство по плуване за мъже“, “Георги Сърмов тренира с “Етър ВТ“, отборите от школата стартираха подготовката“ и “Днес става ясен първенецът на втория турнир в памет на Трифон Иванов“ остава в старата столица“ са заглавията от спортната страница на изданието.", "date": "2017.07.27", "title": "Преглед на основните теми във великотърновския печат"}
{"url": "http://www.focus-news.net/news/2017/07/27/2419889/burgas-piyan-shofyor-ukrival-narkotitsi-pod-registratsionnata-tabela-na-avtomobila-si.html", "text": "Пиян шофьор укривал наркотици под регистрационната табела на автомобила си, съобщиха от Областната дирекция на МВР – Бургас. Вчера около 19.30 часа служители от бургаската жандармерия, пътуващи със служебен автомобил за Несебър, непосредствено след кръговото кръстовище на изхода на Бургас, са изпреварени от дясната страна и засечени от лек автомобил „Мерцедес CLS 63”, с бургаска регистрация, като констатирали, че водачът му шофира рисково, създавайки предпоставки за ПТП. Автомобилът е спрян на около 100 метра от разклона за Каблешково, посредством използване на звуков и светлинен сигнал. Установена е самоличността на водача – това е 34-годишният с инициали А.И. от Бургас, който шофирал след употреба на алкохол с концентрация 1,03 промила. \r\nНа водача е съставен акт, като са свалени регистрационните табели на „Мерцедеса”. При демонтажа на задната регистрационна табела, под нея са открити две полиетиленови пликчета, съдържащо едното – жълто кристалообразно вещество (метамфетамин), а второто – бяло прахообразно вещество, чийто точен състав е в процес на изясняване. А.И. е тестван за употреба на наркотични вещества, ката апарата отчел положителен резултат за употреба на кокаин и метаамфетамин. Задържан е за срок до 24 часа със заповед за задържане. По случая е образувано бързо полицейско производство.", "date": "2017.07.27", "title": "Бургас: Пиян шофьор укривал наркотици под регистрационната табела на автомобила си"}
{"url": "http://www.focus-news.net/news/2017/07/27/2419894/burgas-politsiyata-razsledva-krazhba-na-nad-6000-leva-ot-apartament-v-sveti-vlas.html", "text": "Полицията разследва кражба на над 6000 лева от апартамент в Свети Влас, съобщиха от Областната дирекция на МВР – Бургас. Вчера около 16.00 часа в Районно управление „Полиция” – Несебър е получено съобщение от 52 годишен софиянец,  отседнал в Свети Влас. Мъжът е съобщил, че през незаключената входна врата на апартамента му е извършена кражба на сумата от 6 200 лв., лични документи, кредитна карта и контактен ключ за автомобил. Работата по случая продължава от служители на Районно управление „Полиция” – Несебър.", "date": "2017.07.27", "title": "Бургас: Полицията разследва кражба на над 6000 лева от апартамент в Свети Влас"}
{"url": "http://www.focus-news.net/news/2017/07/27/2419888/die-presse-granichnite-proverki-v-avstriya-imat-efekt-broyat-na-migrantite-pristigashti-v-stranata-e-namalyal-chuvstvitelno-pokazva-pravitelstven-doklad.html", "text": "След пика на бежанската криза от 2015 г. и затварянето на т.нар. Балкански маршрут, броят на мигрантите, преведени до Австрия от контрабандисти, е намалял чувствително. И все пак данните са по-високи от тези за 2014 г., когато обстановката бе по-спокойна, става ясно от доклад на Министерството на вътрешните работи във Виена, съобщава вестник Die Presse. \r\nПрез миналата година броят на задържаните мигранти е бил 50 848 – с цели 46 % по-малко от 2015 г. За сравнение, през 2014 г. броят на арестуваните за нелегално влизане или неоправдано оставане в Австрия е бил 34 070. През 2008 г. е имало 15 367 подобни случаи. \r\nЧувствително са намалели и контрабандистите – ако през 2015 г. са заловени 1108 души, то през 2016 г. техният брой е бил далеч по-нисък – 249. \r\n„Виждаме ясно, че фокусът върху проверките в граничните райони има ефект\", категоричен бе австрийският вътрешен министър Волфганг Соботка, който настоя контролът да бъде допълнително подсилен за още по-добри резултати.  Тереза Герова", "date": "2017.07.27", "title": "Die Presse: Граничните проверки в Австрия имат ефект - броят на мигрантите, пристигащи в страната, е намалял чувствително, показва правителствен доклад"}
{"url": "http://www.focus-news.net/news/2017/07/27/2419896/kyustendil-vatreshni-kompensirani-promeni-po-byudzheta-i-dopalvane-na-naredbata-za-obshtestveniya-red-shte-obsazhdat-obshtinskite-savetnitsi-na-svoe-zasedanie.html", "text": "Вътрешни компенсирани промени по бюджета и допълване на наредбата за обществения ред ще обсъждат общинските съветници в Кюстендил. Това съобщи за Радио „Фокус” – Кюстендил Михаела Крумова, председател на Общинския съвет. Заседанието на съветниците е насрочено за 14.00 часа в голямата за в сградата на Община Кюстендил. 28 докладни записки са включени в предварителния дневен ред. Сред предоставените докладни има, относно изменение и допълнение на Наредба за обществения ред на територията на Община Кюстендил, финансово подпомагане на жители на община Кюстендил със сериозни здравословни проблеми, приемане на решение за внасяне на предложение до Министерски съвет на Република България за отпускане на персонална пенсия. Ще бъдат разгледани и предложения за поставяне на паметни плочи на загинали кюстендилци във войните в Кюстендил и в село Гюешево. В дневния ред са включени докладни записки, касаещи предоставяне под аренда на земеделска земя общинска собственост и  мотивирани искания от Общинска служба „Земеделие”.\r\nВенцеслав ИЛЧЕВ", "date": "2017.07.27", "title": "Кюстендил: Вътрешни компенсирани промени по бюджета и допълване на наредбата за обществения ред ще обсъждат общинските съветници на свое заседание"}
{"url": "http://www.focus-news.net/news/2017/07/27/2419898/danas-tomislav-nikolich-se-otkaza-ot-uchastie-v-dialoga-za-kosovo.html", "text": "Бившият държавен глава на Сърбия Томислав Николич се отказа от участие в диалога за нормализирането на отношенията с Косово, съобщава вестник Danas. \r\nНа въпрос какво е мнението на Николич за предложението за започване на вътрешен диалог за Косово, както и дали и как бившият президент ще участва в разговорите с някогашната южна сръбска провинция, инициирани от настоящи държавен глава Александър Вучич, от Националния съвет за Русия и Китай уточниха, че няма да участват в политиката. \r\nБившият президент бе доста активен по отношение на този въпрос. Веднага след встъпването си в длъжност, държавният глава създаде т.нар. платформа за Косово, която след това бе одобрена от правителството на Сърбия, с намерение това да се случи и в парламента. Тя обаче така и не влезе в сила, въпреки очакванията на Николич.\r\nПлатформа от 2013 г., договорена от правителството и президента на Сърбия, според оценките на международни представители, представлява връщане на Сърбия към позицията на Слободан Милошевич, чието изпълнение не би било в състояние да помогне за нормализирането на отношенията между Косово и Сърбия. Тереза Герова", "date": "2017.07.27", "title": "Danas: Томислав Николич се отказа от участие в диалога за Косово"}
{"url": "http://www.focus-news.net/news/2017/07/27/2419900/dots-zhana-kazandzhieva-dermatolog-slantsezashtitnite-kremove-koito-izpolzvame-prez-lyatoto-tryabva-da-sa-nay-malko-s-faktor-30.html", "text": "Слънцезащитните кремове, които използваме през лятото, трябва да са най-малко с фактор 30. Това каза в сутрешния блок „Добро утро, България“ на Радио „Фокус“ дерматологът доц. Жана Казанджиева. По думите ѝ необходимо е да предпазим кожата си от силните слънчеви лъчи, дори и да прекарваме голяма част от деня на закрито, в часовете, в които ултравиолетовият индекс е най-висок между 11.00 и 15.00 часа. Доц. Казанджиева уточни, че слънцезащитните продукти трябва да се избират според възрастта ни, като по-сериозно внимание трябва да се обърне при избора на продукти за децата. „Пазарът наистина е претъпкан с фотозащита за деца. При всички случаи обаче трябва да изберем най-високият фактор 50+. На опаковката задължително трябва да присъстват ултравиолетовите А-лъчи и дали продуктът е водоустойчив. Децата няма как да ги опазим от това непрекъснато да са във водата или басейна, а водоустройчивите слънцезащитни средства дават една по-голяма трайност на независимо колко пъти влезе детето във водата“, обясни тя. Доц. Жана Казанджиева, добави, че е добре да помислим и за продукти за след слънце, които помагат на кожата да се възстанови от агресивните слънчеви лъчи. Дерматологът посъветва при по-сериозни степени на изгаряне задължително да се обърнем към специалист, тъй като домашните методи не винаги са най-ефективни.", "date": "2017.07.27", "title": "Доц. Жана Казанджиева, дерматолог: Слънцезащитните кремове, които използваме през лятото, трябва да са най-малко с фактор 30"}
{"url": "http://www.focus-news.net/news/2017/07/27/2419895/veliko-tarnovo-po-povod-denya-na-sveti-sedmochislenitsi-i-denya-na-sv-pantaleymon-v-tsarkovnite-hramove-v-grada-se-otsluzhva-sveta-liturgiya.html", "text": "По повод Деня на св. Седмочисленици и Деня на св. Панталеймон в църковните храмове във Велико Търново се отслужва света литургия, предаде репортер на Радио „Фокус“ – Велико Търново. Рано тази сутрин църковните камбани в града възвестиха началото на литургията по повод празника. Във всички епархии на Българската православна църква се отслужва литургия. Десетки миряни днес палят свещ за здраве и късмет на своите семейства.\r\nСедмочисленици е събирателно название за 7 светци, почитани от Българската православна и други църкви като създатели и разпространители на глаголицата и кирилицата. Те са братята Кирил и Методий – създали глаголицата. Техните 5 ученици идват в България : Климент, Наум, Горазд, Сава и Ангеларий. Българската православна църква е определила 27 юли – Деня на успението на св. Климент Охридски, и за Ден на светите Седмочисленици.\r\nПантелеймон е великомъченик от Никомедия, страдал за Христовата вяра по време на управлението на римския император Максимиан Херкулий. Той е един от Четиринадесетте свети помощници. Заради дейността си приживе се вярва, че Свети Пантелеймон е закрилник на лекарите и акушерките.\r\nНадежда КРЪСТЕВА", "date": "2017.07.27", "title": "Велико Търново: По повод Деня на свети Седмочисленици и Деня на св. Панталеймон в църковните храмове в града се отслужва света литургия"}
{"url": "http://www.focus-news.net/news/2017/07/27/2419890/udalzhavaneto-sroka-na-deystvie-na-komisiyata-za-ndk-shte-bade-razgledano-dnes-ot-parlamenta-po-predlozhenie-na-bsp.html", "text": "Проекторешението за удължаване срока на действие на Комисията за НДК ще бъде разгледана днес от парламента по предложение на БСП, предаде репортер на Агенция „Фокус“. „За“ предложението гласуваха 103 народни представители, „против“ - 93 и „въздържали се“ - 9, с което бе прието. Точката беше предвидена за утрешното пленарно заседание, но от БСП поискаха да бъде разгледана днес и парламентът прие предложението на опозицията след четири гласувания. Първоначално заместник-председателят на ПГ на „БСП за България“ Жельо Бойчев предложи точката за НДК да бъде точка втора за деня. Предложението му бе отхвърлено от народните представители, след което прегласувано и отново отхвърлено. След това Георги Свиленски от БСП направи процедурно предложение точката за НДК да стане трета за днес, което бе отхвърлено, заради това  в знак на протест депутати от БСП и ДПС тропаха по банките и вдигаха шум в зала. Предложението на Свиленски бе прегласувано, защото секретарят на ПГ на „БСП за България“ Филип Попов поиска такава процедура, тъй като не е успял да гласува. В крайна сметка след четвъртото гласуване депутатите преместиха точката за днес. След приемането на точката от БСП скандираха „Победа“ в пленарната зала.\r\nДеница КИТАНОВА", "date": "2017.07.27", "title": "Удължаването срока на действие на Комисията за НДК ще бъде разгледано днес от парламента по предложение на БСП"}
{"url": "http://www.focus-news.net/news/2017/07/27/2419893/st-komisar-atanas-ilkov-odmvr-plovdiv-analizirat-se-zapisite-ot-ohranitelnite-kameri-v-park-lauta-kadeto-stana-ubiystvoto-na-biznesmena.html", "text": "Свалени са всички записи от охранителните камери в парк „Лаута” в Пловдив, където стана убийството на 43-годишен бизнесмен. Това каза за Радио „Фокус” - Пловдив директорът на ОДМВР старши комисар Атанас Илков. „Колегите работят и по тях. Всичко, което го има като данни от камерите, ще бъде подложено на сериозен анализ, за да получим резултати”, добави Илков. По думите му обемът на записите не е малък.\r\n„Няма нови данни по разследването“, каза Илков. Все още не е разкрит извършителят на убийството, няма и заподозрян. Назначени са експертизи, които да кажат откритата гилза от какво оръжие е. То също не е открито. Близките на убития Данаил Божилов са разпитани, но това са първите разговори с тях. Ще има и последващи, обяви снощи в Пловдив главният секретар на МВР Младен Маринов. По думите му разкриването на такъв род престъпление изисква време и много работа. Сложността при разследването идва и от факта, че убитият е без криминално досие.\r\nВ Пловдив има и служители на ГД „Национална полиция”, които оказват помощ на Областната дирекция на полицията.\r\nЦветана ТОНЧЕВА", "date": "2017.07.27", "title": "Ст. комисар Атанас Илков, ОДМВР - Пловдив: Анализират се записите от охранителните камери в парк „Лаута”, където стана убийството на бизнесмена"}
{"url": "http://www.focus-news.net/news/2017/07/27/2419892/posolstvata-na-sasht-v-balgariya-i-makedoniya-opredeliha-dogovora-za-dobrosasedstvo-kato-obnadezhdavasht-primer-za-reshavane-na-sporni-vaprosi-mezhdu-sasedite.html", "text": "Посолствата на Съединените щати в България и Македония приветстват одобряването на проекта за споразумение за приятелство между България и Македония. Това се посочва в позиция на Посолството. „Споразумението потвърждава тесните връзки между двете страни и демонстрира добрата воля от страна на двете държави да засилят сътрудничеството по между си в интерес на своите граждани. Подобен ангажимент представлява обнадеждаващ пример за решаване на спорни въпроси между съседите и за укрепване на политическата стабилност и засилване на икономическото развитие на Западните Балкани. Ние поздравяваме България и Македония за тази историческа, ориентирана към бъдещето стъпка“, се посочва още в съобщението.", "date": "2017.07.27", "title": "Посолствата на САЩ в България и Македония определиха Договора за добросъседство като обнадеждаващ пример за решаване на спорни въпроси между съседите"}
{"url": "http://www.focus-news.net/news/2017/07/27/2419903/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След смъртта на двама войници от Бундесвера при катастрофа на хеликоптер „Тайгър“ в Мали, на преден план излиза въпросът за причините, довели до трагедията, пише националният ежедневник Die Frankfurter Allgemeine Zeitung. Експертен тим на германската армия е изпратен в Гао, за да направи оценка на произшествието и да извлече данни от черната кутия на машината, поясни вицеадмирал Йоахим Рюле. \r\nВсички рутинни полети на хеликоптерите „Тайгър“ са отменени до второ нареждане. Към момента няма сведения, които да предполагат външна намеса в произшествието. Според мироопазващата мисия на ООН първоначалните констатации сочат наличието на механична повреда като причина за катастрофата.\r\n*** Швейцарските сили за сигурност се подготвят за реакция при терористичен атентат, извършен с радиологично оръжие, съобщава вестник Die Neue Zuercher Zeitung. \r\nНападение с т.нар. „мръсна бомба“ в центъра на голям град е кошмарен сценарий за правителствата и силите за сигурност на западните държави. Експлозията на подобно оръжие може да причини щети на стойност около 13 млрд. франка (близо девет милиарда евро), сочат оценки на лаборатория в град Шпиц. В проведения експеримент са заложени данни за 30 смъртни случаи и 55 пострадали, но ядреният материал би достигнал стотици хора, предупреждават учените.\r\nЗа щастие, подобно нападение до този момент не е извършвано, но въпреки това за швейцарските власти отработването на ефективна реакция при подобна ситуация е приоритет, увери Марио Бургер, ръководител на Катедрата по физика в Шпиц.\r\n*** След пика на бежанската криза от 2015 г. и затварянето на т.нар. Балкански маршрут, броят на мигрантите, преведени до Австрия от контрабандисти, е намалял чувствително. И все пак данните са по-високи от тези за 2014 г., когато обстановката бе по-спокойна, става ясно от доклад на Министерството на вътрешните работи във Виена, съобщава вестник Die Presse. \r\nПрез миналата година броят на задържаните мигранти е бил 50 848 – с цели 46 % по-малко от 2015 г. За сравнение, през 2014 г. броят на арестуваните за нелегално влизане или неоправдано оставане в Австрия е бил 34 070. През 2008 г. е имало 15 367 подобни случаи. \r\nЧувствително са намалели и контрабандистите – ако през 2015 г. са заловени 1108 души, то през 2016 г. техният брой е бил далеч по-нисък – 249. \r\n„Виждаме ясно, че фокусът върху проверките в граничните райони има ефект\", категоричен бе австрийският вътрешен министър Волфганг Соботка, който настоя контролът да бъде допълнително подсилен за още по-добри резултати.\r\n*** Гръцкият остров Самос получи диплома от Съвета на Европа, съобщава електронното издание Ekathimerini.  Освен престижа, свързан с тази международна награда за защитени територии, тя ще допринесе за подобряване на имиджа на популярния за почивка егейски остров.\r\nТова означава повече европейски туристи и повече възможности за включване в европейските програми, обясни кметът на Самос Михалис Ангелопулос, допълвайки, че тъкмо е основната причина, поради която островната община е решила да кандидатства за наградата в началото на годината. \r\n„Самос е остров на границата на Европа. Съветът на Европа представлява 47 държави със стотици хиляди общини, провинции и общности. С това отличие Самос е поставен на картата на Европа. Това е начин да покажем какво ни прави уникално и желано място, без да се налага да прибягваме до непоносим регионализъм\", добави Ангелопулос.\r\n*** Втората по големина операция по биосигурност в австралийската история ще погълне 411 милиона долара и има за цел да унищожи червените огнени мравки, които застрашават земеделието, животинския свят и туризма, пише The Guardian.\r\nТози вид мравки е един от най-опасните животински видове и сега, повече от две десетилетия след пристигането на тези насекоми в Австралия, страната е решила да проведе втората по големина операция по биосигурност в своята история.\r\nСъветът на министрите на Австралия се събра в Мелбърн и реши да изхарчи 411,4 милиона долара през следващите десет години за да се справи с напастта.\r\nОпитът за унищожение е иницииран от неочаквани съюзници от природозащитници и фермери, които са еднакво притеснени от унищожителния ефект, който огнените мравки имат върху околната среда, икономиката и начина на живот на австралийците, откакто са пристигнали на континента.\r\nЗа първи път насекомото е открито през 2001 г., но най-вероятно е донесено няколко години по-рано. Родината на огнените мравки е Южна Америка и оттам, те са се разселили и в САЩ, където вече се считат за местен вид и е изчислено, че щетите върху икономиката причинени от тях, възлизат на седем милиарда долара.\r\n***", "date": "2017.07.27", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/27/2419902/varna-139-godini-ot-osvobozhdenieto-na-grada-shte-badat-otbelyazani-s-blagodarstven-moleben-i-polagane-na-ventsi.html", "text": "139 години от Освобождението на Варна от турско робство ще бъдат отбелязани с благодарствен молебен и полагане на венци, предаде репортер на Радио „Фокус“ – Варна. Тържественото честване ще започне в 10.30 часа в Духовно-просветен център „Св. Архангел Михаил“. От 16.00 часа в Музей на възраждането ще се състои тържествено връчване на дарение „Гарибалдийско знаме“. Знамето е притежание на италианския професор Алберто Кафарелли – историк, изследовател и колекционер от Реджо Ди Калабрия, Италия. Според неговите думи, мястото на тази реликва е в музея и това дарение е „знак на солидарност, знак на обединението на народи, които обичат справедливостта и свободата, които се вдъхновяват от героичното минало, за да построят по-добро бъдеще“. Знамето е част от изложбата „Аргонавти на свободата – Гарибалди и българите“, която беше открита през май от Анита Гарибалди – правнучка на Джузепе Гарибалди, в присъствието на Мариакристина Романо и Росарио Сураче, членове на сдружение „Хиляда жени за Италия“. Част от програмата е и празничният концерт, който ще се състои край фонтана на пл. „Независимост“ от 20.30 часа. Инициативата стартира миналата година от Община Варна и Държавната опера в града.„Фокус“ припомня:\r\nОсвобождението на Варна – 27 юли 1878 година:\r\nБързото настъпване през зимните месеци на 1878 година на ХІV армейски корпус на генерал Цимерман в Североизточна България породило във варненци надежди за скорошното освобождение. Скоро българите в града въодушевени от идващите новини захванали подготовка за посрещането на освободителите. Определена била комисия, която да узнае цветовете на руското знаме, да поръча плат и дръжки за знамената. От Одеса трябвало да пратят портрета на царя, да се изрисуват гербове, да се направи украсата… Но се наложило да изчакат още няколко месеца докато руските войски влязат във Варна. Преди руските войски да успеят да вземат Варна воюващите страни се споразумели да прекратят войната. Въпреки, че договорът от Сан Стефано вече бил подписан, въпреки, че в него било упоменато, че Шуменската и Варненската крепости трябвало да бъдат освободени от турските гарнизони двата града останали в техни ръце. Решенията на договора трябвало да се обсъдят и узаконят от международен конгрес на великите европейски държави. Едва на петото заседание на Берлинския конгрес през юни 1878 г., след като Бисмарк подкрепил руската позиция Турция се съгласила да започне преговорите за изтегляне от Варна. Градът имал за тях голямо военно и търговско значение и преговорите вървели мъчително. Русия отново потвърдила, че веднага след договарянето ще изтегли войските си от Цариград и ще освободи турските пленници. Най-накрая Турция се съгласила да предаде Шумен и Варна. Първоначално трябвало да бъде освободен Шумен, като гарнизона и военното имущество щяло да бъде пренесено във Варна. В съставената комисия по предаването на градовете от руска страна влизали генерал А.Столипин и капитан Макаров. След като пристигнал от Цариград и след разговорите с турските делегати ген. Столипин разбрал, че те нямат никакви указания за водене на преговори, и че сигурно ще се опитат да забавят предаването на крепостта. Пристигналият от Шумен Фазлъ паша упорито отказал под предлог, че нямат нареждане от Цариград. Все пак ген. Столипин успял да го убеди да пусне в крепостта за кратко една руска рота. С нея на 22 юли влезли и православни духовници, които отслужили тържествен молебен за здравето на императрица Мария Александровна. Междувременно с цел да ускори предаването ген. Тотлебен, главнокомандващ руските войски наредил придвижването им към Варна и заемането на външните укрепления на 24 юли. След тези действия Фазлъ паша заплашва да настъпи към демаркационната линия. Въпреки, че в отговор на руската телеграма султана известил, че на варненския гарнизон е наредено да напуснат града пашата отново отказва, заявявайки, че още няма точни нареждания от Портата. Разгневен, сам ген. Столипин заминал за Цариград да вземе лично нареждането на турското правителство. На 26 юли той връчил заповедта на Фазлъ паша с думите: „А теперь убирайся из Варньi“. На следващия ден, 27 юли, с много цветя, с хляб и сол и със сълзи на очи всички българи се събрали в двора на училището и църквата в очакване на освободителите си. Влизането в града се позабавило, тъй като портите на крепостта били залостени отвътре. Наложило се руски войници да се прехвърлят през Илдъз табия и след твърд разговор с турските пазачи да ги отворят. ХІV Брянски полк, начело с ген. Столипин пристигнала по обяд. В църквата бил отслужен благодарствен молебен, а учителят Димитър Станчев със слово изказал благодарността на сънародниците си.\r\nМарияна ВАЛЕНТИНОВА", "date": "2017.07.27", "title": "Варна: 139 години от Освобождението на града ще бъдат отбелязани с благодарствен молебен и полагане на венци"}
{"url": "http://www.focus-news.net/news/2017/07/27/2419906/shumen-40-signala-za-shteti-sled-snoshtnata-burya-sa-polucheni-na-dezhurniya-telefon-v-obshtinata.html", "text": "От снощи до тази сутрин кметът Любомир Христов, зам.-кметът по строителство и екология Боян Тодоров, секретарят на Общината Деян Димитров и служители от Общинския щаб за защита при бедствия направиха няколко огледа на най-пострадалите райони от силната буря вчера в община Шумен. Това съобщиха от пресцентъра на Община Шумен. При кмета на общината вчера вечерта и в 5.00 часа рано тази сутрин бяха проведени две работни съвещания на щаба и бяха предприети незабавни мерки по отстраняване на последствията от бурния вятър и падналата градушка, която на места в Шумен беше с големината на орех, а в село Царев брод и с големината на яйце. В Шумен най-пострадали са районите около улиците „Кирил и Методий“, „Ген. Столетов“, „Васил Друмев“, „Васил Априлов“ и кварталите „Гривица“ и „Боян Българанов“. Бурята е пречупила клони от върха на огромна липа в двора на Детска градина „Латинка“ на улица „Любен Каравелов, които са се преплели в короната на дървото. Мястото е обезопасено и в момента се предприемат мерки за тяхното отстраняване. Късно снощи пътят между селата Царев брод и Велино е бил наводнен и непроходим за няколко часа. През нощта водата се е отекла и отсечката вече е отворена за движение. До момента има подадени 40 сигнала на дежурния телефон в общината за нанесени щети по покриви на жилищни сгради, за нападали керемиди, ламарини и покривни материали, за изкоренени огромни дървета, счупени клони и запушени шахти. До 24.00 часа през нощта работниците от общинските предприятия „Паркове и обредна дейност“, „Строителство и благоустройство“ и от двете почистващи фирми РТК и Екомакс са работили по разчистване на улиците. От пет и половина тази сутрин работата продължава. Кметът на община Шумен Любомир Христов благодари на екипите на Регионалната дирекция Пожарна безопасност и защита на населението и Енерго Про за бързата реакция и за съдействието при отстраняване на последствията от снощната буря. Днес най-спешно е да се почистят улиците от нападалите листа и клони, за да се освободят водоприемните шахти. Според синоптичната прогноза и днес се очакват нови валежи.", "date": "2017.07.27", "title": "Шумен: 40 сигнала за щети след снощната буря са получени на дежурния телефон в Общината"}
{"url": "http://www.focus-news.net/news/2017/07/27/2419899/blagoevgrad-regionalen-protest-na-politsaite-shte-se-provede-v-gotse-delchev.html", "text": "Регионален протест на полицаите ще се проведе в Гоце Делчев. Това каза за Радио „Фокус“ - Пирин Димитър Попов, заместник-председател на УС на Синдикалната федерация на служителите на МВР. Той посочи, че протестът ще се проведе в 17.30 часа пред сградата на Исторически музей - Гоце Делчев, която е съвсем близо до сградата на РПУ - Гоце Делчев. Попов отбеляза, че протестът ще продължи не повече от 1 час. По думите му няма да се стигне до блокиране на кръстовища и няма да се пречи на гражданите, тъй като те не са виновни за нищо. Димитър Попов подчерта, че тъй като сме в разгара на летния сезон няма как да се организира национален протест в София, но по всяка вероятност това ще се случи през есента, най-късно на 8 ноември – Архангеловден, когато е професионалният празник на служителите на полицията. Той уточни, че почти със сигурност преди това ще има редица регионални протести в цялата страна.\r\nНатали СТЕФАНОВА", "date": "2017.07.27", "title": "Благоевград: Регионален протест на полицаите ще се проведе в Гоце Делчев"}
{"url": "http://www.focus-news.net/news/2017/07/27/2419901/shumen-selata-voyvoda-i-valnari-sa-bez-tok-zaradi-navodneni-trafopostove-sled-snoshtnite-valezhi.html", "text": "По информация на дежурните в общините без ток са село Войвода в община Нови пазар и село Вълнари в община Никола Козлево, поради наводнени трафопостове след снощните валежи в региона. Това съобщиха от пресцентъра на областната администрация. Екипи на енергодружеството работят за отстраняване на авариите. Поради същата причина-наводнен трафопост снощи без ток е било и село Изгрев в община Венец, но там електрозахранването вече е възстановено.", "date": "2017.07.27", "title": "Шумен: Селата Войвода и Вълнари са без ток заради наводнени трафопостове след снощните валежи"}
{"url": "http://www.focus-news.net/news/2017/07/27/2419909/plovdiv-za-parvi-pat-gradat-shte-bade-domakin-na-balkanska-kupa-po-koloezdene-na-pista-za-mazhe-do-23-godishna-vazrast.html", "text": "Пловдив за първи път ще бъде домакин на Балканска купа по колоездене на писта за мъже до 23-годишна възраст и мъже „Елит“. Това съобщиха за Радио „Фокус“ – Пловдив организаторите на надпреварата от колоездачен клуб „Цар Симеон 1898“. Състезанието ще се проведе в многофункционална спортна зала „Колодрума“ в събота и неделя. То е включено в календара на Балканския и Българския колоездачен съюз. Първото издание на Балканската купа е открито за участие и затова се очаква да събере много от най-добрите пистови бегачи не само на Балканите, но и от Европа. Поканени са елитни колоездачи от 9 страни, между които Гърция, Румъния, Украйна, Словения, Словакия и Чехия. Стартовете от Балканската купа са в събота, 29 юли, от 9.30 часа сутринта, както и 18.00 часа вечерта. На 30 юли, надпреварата започва също от 9.30 часа.\r\nТони МИХАЙЛОВ", "date": "2017.07.27", "title": "Пловдив: За първи път градът ще бъде домакин на Балканска купа по колоездене на писта за мъже до 23-годишна възраст"}
{"url": "http://www.focus-news.net/news/2017/07/27/2419907/pregled-na-osnovnite-temi-vav-varnenskiya-pechat.html", "text": "\"10% от пострадалите от зависимости у нас са деца“, е заглавие то първа страница в днешния брой на варненския вестник „Черно море“. От 5 до 10% от пострадалите от зависимости у нас са деца – стана ясно при откриването на Националната среща „Лято без риск“ във Варна. „Употребата на наркотици, трафика на хора и ХИВ/СПИН са опасности, при които най-уязвими са децата – каза Светлана Коева, директор на дирекция „Превенции” към Община Варна. Това е така заради липсата на опит, зависимостта от родителите и лесното приобщаване към рискова среда. 107 доброволци от цялата страна са в морската столица, за да споделят опит и да научат новости, свързани с мисията им. Те са от областни градове, в които има изградени комисии за борба с трафика или съвети по наркотичните вещества. Обучавани са по метода „връстници обучават връстници“. „61,2 млн. лв. е дългът на община Варна към края на м.г.“, е друго заглавие в броя. 61 210 000 лв. е дългът на община Варна към края на 2016 г. Това съобщи на сесията на Общинския съвет във Варна Стефка Господинова, шеф на общинската дирекция „Финанси“. Поводът бяха питания на общински съветници във връзка с одобрението на предварително споразумение за кредит от ЕБВР. Въпросното споразумение ще бъде представено за обществено обсъждане преди да се пристъпи към сключване на заема с международната банка. „Общината ще дофинансира метадоновата програма“, информира още изданието. На своето заседание Общинският съвет във Варна реши да дофинансира метадоновата програма, която се реализира УМБАЛ „Света Марина“. Във връзка с това на лечебното заведение ще бъдат отпуснати до 85 000 лв. Програмата е много успешна и в нея са включени зависими към хероин. „Младите четат все повече проблемна литература, твърдят експерти“, е друга тема в броя. Младите четат все повече проблемна литература и това е изключително положително развитие, заяви пред екип на медийна група „Черно море“ Василка Ванчева от асоциация „Българска книга“. Според нея все повече младежи над 15 години четат активно и освен фентъзи, което по традиция е предпочитан жанр за тази възрастова група, те търсят и т.нар. „тежки заглавия“, свързани с преодоляване на болести, на смърт, разказващи за хора с увреждания.  Василка Ванчева, която е един от основните инициатори на „Алея на книгата“, още от самото й създаване, сподели, че подготовката и тази година върви нормално и по-голямата част от жителите и гостите на града се радват, че отново ще има шатри с книги в централната част на Варна. „Музикант, номиниран за Грами, гостува на варненския джаз фест“, информира още изданието. Концертът на тромбониста от Ню Йорк Конрад Хервинг, номиниран четири пъти за награди Грами, е един от акцентите в програмата на тазгодишното 26-о издание на варненския джаз фестивал. Той ще излезе пред публиката в морската столица на 28 юли, заедно с Антони Дончев – пиано, Георги Дончев – акустичен бас и Димитър Семов – барабани. Конрад Хервинг избиран три пъти за джаз тромбонист №1 в анкетата на джаз критиката. Записал е 24 албума като водещ изпълнител. Концертът на Конрад Хервинг е вторият в програмата на фестивала за 28 юли. Преди него на сцената ще излязат един от най-известните полски саксофонисти Адам Венд и неговото трио.", "date": "2017.07.27", "title": "Преглед на основните теми във варненския печат"}
{"url": "http://www.focus-news.net/news/2017/07/27/2419897/prof-kalin-gaydarov-kriminalen-psiholog-individualnata-agresiya-e-rezultat-ot-lipsata-na-obshtestvena-reaktsiya-i-tsennosti-v-obshtestvoto.html", "text": "Индивидуалната агресия е резултат от липсата на обществена реакция и от липсата на ценности и нравственост в обществото. Това каза в сутрешния блок „Добро утро, България“ на Радио „Фокус“ проф. Калин Гайдаров, криминален психолог, бивш директор на Института по психология на МВР. Според него, проблемът е много сериозен и изисква наистина отговорно поведение от страна и на институциите, и на всички нас. „Ние непрекъснато се караме, влизаме в конфликти, за да доказваме някакви безсмислени, пък дори и да са смислени, тези – но има начини това да става. И това състояние на непрекъснато напрежение във взаимоотношенията е почва, в която агресията непрекъснато се появява. Като индивидуални случаи те наистина се увеличават в последните години. И това е индикатор за деградация на обществото“, подчерта психологът.\r\nСпоред проф. Гайдаров най-доброто и най-ефективното решение би било ако се направи радикална промяна в образователната система и то в предучилищна и началноучилищна възраст. Там в момента въобще липсва идеята за възпитание на децата в добродетели, заяви психологът.", "date": "2017.07.27", "title": "Проф. Калин Гайдаров, криминален психолог: Индивидуалната агресия е резултат от липсата на обществена реакция и ценности в обществото"}
{"url": "http://www.focus-news.net/news/2017/07/27/2419905/pazardzhik-v-grada-shte-se-provede-zasedanie-na-oblastnata-komisiya-za-bezopasnost-na-dvizhenieto-po-patishtata.html", "text": "В града, от 11.00 часа, ще се проведе заседание на Областната комисия за безопасност на движението по пътищата, съобщи за Радио „Фокус” – Пазарджик Мария Ловчинова от Областната администрация. Заседанието е свикано от областния управител на Пазарджик Стефан Мирев и на него ще бъде представен анализ на сектор „Пътна полиция” към ОДМВР Пазарджик, относно пътнотранспортните произшествия и травматизъм в областта през първото полугодие на 2017 година. Представители на общините и институциите ще запознаят членовете на комисията с мерки и инициативи за безопасност на движението по пътищата през активния земеделски и туристически летен сезон на 2017г. Ще бъдат обсъдени и предприетите до момента мерки за безопасност на движението в районите на образователните институции в областта, както и готовността за учебната 2017/2018 година.\r\nТеодора ДИМИТРОВА", "date": "2017.07.27", "title": "Пазарджик: В града ще се проведе заседание на Областната комисия за безопасност на движението по пътищата"}
{"url": "http://www.focus-news.net/news/2017/07/27/2419904/valentin-dimov-sdruzhenie-ludogorie-nablyudava-se-zhelanie-za-zavrashtane-kam-rodnoto-i-avtentichno-minalo-na-balgarina.html", "text": "Наблюдава се желание за завръщане към родното и автентично минало на българина. Това каза в предаването „Царевград Търнов - славата и величието на България“ на Радио „Фокус“ председателят на сдружение „Лудогорие“ и организатор на събора „Болярска среща“ Валентин Димов относно проведения тридневен събор. Кулминация на събитието беше провеждането на автентична българска сватба. По думите му, съставите, взели участие в събора, са над 160, като на автентичната българска сватба са присъствали хора от всички краища на света. „Хората, които седнаха на трапезите, бяха 3065 души, като подобрихме със събитието рекорда, който го бяхме поставили преди 2 години в Разград в местността „Пчелина“. Там на масите бяха седнали 3009 души. Това е чест за моите колеги, както и за цяла България, че все повече и повече българи предпочитат да сложат народните носии и да седнат на тези трапези“, обясни Димов. \r\nСватбата се е състояла в три дни и на третия ден на сватбените трапези се събрали хора от цялата страна и бяха част от нея. „Защото сватбата е един от елементите в българския фолклор, където два чужди рода се събират и по този начин се сближават. По принцип на една сватба винаги се ходи с покана, но при нашите сватби, ние покани нямаме. Който реши от цялата страна, можеше да дойде. Имахме гости от всички континенти“, обясни той. Валентин Димов каза още, че от тук пред сдружението предстои работа за провеждането на „Най-голямото надсвирване“, което ще се проведе на 23 и 24 септември. „Нужно е обаче да получаваме повече подкрепа от страната, при реализирането на подобни събития, както и от медиите“, каза още Валентин Димов.", "date": "2017.07.27", "title": "Валентин Димов, сдружение „Лудогорие“: Наблюдава се желание за завръщане към родното и автентично минало на българина"}
{"url": "http://www.focus-news.net/news/2017/07/27/2419910/parlamentat-othvarli-predlozhenieto-rumen-sokolov-i-yordan-chompalov-da-badat-izbrani-za-zamestnik-predsedateli-na-komisiyata-za-finansov-nadzor.html", "text": "Парламентът отхвърли предложението Румен Соколов и Йордан Чомпалов да бъдат избрани за заместник-председатели на Комисията за финансов надзор, предаде репортер на Агенция „Фокус“. Предложението бе отхвърлено с 90 гласа „за“, 110 „против“ и 15 „въздържал се“. Процедурните правила за избор бяха приети от депутатите на 26 юни. Румен Соколов се кандидатираше за зам.-председател на управлението „Надзор на инвестиционната дейност“, а Йордан Чомпалов за „Осигурителен надзор“. Двамата бяха изслушани в Комисията по бюджет и финанси на 25 юли. Кандидатурите им бяха представени на депутатите от председателя на КФН Карина Караиванова. „Двамата кандидати са професионалисти с безукорна репутация. Ще допринесат за работата на комисията и повишаването на нейния потенциал“, заяви тя.\r\nРумен Гечев от ПГ на БСП заяви, че институцията КФН не е по-маловажна от БНБ, защото става въпрос за управление на десетки милиони лева на българските граждани. „Изискванията ни трябва да бъдат високи и да са свързани със задълженията на тези длъжности“, заяви той. Народният представител коментира, че Йордан Чомпалов няма управленски опит, а Румен Соколов няма професионален опит и образование в сферата, за която се кандидатира. Той посочи, че БСП няма да подкрепи двете кандидатури. Зам.-председателят на ПГ на БСП Жельо Бойчев коментира, че съмненията му са, че в КФН има стремеж да се наложи едноличен тип на управление, нещо от което депутатите са заявили, че ще се разграничат.\r\nБиляна ИВАНОВА", "date": "2017.07.27", "title": "Парламентът отхвърли предложението Румен Соколов и Йордан Чомпалов да бъдат избрани за заместник-председатели на Комисията за финансов надзор"}
{"url": "http://www.focus-news.net/news/2017/07/27/2419911/kyustendil-v-grada-shte-se-provede-demonstratsii-na-traditsionni-igri-adaptirani-za-hora-s-uvrezhdaniya.html", "text": "Демонстрации на традиционни игри адаптирани за хора с увреждания ще бъде проведена в Кюстендил. Това съобщи за Радио „Фокус” – Кюстендил Веска Миланова, председател на сдружение „Партньори”. Демонстрацията ще бъде съпътствана с практически занимания. Те ще се проведат от 10.30 часа в двора на Основно училище „Паисий Хилендарски”. Ще бъдат показани игри от България, Македония, Полша и Турция, чрез които ще се цели активизирането и интегрирането на хората с увреждания. „Нашата мисия е да повишим физическата активност и социалното включване на хора с различни увреждания, чрез включването им в подобни игри”, каза Веска Миланова.\r\nВенцеслав ИЛЧЕВ", "date": "2017.07.27", "title": "Кюстендил: В града ще се проведе демонстрации на традиционни игри, адаптирани за хора с увреждания"}
{"url": "http://www.focus-news.net/news/2017/07/27/2419913/vratsa-nivoto-na-reka-dunav-kray-oryahovo-se-e-ponizhilo-za-poslednoto-denonoshtie-s-11-sm.html", "text": "Нивото на река Дунав край Оряхово се е понижило за последното денонощие с 11 см и нивото на реката е 36 см. Слабо се повиши нивото на река Дунав в началото на българския участък, съобщиха от Хидрометеорологичната станция в Ново село. Там за последното денонощие нивото се е повишило с 1 см. и водният стоеж е 63 см. При Видин е регистрирано отново понижение от 5 см., водният стоеж е 102 см. Нивото на реката край Лом е 120 см, понижението е от 9 см.", "date": "2017.07.27", "title": "Враца: Нивото на река Дунав край Оряхово се е понижило за последното денонощие с 11 см"}
{"url": "http://www.focus-news.net/news/2017/07/27/2419916/mosv-uspeshno-priklyuchi-programata-za-biologichnoto-raznoobrazie-i-ekosistemi-po-neya-byaha-finansirani-26-proekta.html", "text": "МОСВ успешно приключи изпълнението на Програма BG03 „Биологично разнообразие и екосистеми“ на Финансовия механизъм на европейското икономическо пространство 2009-2014 г. По нея бяха финансирани 26 проекта. Изпълнението им започна през 2015 г. и завърши на 30 април тази година. Това съобщиха от пресцентъра на министерството. Резултатите от реализираните проекти имат пряко значение за постигане на целите на екологичната политика в областта на опазване на биоразнообразието и природата на РБългария.\r\nВ рамките на приоритет 1  са обучени над 600 доброволци от различни възрастови групи. Те преминаха специализирани обучения за въвеждане на данни в подобрената и модернизирана национална информационната система за мониторинг на биоразнообразието (НСМБР). Изграждането на системата бе осъществено  по проект от програмата и освен възможност за анализ на състоянието на биоразнообразието към нея бе създаден модул за анализ на инвазивните чужди видове, мобилни приложения за достъп до системата от доброволци, както и модул за екосистемни услуги.\r\nМащабен проект за проучване на инвазивните чужди видове, включени в приоритетния списък за наблюдение на Европейски съюз бе изпълнен по приоритет 2. Създадена бе система за наблюдение и ранно откриване на навлезлите инвазивни чужди видове. Бе направен анализ на пътищата на тяхното навлизане. Разработени са карти на пътищата на разпространение и мерки за тяхното управление.  В резултат на дейностите беше установено навлизането на четири нови за България инвазивни видове. Очертани бяха действия, които да се предприемат за предотвратяване на тяхното разпространение.\r\nПрограма BG03 осигури възможност за създаване на Методологическа рамка за картиране на екосистемите в България и предоставяните от тях услуги. \r\nЕкосистемите включват живата и неживата природа, разпространена на определена територия, които имат различни характеристики и си взаимодействат помежду си в рамките на екосистемата. Екосистемните услуги, които хората ползват, са резултат от естествените процеси и функции, протичащи в екосистемите. На определена територия могат да съществуват едновременно няколко екосистеми, които взаимно се допълват – горска, храстова, тревна, водна и др. Картирането им показа тяхното разпространение в страната, състоянието им и потреблението на произтичащите от тях екосистемни услуги. Данните дават информация има ли увреждане на техните естествени функции и какви са нуждите от тяхното възстановяване.\r\nДеветте типа екосистеми определени в България– aгро, тревни , храсталачни и ерикоидни екосистеми, морски, екосистеми в площи с рядка и без растителност, сладководни екосистеми,  във влажни зони, горски и урбанизирани екосистеми, бяха картирани и оценени по приоритет 3 на програмата. Получените данни и карти на екосистемите и предоставяните от тях услуги ще бъдат включени в Националната система за мониторинг на биологичното разнообразие и ще са основа за формирането на политиките за устойчиво използване на природните ресурси в съответствие с изискванията на европейското законодателство.\r\nДруги 4 проекта  проучиха въздействието на изменението на климата върху горските екосистеми, опазването на генетичните ресурси, пилотно тестване на създадена нормативна уредба за екосистемните ползи в горския сектор и местни стратегии. \r\nВсички дейности и резултати постигнати по програмата бяха представени подробно на проведеното през октомври 2016 г. събитие с голямо международно участие „Слушаме природата, даваме решения“. През октомври 2017 г. предстои финална конференция по програмата.", "date": "2017.07.27", "title": "МОСВ успешно приключи програмата за биологичното разнообразие и екосистеми – по нея бяха финансирани 26 проекта"}
{"url": "http://www.focus-news.net/news/2017/07/27/2419914/the-sarajevo-times-broyat-na-turistite-v-saraevskiya-kanton-e-narasnal-s-15-za-parvite-shest-mesetsa.html", "text": "Броят на туристите, посетили Сараевския кантон през първите шест месеца на годината, е нараснал с 15 %, в сравнение с данните са същия период на 2016 г., съобщава столичният вестник The Sarajevo Times. \r\nДиректорът на Туристическия борд на кантона Нермин Музур счита за много добри резултатите, тъй като „настоящата тенденция на растеж на туристите в света е шест процента, което означава, че нашият растеж е 2,5 пъти по-голям\".\r\nЩо се отнася до посетителите,  сред държавите в региона най-много гости идват от Хърватия. Извън Балканите най-многобройни са туристите от Турция. Регистриран е и ръст на посетители от Саудитска Арабия и Китай.  Тереза Герова", "date": "2017.07.27", "title": "The Sarajevo Times: Броят на туристите в Сараевския кантон е нараснал с 15 % за първите шест месеца"}
{"url": "http://www.focus-news.net/news/2017/07/27/2419915/predsedatelyat-na-pg-na-gerb-tsvetan-tsvetanov-shte-bade-gost-na-kongresa-na-evropeyskite-studenti-demokrati-vav-varna.html", "text": "Председателят на Парламентарната група на ГЕРБ и зам.-председател на партията Цветан Цветанов ще поздрави участниците в конгреса на Европейските студенти демократи, който се провежда във Варна. Това съобщиха от пресцентъра на ПП ГЕРБ – Варна. 5-дневният форум събра над 100 представители на организацията от близо 30 държави, сред които и четирима членове на МГЕРБ. Цветан Цветанов е сред официалните гости на конгреса и ще вземе участие в дискусионните панели днес, от 17.00 часа. За събитието, което се провежда в Гранд Хотел Варна, пристигат и българските евродепутати от ГЕРБ/ЕНП Андрей Ковачев и Андрей Новаков и председателят на МГЕРБ Георг Георгиев.", "date": "2017.07.27", "title": "Председателят на ПГ на ГЕРБ Цветан Цветанов ще бъде гост на конгреса на Европейските студенти демократи във Варна"}
{"url": "http://www.focus-news.net/news/2017/07/27/2419908/zdf-v-erusalim-sa-demontirani-i-poslednite-tehnicheski-sredstva-za-kontrol.html", "text": "В четвъртък сутрин израелските сили за сигурност демонтираха и последните технически средства за контрол от Храмовия хълм, предава германският телевизионен канал ZDF. \r\nВсички метални бариери, камери и детектори за метал вече са премахнати, потвърдиха медиите. Палестинците отбелязаха момента с празненства по улиците.  Тереза Герова", "date": "2017.07.27", "title": "ZDF: В Ерусалим са демонтирани и последните технически средства за контрол"}
{"url": "http://www.focus-news.net/news/2017/07/27/2419923/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Броят на туристите, посетили Сараевския кантон през първите шест месеца на годината, е нараснал с 15 %, в сравнение с данните са същия период на 2016 г., съобщава столичният вестник The Sarajevo Times. \r\nДиректорът на Туристическия борд на кантона Нермин Музур счита за много добри резултатите, тъй като „настоящата тенденция на растеж на туристите в света е шест процента, което означава, че нашият растеж е 2,5 пъти по-голям\".\r\nЩо се отнася до посетителите,  сред държавите в региона най-много гости идват от Хърватия. Извън Балканите най-многобройни са туристите от Турция. Регистриран е и ръст на посетители от Саудитска Арабия и Китай.\r\n*** Изключително силна градушка е ударила източната част на полуостров Истрия в Хърватия в следобедните часове на сряда, съобщава македонското електронно издание МКД. Най-тежка е била ситуацията край населеното място Пломин, където обстановката е наподобявала зимна – температурата е паднала до 13 градуса по Целзий, а вятърът е бил изключително силен. Местни медии съобщават, че в резултат на стихията са били затворени пътища в района, а за разчистването им са задействани снегорини. \r\nСилна градушка е ударила и вътрешността на страната, предизвиквайки сериозни материални щети – предимно по автомобили.\r\nГрадушка застигна и италианския град Гротомаре.\r\n*** Гръцкият остров Самос получи диплома от Съвета на Европа, съобщава електронното издание Ekathimerini.  Освен престижа, свързан с тази международна награда за защитени територии, тя ще допринесе за подобряване на имиджа на популярния за почивка егейски остров.\r\nТова означава повече европейски туристи и повече възможности за включване в европейските програми, обясни кметът на Самос Михалис Ангелопулос, допълвайки, че тъкмо е основната причина, поради която островната община е решила да кандидатства за наградата в началото на годината. \r\n„Самос е остров на границата на Европа. Съветът на Европа представлява 47 държави със стотици хиляди общини, провинции и общности. С това отличие Самос е поставен на картата на Европа. Това е начин да покажем какво ни прави уникално и желано място, без да се налага да прибягваме до непоносим регионализъм\", добави Ангелопулос.\r\n*** Бившият държавен глава на Сърбия Томислав Николич се отказа от участие в диалога за нормализирането на отношенията с Косово, съобщава вестник Danas. \r\nНа въпрос какво е мнението на Николич за предложението за започване на вътрешен диалог за Косово, както и дали и как бившият президент ще участва в разговорите с някогашната южна сръбска провинция, инициирани от настоящи държавен глава Александър Вучич, от Националния съвет за Русия и Китай уточниха, че няма да участват в политиката. \r\nБившият президент бе доста активен по отношение на този въпрос. Веднага след встъпването си в длъжност, държавният глава създаде т.нар. платформа за Косово, която след това бе одобрена от правителството на Сърбия, с намерение това да се случи и в парламента. Тя обаче така и не влезе в сила, въпреки очакванията на Николич.\r\nПлатформа от 2013 г., договорена от правителството и президента на Сърбия, според оценките на международни представители, представлява връщане на Сърбия към позицията на Слободан Милошевич, чието изпълнение не би било в състояние да помогне за нормализирането на отношенията между Косово и Сърбия.\r\n*** Мюсюлманският свят губи интелигентни студенти, които избират да работят на Запад, като част от процеса на изтичане на мозъци, заяви турският президент Реджеп Таийп Ердоган и призова да се намерят начини да се предотврати този процес, пише Hurryiet.\r\n„Трябва да отправим послания, които да предотвратят изтичането на мозъци, тъй като това превръща нашата наука в пустиня“, заяви Ердоган на среща обсъждаща развитието на висшето образование в мюсюлманския свят, проведено в Анкара.\r\nТурският президент е притеснен, че сред 500-те най-добри университета в света има съвсем малко от света на исляма. Освен това той посочи, че най-умните студенти се местят в западни страни:\r\n„Отгоре на всичко ние изплащаме огромни суми на страните от Запада за да се случва това. Ние очакваме, че след като завършат своите изследвания, студентите ще се завърнат в своите страни, сред своите сънародници. Това обаче не се случва в повечето от случаите и студентите остават там, където са получили образованието си.“\r\n„Тази ситуация е повлияна от това, че младежите не искат да изоставят жизнения стандарт, на който вече са свикнали. Вярвам, че ние, като ръководители на страните си, трябва да помислим сериозно върху причините, които карат нашите младежи да се дистанцират“, добави Ердоган.\r\n***", "date": "2017.07.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/27/2419920/targovishte-400-bali-furazh-i-tri-kravi-sa-izgoreli-pri-pozhar-v-selo-zelena-morava-predizvikan-ot-malniya.html", "text": "400 бали фураж и три крави са изгорели при пожар в село Зелена Морава, предизвикан от мълния, съобщиха от Областната дирекция на МВР – Търговище. Вчера служители на РС „ПБЗН” – Омуртаг са реагирали на получен в 20.33 часа сигнал за възникнал пожар в стопанска постройка в с. Зелена Морава, Община Омуртаг, вследствие на паднала мълния. Унищожени са 200 кв м покривна конструкция, 400 бали фураж, опушени са 100 кв м стени и два прозореца. Загинали са и три крави. Няма пострадали хора. Пожарът е погасен от служители на РС „ПБЗН” – Омуртаг с два противопожарни автомобила.", "date": "2017.07.27", "title": "Търговище: 400 бали фураж и три крави са изгорели при пожар в село Зелена Морава, предизвикан от мълния"}
{"url": "http://www.focus-news.net/news/2017/07/27/2419912/otets-ventsislav-shiyakov-denyat-na-sv-panteleymon-se-priema-za-podhodyasht-za-patuvane-otkadeto-e-i-imeto-mu-panteley-patnik.html", "text": "Параклисът в двора на кюстендилската болница носи името на Свети Пантелеймон. Това каза пред Радио „Фокус” – Кюстендил отец Венцислав Шияков. Параклисът е построен през 2005 година, но едва през 2011 година той е осветен и приет като православен храм в пределите на Кюстендилска духовна околия. Освещаването е станало в деня на Свети Пантелеймон, който е покровител на лекарите и акушерките, а построяването и изографисването на божия храм е благодарение на дарители. На 27 юли Православната църква прославя Свети Великомъченик Пантелеймон и Свети Седмочисленици. Денят се приема за подходящ за пътуване, откъдето е и името му Пантелей Пътник. Имен ден празнуват: Добрин, Пантелей, Добри и Добрина.\r\nВенцеслав ИЛЧЕВ", "date": "2017.07.27", "title": "Отец Венцислав Шияков: Денят на св. Пантелеймон се приема за подходящ за пътуване, откъдето е и името му Пантелей Пътник"}
{"url": "http://www.focus-news.net/news/2017/07/27/2419919/dobrich-sela-v-obshtina-dobrichka-sa-s-narusheno-vodopodavane-poradi-lipsa-na-el-zahranvane-v-pompena-stantsiya-obrochishte.html", "text": "Много села в Община Добричка са с нарушено водоподаване поради липса на ел.захранване в Помпена станция „Оброчище“, по информация на ВиК – Добрич, предаде кореспондент на Радио „Фокус” – Варна. Помпената станция е със спрян ток в часовете от 9.00 до 13.00. Водоподаване няма в селата Ломница, Ловчанци, Златия,. Полковник Иваново, Бенковски и Одринци. В Добрич без вода поради аварии са по ул. „ Роза“ 17, ЖК „Балик“, ул. „Шипка“ 2, ул. „Родопи“ и Хидрофор Рилски блокове. В район Балчик също поради аварии с нарушено водоподаване са по ул. „Златко Петков“ в морския град и в село Тригорци, в район Тервел – село Орляк, в район Генерал Тошево – селата Градини и Спасово и в район Шабла – Помпена станция „Горун“ и село Горун.\r\nЖулиета НИКОЛОВА", "date": "2017.07.27", "title": "Добрич: Села в Община Добричка са с нарушено водоподаване поради липса на ел. захранване в Помпена станция „Оброчище“"}
{"url": "http://www.focus-news.net/news/2017/07/27/2419917/stefan-zhivkov-kmet-na-selo-tsarev-brod-gradinite-v-seloto-sa-sasipani-sled-gradushkata.html", "text": "Градините в селото са съсипани след градушката. Това съобщи за Радио „Фокус“ - Шумен Стефан Живков, кмет на с. Царев брод. По думите му ледените късове по-големи от яйце напълно са унищожили насажденията. Според Живков поражения има по селскостопанската продукция - царевица и слънчоглед в нивите на арендаторите и земеделските производители. По думите му има значителни щети и по автомобили - счупени прозорци и фарове и огънати ламарини. По къщите има пробити и счупени покриви, особено с поликарбонови покрития, навеси и гаражи, счупени прозорци на къщи, нарушени цялост на мазилка и изолации след падналия снощи дъжд и град. Стефан Живков посочи, че ледените късове са убили и доста гълъби и гургулици. По думите на кмета селото е нависоко и няма сигнали за наводнения, има ток и вода. Екип на Общината е бил на оглед в селището. Стефан Живков посочи, че ще бъдат организирани площадки, на които ще се събират растителните отпадъци. „Ще има такава необходимост след 3 - 4 дни, когато стане възможно да се влезе по градините, унищожените растения и овощни плодове да се съберат и извозят, защото са наистина в огромни размери“, каза Стефан Живков.\r\nИвелина ИВАНОВА", "date": "2017.07.27", "title": "Стефан Живков, кмет на село Царев брод: Градините в селото са съсипани след градушката"}
{"url": "http://www.focus-news.net/news/2017/07/27/2419918/emsc-dve-novi-zemetreseniya-sa-registrirani-kray-ohrid-v-poslednite-chasove.html", "text": "Серията земетресения в Македония продължава – два нови труса са регистрирани в последните часове в района на Охрид, показва справка на официалната интернет страница на Европейския средиземноморски сеизмологичен център.\r\nПървият трус е от 2.16 часа (местно време) и е със сила от два магнитуда по скалата на Рихтер, с епицентър на осем километра североизточно от Охрид и три километра източно от село Косел, в близост до което е разположен и единственият активен вулкан на Балканите – Дувалото. Дълбочината е била един километър.\r\nЗеметресение от 2,5 по Рихтер е регистрирано и в 2.47 часа (местно време) с епицентър на осем километра североизточно от Охрид. Дълбочината му е била на два километра под земната кора.  Тереза Герова", "date": "2017.07.27", "title": "EMSC: Две нови земетресения са регистрирани край Охрид в последните часове"}
{"url": "http://www.focus-news.net/news/2017/07/27/2419924/chlen-na-vss-s-iztekal-mandat-mozhe-da-podade-molba-za-dlazhnost-ravna-po-stepen-v-sadebnata-yerarhiya.html", "text": "Народните представители приеха на второ четене промени в Закона за съдебната власт, според които при изтичане или предсрочно прекратяване на мандата му член на ВСС може да подаде молба в 14-дневен срок, за да бъде възстановен на длъжността съдия, прокурор или следовател, заемана преди избора, или на равна по степен длъжност в органите на съдебната власт, предаде репортер на Агенция „Фокус“. Както досега в едномесечен срок след възстановяването на длъжността членовете на ВСС с изтекъл или предсрочно прекратен мандат получават оценка за дейността си по методика, приета от пленума на ВСС. Оценката става част от атестацията като магистрат за периода преди встъпването му като член на Висшия съдебен съвет.\r\nБиляна ИВАНОВА", "date": "2017.07.27", "title": "Член на ВСС с изтекъл мандат може да подаде молба за длъжност равна по степен в съдебната йерархия"}
{"url": "http://www.focus-news.net/news/2017/07/27/2419928/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-28-yuli.html", "text": "„Софийска вода” временно ще прекъсне водоснабдяването в някои части на столицата 28 юли, съобщиха от дружеството. В петък във връзка с подмяна на спирателен кран на бул. „Христо Ботев“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Пиротска“ от ул. „Антим I“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиротска“ ъгъла с ул. „Антим I“.\r\nВ петък във връзка с подмяна на спирателен кран на бул. „Свети Наум“ кв. „Лозенец“ се налага спиране на водоподаването от 9:30  до 18:30 часа на клиентите на „Софийска вода”, живеещи в района на:  бул. „Св. Наум“ от бул. „Христо Смирненски“ до ул. „Вишнева“; ул. „Презвитер Козма“ от бул. „Св. Наум“ до ул. „Йоан Екзарх“; ул. „Йоан Екзарх“ от ул. „Презвитер Козма“ до ул. „Света гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Презвитер Козма“ №45.\r\nВ петък във връзка с подмяна на сградно водопроводно отклонение на ул. „Стара планина“ Център се налага спиране на водоподаването от 9:00  до 17:00 часа на клиентите на „Софийска вода”, живеещи в района на: ул. „Стара планина“ от ул. „Париж“ до бул. „Княз Александър Дондуков“; ул. „Париж“ от ул. „Стара планина“ до ул. „Росица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“№7.\r\nВ петък във връзка с подмяна на сградни водопроводни отклонения до бл. 508 жк. „Дружба“ 2, се налага спиране на водоподаването от 9:00  до 19:00 часа на клиентите на „Софийска вода”, живеещи в бл. 508 и бл. 509. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 508.\r\nВ петък във връзка с реконструкция на уличен водопровод на ул. „Бели брод“ кв. „Суходол“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Бели брод“, ул. „Траян Танев“, ул. „Прилеп“, ул. „Хармония“, ул. „Прохладен кът“, ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Траян Танев“ ъгъла с ул. „Прилеп“.\r\nВ петък във връзка с подмяна на сградно водопроводно отклонение на ул. „Димитър Петков“ жк. „Света троица“ се налага спиране на водоподаването от 9:00  до 16:00 часа на клиентите на „Софийска вода”, живеещи в района на: ул. „Враня“ от ул. „Зайчар“ до ул. „Димитър Петков“;  ул. „Димитър Петков“ от ул. „Враня“ до ул. „Пловдив“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Зайчар“.\r\nВ петък във връзка с подмяна на сградно водопроводно отклонение на ул. „Петров кръст“ вилна зона „Косанин дол“, се налага спиране на водоподаването от 10:00  до 14:00 часа на клиентите на „Софийска вода”, живеещи в района на: ул. „Петров кръст“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петров кръст“ №15.", "date": "2017.07.27", "title": "„Софийска вода” временно ще прекъсне водоснабдяването в някои части на столицата 28 юли"}
{"url": "http://www.focus-news.net/news/2017/07/27/2419925/krum-zarkov-bsp-zakonoproektat-za-sadebnata-vlast-be-nalozhen-silovo.html", "text": "Законопроектът за съдебната власт бе наложен силово. Това каза заместник-председатеят на  ПГ „БСП за България“ Крум Зарков по време на дебатите по Закона за съдебната власт на второ четене, предаде репортер на Агенция „Фокус“. По думите му  законопроектът за промени в съдебната власт е внесен в нарушение на най-елементарния срок, който може да позволи на депутатите да се запознаят с това какво ще гласуват. Според него по темата за съдебната власт е трябвало всички да работят заедно. „Темата е един от нашите приоритети, по която всички декларирахме в първите дни на Народното събрание, че ще работим, защото е нужна“, каза Зарков. „БСП не гласува „за“ нито един текст. Нека това да се знае“, заяви Зарков. \r\nДеница КИТАНОВА", "date": "2017.07.27", "title": "Крум Зарков, БСП: Законопроектът за съдебната власт бе наложен силово"}
{"url": "http://www.focus-news.net/news/2017/07/27/2419926/pazardzhik-obshtinskiyat-savet-vav-velingrad-reshava-kak-da-badat-razpredeleni-polucheni-ot-ministerstvo-na-finansite-sredstva-v-razmer-na-3-miliona-leva.html", "text": "Общинският съвет на Велинград провежда редовно заседание с дневен ред от 38 точки, съобщиха за Радио „Фокус” – Пазарджик от администрацията на Общинския съвет. Съветниците ще гласуват разпределението на 3 милиона лева, отпуснати на Общината от Министерството на финансите по силата на оздравителния финансов план за покриване на стари задължения. Ще бъдат определени защитените и средищните училища и детски градини за новата учебна година. Ще бъдат избрани независими одитори на общинските дружества „МБАЛ – Велинград” и „ВКТВ”. Общинските съветници ще дадат разрешение Общината да кандидатства за безвъзмездно финансиране с проект за рекултивация на общинското сметище, както и по Оперативна програма „Региони в растеж 2014-2020” с проектно предложение за ремонт и реконструкция на полудневната детска градина към Средно училище „Кирил и Методий” във Велинград.\r\nТеодора ДИМИТРОВА", "date": "2017.07.27", "title": "Пазарджик: Общинският съвет във Велинград решава как да бъдат разпределени получени от Министерство на финансите средства в размер на 3 милиона лева"}
{"url": "http://www.focus-news.net/news/2017/07/27/2419927/danail-kirilov-gerb-tarsi-se-sblasak-i-politicheski-debat-po-zakona-za-sadebnata-vlast.html", "text": "Търси се сблъсък и политически дебат по Закона за съдебната власт. Това каза депутатът от ГЕРБ Данаил Кирилов по време на дебатите по Закона за съдебната власт на второ четене в отговор на народния представител от \"БСП за България\" Крум Зарков, предаде репортер на Агенция „Фокус“.  „Искам да уведомя колеги, които вчера не присъстваха на Комисията по правни въпроси, очевидно, преценявайки, че този въпрос не е толкова важен – комисията по Правни въпроси вчера дебатира около 4 часа този доклад“, каза Кирилов. \r\nДеница КИТАНОВА", "date": "2017.07.27", "title": "Данаил Кирилов, ГЕРБ: Търси се сблъсък и политически дебат по Закона за съдебната власт"}
{"url": "http://www.focus-news.net/news/2017/07/27/2419922/adelina-stefanova-hram-vavedenie-bogorodichno-ot-gratski-ezik-v-prevod-panteleymon-oznachava-vsemilostiv.html", "text": "Българската православна църква почита свети Пантелеймон. Това каза за Радио ‘‘Фокус’’ – Пирин Аделина Стефанова, уредник в храм „Въведение Богородично“. „От гръцки език в превод Пантелеймон означава „всемилостив“. Великомъченик Пантелеймон бил роден от майка християнка и баща езичник. Когато учил медицина срещнал свещеник, който го приобщил към Христовата вяра. Щом синът започнал да върши изцерителни чудеса и бащата станал християнин. Но другите лечители завидели на популярността на Пантелей, наклеветили го пред властите, които го подложили на изтезания, но той не се отказал от вярата си в Христос и от лечителството. Бил посечен с меч през 303 година“, отбеляза тя. Аделина Стефанова уточни, че на този ден празнуват Пантелей, Пандо, Панчо, а също и Милчо, Милен, Милена и т.н. По думите ѝ в този ден църквата почита паметта на безвъзмездния лечител, милосърден изцерител на телесни и душевни недъзи. Тя уточни, че на този ден се отбелязва кончината на Климент Охридски, но тъй като още приживе църквата е определила честването на неговото име в деня на рождението му – 25 ноември, църквата решава да определи 27 юли за празник на светите седмочисленици – Кирил, Методий, Наум, Сава, Горазд, Ангеларий и Климент. За всеки един от седмочислениците в църковния календар има отделен ден, но в този ден те се празнуват заедно под името Седмочисленици. Църквата традиционно не включва към тях Константин Преславски, защото не е канонизиран, въпреки че е считан за пряк ученик на Методий. Руската православна църква чества братята Кирил и Методий отделно, а учениците им се признават за равноапостоли. Българската православна църква е определила 27 юли – Деня на успението на св. Климент Охридски, и за Ден на светите Седмочисленици.\r\nСпоред Стефанова 3 църкви и 1 манастир в областта празнуват храмов празник днес. По думите ѝ едната църква е „Свети Пантелеймон“ в благоевградското село Покровник, а втора е църквата в село Сухострел, община Симитли. Тя допълни, че в село Обидим, недалеч от Добринище, също е изграден храм, в чест на светеца. Стефанова посочи, че втори храмов празник има и светата обител „Св. Богородица – Живоприемни източник“, над Гоце Делчев, Неврокопска епархия, посветен на Свети Пантелеймон. Манастирът е женски и през последните години в следствие на неуморните усилия на игуменката претърпява сериозно развитие.\r\nНатали СТЕФАНОВА", "date": "2017.07.27", "title": "Аделина Стефанова, храм „Въведение Богородично“: От гръцки език в превод Пантелеймон означава „всемилостив“"}
{"url": "http://www.focus-news.net/news/2017/07/27/2419930/dobrich-v-grada-shte-se-provede-uchenie-za-izpalnenie-na-obshtinskiya-plan-za-zashtita-pri-bedstviya.html", "text": "В изпълнение заповед № 561/25.05.2017 година на кмета на Община град Добрич и утвърден план за основни мероприятия по подготовката на органите за управление и населението за 2017 година на 28 юли от 13.25 часа в сградата на Община град Добрич и района около нея ще се проведе Общинско учение. Това съобщиха от пресцентъра на Общината. Темата е: „Дейност на общинския щаб за изпълнение на общинския план за защита при бедствия и за взаимодействие с щабовете по чл.62а, ал2, чл.63, ал.2, чл.64, ал.1, т.10 от Закона за защита при бедствия, общинската администрация и структурни звена на основните съставни части на Единната спасителна система по провеждане на мероприятия по защитата при терористичен акт”.\r\nВ учението ще вземат участие Общинска администрация, екипи на І-во Районно управление на МВР, Районна служба „Пожарна безопасност и защита на населението“ град Добрич – МВР и медицински екип на Центъра за спешна медицинска помощ“", "date": "2017.07.27", "title": "Добрич: В града ще се проведе учение за изпълнение на Общинския план за защита при бедствия"}
{"url": "http://www.focus-news.net/news/2017/07/27/2419929/shumen-s-tarzhestvenata-sveta-liturgiya-manastirat-sv-vmchk-panteleymon-kray-veliki-preslav-shte-otbelezhi-hramoviya-si-praznik.html", "text": "Манастирът „Св. вмчк Пантелеймон“ край Велики Преслав отбелязва храмовия си празник. След тържествената света литургия, ще бъде отслужен водосвет, осветен и раздаден курбан. Това каза за Радио „Фокус“ - Шумен игуменът отец Константин. Манастирът е разположен в историческата местност Патлейна в Драгоевския предбалкан. Основан е през ІХ в. Смята се, че е бил важно книжовно средище по време на Първата българска държава. Преди повече от пет години е подета кампания за възстановяването му. По думите на отец Константин очаква се днес обителта да бъде посетена от над 700 души. Празникът на свети Пантелеймон се отбелязва на 27 юли. Той е живял в края на III и началото на IV в. Светецът е родом от гр. Никомидия – цветущ град в Мала Азия, разположен на брега на Мраморно море. Народът вярва, че свети Пантелеймон предпазва хората от болести и може да лекува болните. Според поверието светецът покровитлества летните бури, поройните дъждове и наводненията.\r\nИвелина ИВАНОВА", "date": "2017.07.27", "title": "Шумен: С тържествената света литургия манастирът „Св. вмчк Пантелеймон“ край Велики Преслав ще отбележи храмовия си празник"}
{"url": "http://www.focus-news.net/news/2017/07/27/2419931/focus-germanskata-politsiya-zadeystva-mashabna-operatsiya-za-osvobozhdavaneto-na-19-godishna-zhena-darzhana-nasila-ot-47-godishen-mazh.html", "text": "Полицията в германския град Бон задейства мащабна операция за освобождаването на 19-годишна жена, държана насила в каравана от 47-годишен мъж, съобщава изданието Focus.  \r\nПървоначално младата жена е потърсила помощ от роднини. Когато близките й са пристигнали на място, мъжът е отворил вратата с пистолет в ръка. В резултат около два часа сутринта (местно време) е подаден сигнал до полицията.\r\nСлед намесата на правоохранителните органи периметърът около мястото на събитието е бил отцепен. Полицията е изпратила психолог, който да преговаря с мъжа. \r\nКъм шест часа сутринта мъжът най-накрая е отворил вратата на караваната. Властите са го арестували незабавно, като при ареста са му нанесени леки наранявания. Пистолетът му е конфискуван. Младата жена е останала невредима.  Тереза Герова", "date": "2017.07.27", "title": "Focus: Германската полиция задейства машабна операция за освобождаването на 19-годишна жена, държана насила от 47-годишен мъж"}
{"url": "http://www.focus-news.net/news/2017/07/27/2419932/kyustendil-predotvratena-e-telefonna-izmama-za-6-000-leva-v-grada.html", "text": "Предотвратена е телефонна измама за 6 000 лева на възрастна жена, съобщиха от Областна дирекция на МВР – Кюстендил. Измамата е предотвратена със съдействието на гражданин на Кюстендил. Около 17.00 часа вчера е подаден сигнал в РУ - Кюстендил от 40-годишен местен жител. Той получил „поръчка“ по телефона да извърши дейност в полза на фирма за производство на дограма, която нямала представителство в града. Когато пристигнал на зададения му адрес, получил отново обаждане от „фирмата“, съобщили му, че собствениците отсъстват, а парите – 1 000 лв., са оставени в опаковка до контейнери за отпадъци, затиснати са с камък. След като взел пакета, 40-годишният мъж разбрал, че вече е в схемата на измамници, парите веднага предал в полицията. Последвало ново обаждане от „фирмата“, възложили му да се върне и да получи още 5 000 лв. от същия обект. Предприети са бързи действия, криминалистите установили контакт с възрастните хора, които са били обект на телефонната измама. 80-годишната жена, била въведена в заблуждение, че с предоставянето на парите помага на полицията за залавяне на измамници. Пакетът с 5 000 лева също е бил приготвен за оставяне на указано място. Парите, взети от 40-годишния мъж и предадени в полицията, са върнати на възрастното семейство.\r\nРУ - Кюстендил благодари за съобразителността и почтеността на кюстендилеца, с чиято помощ бе предотвратена измама за 6 000 лв.", "date": "2017.07.27", "title": "Кюстендил: Предотвратена е телефонна измама за 6 000 лева в града"}
{"url": "http://www.focus-news.net/news/2017/07/27/2419934/razgrad-dete-postrada-pri-igra-na-pokriva-na-kashta-v-selo-dyankovo.html", "text": "Дете пострада при игра на покрива на къща в село Дянково, съобщиха от Областната дирекция на МВР – Разград. Около 12.30 часа вчера 13-годишната с инициали Х.А. пада върху бетонна плоча поради невнимание по време на игра с нейна връстничка. Момичето е откарано в Разградската болница с фрактури на двете ръце и охлузни рани, без опасност за живота. \r\nПо случая е образувано досъдебно производство по чл.129, ал.1 от НК.", "date": "2017.07.27", "title": "Разград: Дете пострада при игра на покрива на къща в село Дянково"}
{"url": "http://www.focus-news.net/news/2017/07/27/2419937/kyustendil-s-defile-na-uchastnitsite-v-grada-shte-bade-otkrit-mezhdunarodniyat-folkloren-festival-srebarna-pafta.html", "text": "С дефиле на участниците ще бъде открит Международният фолклорен фестивал „Сребърна пафта”. Това съобщи за Радио „Фокус” – Кюстендил Валентин Кенов, организатор на фестивала и ръководител на фолклорен ансамбъл „Пауталия”. Тринадесетото издание на „Сребърна пафта” ще започне от 17.30 часа с дефиле по пешеходния булевард „България”. Концертната програма ще започне на площад „Велбъжд” от 18.15 часа. Фестивалът ще продължи три дни. Тази година в него участват изпълнители от България, Македония, Сърбия, Босна и Херцеговина, Бразилия и Чили. Програмата предвижда концертни изпълнения, среща с кмета на Община Кюстендил Петър Паунов, посещения на художествена галерия „Владимир Димитров – Майстора” и на Регионален исторически музей – Кюстендил.\r\nВенцеслав ИЛЧЕВ", "date": "2017.07.27", "title": "Кюстендил: С дефиле на участниците в града ще бъде открит Международният фолклорен фестивал „Сребърна пафта”"}
{"url": "http://www.focus-news.net/news/2017/07/27/2419933/dha-germaniya-se-izteglya-voenno-ot-indzhirlik-otkazva-se-i-ot-investitsiya-v-bazata-za-58-miliona-evro.html", "text": "Продължава изтеглянето на германския военен контингент от ВВС базата Инджирлик в югоизточната турска провинция Адана, предаде информационната агенция Догу хабер ажансъ (ДХА). Военното присъствие на Германия в базата е до 250 души персонал, 6 разузнавателни самолета „Торнадо”, един самолет-цистерна и един команден център със съвременно високо технологично оборудване. От началото на юли самолетите поетапно се пребазират в Йордания. Очаква се да започнат полети и бойно дежурство от там през  октомври.\r\nУспоредно с това Берлин се отказа и от инвестиция в размер общо на 58 милиона евро в базата в Инджирлик, след кризата в отношенията между Германия и Турция. От тях 26 милиона евро трябваше да бъдат изразходвани за изграждане на нова писта за самолетите „Торнадо”, а останалите -  за модерни хангари, посочва още ДХА.. Георги Димов", "date": "2017.07.27", "title": "ДХА: Германия се изтегля военно от Инджирлик; отказва се и от инвестиция в базата за 58 милиона евро"}
{"url": "http://www.focus-news.net/news/2017/07/27/2419936/plovdiv-tri-kvartala-i-dve-sela-na-teritoriyata-na-asenovgrad-sa-bez-voda-zaradi-avarii-i-remontni-deynosti.html", "text": "Три квартала и две села на територията на Асеновград са без вода заради аварии и ремонтни дейности. Това съобщи за Радио „Фокус“ – Пловдив дежурният диспечер във водоснабдителното дружество. Нарушено е водоподаването в кварталите „Христо Ботев“ и „Гонда вода“ заради аварии, както и в квартал „Баба Тонка“ заради ремонт от външна фирма-изпълнител. Жителите на селата Долнослав и Червен също остават без вода днес.\r\nНарушено е водоподаването и на територията на населените места Старосел и Болярци. Авариите трябва да бъдат отстранени до края на работния ден.\r\nДесетки домакинства на територията на град Пловдив също са без вода днес. Екипите на водоснабдителното дружество отстраняват аварии на улиците „Прослава“ в кв. „Прослав“, ул. „Родопи“, също и при блок № 35 в квартал „Тракия“. Нормалното водоподаване ще бъде възстановено до 16:00 часа днес.\r\nТони МИХАЙЛОВ", "date": "2017.07.27", "title": "Пловдив: Три квартала и две села на територията на Асеновград са без вода заради аварии и ремонтни дейности"}
{"url": "http://www.focus-news.net/news/2017/07/27/2419938/savet-po-partnyorstvo-kam-vss-shte-osashtestvyava-dialog-po-vaprosite-svarzani-s-profesionalnite-interesi-na-sadii-prokurori-i-sledovateli.html", "text": "Народните представители приеха на второ четене промени в Закона за съдебната власт, според които към ВСС се създава Съвет за партньорство, който се състои от трима членове,  предаде репортер на Агенция „Фокус“. Организацията и дейността ще е определя с наредба на пленума на ВСС. Съветът ще осъществява диалог по всички въпроси, свързани с професионалните интереси на съдиите, прокурорите и следователите.\r\nБиляна ИВАНОВА", "date": "2017.07.27", "title": "Съвет по партньорство към ВСС ще осъществява диалог по въпросите, свързани с професионалните интереси на съдии, прокурори и следователи"}
{"url": "http://www.focus-news.net/news/2017/07/27/2419942/das-rheinische-post-myusyulmanska-grupa-zashtitava-bratyata-i-sestrite-ot-narastvashtata-omraza-sreshtu-islyama-v-germaniya.html", "text": "В германския град Мьохенгладбах се появи мюсюлманска група с изцяло рокерска визия. Нейната ясно декларирана цел е да „защитава братята и сестрите от нарастващата омраза срещу исляма“, пише регионалният вестник Das Rheinische Post.\r\nМакар и нова, групата, която носи името „Германски мюсюлмани М‘Гладбах“, вече е под наблюдение от Федералната служба за защита на Конституциата. Според органа сред редиците й има салафисти. \r\nЕдин от членовете на групата е вече е бил задържан заради подозрително поведение. Това се е случило при провеждането на състезанието за Обиколката на Франция по-рано този месец, част от което се проведе на територията на Германия.  Тереза Герова", "date": "2017.07.27", "title": "Das Rheinische Post: Мюсюлманска група защитава „братята и сестрите от нарастващата омраза срещу исляма“ в Германия"}
{"url": "http://www.focus-news.net/news/2017/07/27/2419944/pg-na-bsp-za-balgariya-shte-napravi-otchet-na-izminaliya-parlamentaren-sezon.html", "text": "ПГ на „БСП за България“ ще направи отчет на изминалия парламентарен сезон, предаде репортер на Агенция „Фокус“. Отчетът на парламентарната група ще бъде направен в зала „Изток“ на Народното събрание. \r\nДеница КИТАНОВА", "date": "2017.07.27", "title": "ПГ на „БСП за България“ ще направи отчет на изминалия парламентарен сезон"}
{"url": "http://www.focus-news.net/news/2017/07/27/2419941/dobrich-obshtinata-ima-nov-obsht-ustroystven-plan.html", "text": "Общината има нов Общ устройствен план (ОУП), който вече е одобрен от Общинския съвет на неговото редовно заседание, предаде кореспондент на Радио „Фокус” – Варна. Одобреният ОУП е подготвен от Националния център за териториално развитие. Там е бил изготвен и старият план на Добрич. Проектът се подготвя от края на 2014 г., на два етапа, между които е проведено публично и експертно обсъждане. Прогнозираният хоризонт на действие на новия ОУП е между 15 и 20 години. За сравнение досегашният ОУП е бил в сила от близо 25 години. \r\nРъководител на екипа, изготвил новия план на добруджанския град, е арх. Иван Димчев. В новия ОУП са описани нови терени в Добрич и е предвидено тяхното развитие. Планът е съобразен с нормативната уредба у нас. Добавен е придобитият от Общината наскоро терен на бившето военно летище. Там е планирано изграждане на интермодален терминал, който би могъл да се възползва от вече съществуващи транспортни връзки в региона – близост до летище - Варна, пристанище - Силистра, жп линия и трасето за границата с Румъния. Добавени са в ОУП и три нови селищни образувания в местността „Лозята“. Там ще бъде направена улична регулация. Предвидено е удвояване на пътя Добрич-Варна, като е направена нова връзка за подстъпа от този път към околовръстното шосе на север. Планирано е цялостно удвояване на околовръстното шосе на Добрич. Добавен е и вътрешен ринг, който да свързва промишлени зони „Запад“ и „Север“, с изход на бул. „3 март“. Предложени са допълнителни кръгови кръстовища – едното е на пресечката на ул. „Калиакра“ и бул. „Добруджа“. За преодоляване на проблемите с паркирането се препоръчва въвеждане на еднопосочни улици и строителство на сгради с подземни паркинги. \r\nПо проблема с липсата на места в гробищния парк на Добрич решението е развитие на терени в западна посока, като то вече е дадено за съгласуване в РИОСВ – Варна. \r\nЖулиета НИКОЛОВА", "date": "2017.07.27", "title": "Добрич: Общината има нов Общ устройствен план"}
{"url": "http://www.focus-news.net/news/2017/07/27/2419939/makedoniya-glavni-obvinyaemi-v-aferata-s-podslushvaneto-izbyagaha-predi-da-gi-zadarzhi-politsiyata-obzor.html", "text": "Бившият началник на 5-то управление в Агенцията за разузнаване и сигурност Горан Груевски и неговият служител Никола Бошковски, обвинени за незаконно подслушване и унищожаването на специална апаратура и записи по разследванията \"Твърдина\" и \"Таргет\", не са открити от полицията, която е била изпратена да ги задържи, предават македонските медии.\r\nИскането на Специализираната прокуратура за постоянно задържане на Груевски и Бошковски беше потвърдено от Апелативния съд на 17 юли 2017 г. и от Върховния съд на 25 юли 2017 г.\r\nСпоред македонското законодателство обжалването на присъдата не спира нейното изпълнение и полицията е получила разпореждане да задържи ключовите обвиняеми за да не се укрият.\r\nКъсно снощи Груевски и Бошковски не са открити на посочените адреси.\r\nБившият началник на 5-то управление Горан Груевски беше обвинен в масово незаконно подслушване и в унищожаването на специализирана апаратура и на записи, заедно с бившия министър на вътрешните работи Гордана Янкуловска. След избухването на скандала с подслушването, за да се избегне търсенето на аналогия с фамилията на бившия премиер Никола Груевски, медиите на ВМРО-ДПМНЕ започнаха да изписват името на бившия началник на подслушването като Горан Груйовски. На 1 май 2014 г. Горан Груевски е защитил докторантура на \"Злоупотреба с особени мерки\".\r\nПо повод неуспешния опит за задържане електронното издание \"Плюс Инфо\" съобщава, че \"Груйовски и Бошковски избягаха?\", като МВР засега не потвърждава информацията.\r\nСпоред \"Либертас\" двамата са избягали и \"алфите не са открили обвиняемите, за да ги отведат в следствения арест в \"Шутка\".\r\nМакедонският \"Фокус\" пише, че полицията е влязла в дома на Груйовски, но не го е открила.\"МКД\" допълва информацията, че полицията продължава да издирва главните обвиняеми по делото с подслушването.\"Дойче веле\" предава, че Груйовски и Бошковски са в неизвестност, а телефоните са ги \"забравили\" у дома.\"Сакам да кажам\" смята, че вината за проваленото задържане носят съдиите, които са дали достатъчно време на бившите служители на службите да избягат. Тереза Герова", "date": "2017.07.27", "title": "Македония: Главни обвиняеми в аферата с подслушването избягаха преди да ги задържи полицията (ОБЗОР)"}
{"url": "http://www.focus-news.net/news/2017/07/27/2419940/sadii-prokurori-i-sledovateli-shte-mogat-da-poluchavat-vaznagrazhdeniya-za-nauchna-ili-prepodavatelska-deynost-dokato-zaemat-dlazhnostta-si.html", "text": "Народните представители приеха на второ четене промени в Закона за съдебната власт, според които съдии, прокурори и следователи, докато заемат длъжността си, могат да получават възнаграждения за научна и преподавателска дейност, предаде репортер на Агенция „Фокус“. Те могат да получават възнаграждения и за упражняване на авторски права, участие в международни програми и проекти, както и за възложени от НС или ВСС проекти. Както досега съдиите, прокурорите и следователите могат свободно да образуват и да членуват в организации, които защитават професионалните им интереси. Тези организации не могат членуват във федерации и конфедерации на синдикални организации на работници и служители.\r\nБиляна ИВАНОВА", "date": "2017.07.27", "title": "Съдии, прокурори и следователи ще могат да получават възнаграждения за научна или преподавателска дейност, докато заемат длъжността си"}
{"url": "http://www.focus-news.net/news/2017/07/27/2419935/varna-izlozhba-kolko-sa-chudni-delata-ti-gospodi-shte-bade-otkrita-v-duhovno-prosvetniya-tsentar-pri-hram-sv-arhangel-mihail-v-grada.html", "text": "С празнична света Литургия, отслужена от Негово Високопреосвещенство митрополит Йоан в храм „Св. Архангел Михаил, ще започнат тържествата на улица „27 юли” във Варна. Това съобщиха за Радио „Фокус“ – Варна от Духовно-просветен център „Св. Архангел Михаил“. Датата 27 юли за Варна е по-специален празничен ден. Не само защото почитаме паметта и духовния подвиг на светите Седмочисленици и успението на единия от тях – св. Климент Охридски, или защото църквата чества св. великомъченик и лечител Пантелеймон. Освен всички тези празници на духа, всяка година на тази дата варненци и гости на града се събират в двора на храма „Свети Архангел Михаил”, където се е помещавало и първото българско училище, за да изразят своята благодарност и почит към освободителите и падналите за свободата на България. Защото на 27 юли е била освободена Варна – след решението на Берлинския конгрес тя да остане част от територията на Княжество България.\r\nИ тази година пред паметника, посветен на това събитие, ще бъде отслужен благодарствен молебен и с военен ритуал ще бъдат поднесени цветя от името на градската управа и консулските мисии във Варна в чест на 139-годишнина от Освобождението на града.\r\nЗа пети път част от празника в този ден ще бъде финалната изложба и награждаването на участниците в детския пленер „Колко са чудни делата Ти, Господи” – в голямата зала на Духовно-просветния център при храма „Св. Архангел Михаил”. Младите художници и техните ръководители ще бъдат поздравени лично от дядо Йоан, а изложбата ще остане в залата до средата на август. Откриването на изложбата е предвидено за 11.30 часа.\r\nМарияна ВАЛЕНТИНОВА", "date": "2017.07.27", "title": "Варна: Изложба „Колко са чудни делата Ти, Господи!” ще бъде открита в Духовно-просветния център при храм „Св. Архангел Михаил” в града"}
{"url": "http://www.focus-news.net/news/2017/07/27/2419945/dha-prodalzhava-protestat-i-okupatsiyata-na-opozitsiyata-v-turskiya-medzhlis.html", "text": "Депутатите от основната опозиционна Народнорепубликанска партия (НРП) продължават започналия в 01.00 часа протест и отказват да напуснат пленарната зала на турския Меджлис, предаде информационната агенция Догу хабер ажансъ (ДХА). Скандалът избухна по време на обсъждане на чл. 14 от Правилника за дейността на Меджлиса, когато заседанието изненадващо бе прекратено. Опозиционните депутати съставиха свой списък на желаещи да се изкажат по темата и чрез жребий определиха тяхната последователност. Същевременно двама народни представители отвориха вратите на ложата за медиите и въпреки съпротивата на администрацията пуснаха журналисти в залата, оборудвана със звукова апаратура. Зам.-председателят на парламентарната група на НРП Йозгюр Йозел заяви, че има още 15-16 депутати, които очакват да се изкажат. В залата непрекъснато се скандира лозунгът на опозицията „Права, закони и справедливост”. „Продължаваме съпротивата независимо от целия натиск и цензура”, посочва още Йозгюр Йозел, цитиран от ДХА. Георги Димов", "date": "2017.07.27", "title": "ДХА: Продължава протестът и окупацията на опозицията в турския Меджлис"}
{"url": "http://www.focus-news.net/news/2017/07/27/2419947/haskovo-29-ploshtadki-za-borba-s-gradushkite-se-izgrazhdat-v-regiona.html", "text": "На територията на цялата страна се подготвят нови противоградни системи в 17 области. Хасковска област е включена в системата за борба с градушките и съвсем скоро земеделската реколта ще бъде ефективно защитена от природните капризи, заяви областният управител на Хасково Станислав Дечев, съобщиха от пресцентъра на Областната администрация. По настояване на бившия земеделски министър Десислава Танева и доскорошния директор на ОД Безопасност на храните и настоящ депутат от ГЕРБ д-р Георги Станков стана възможно изграждането на чаканата от десетилетия противоградна защита в региона. „Хасковска област е земеделски регион, затова беше изключително важно тук да се изгради системата. Удовлетворен съм, че успях да изпълня този мой ангажимент”, заяви депутатът д-р Георги Станков. По настояване на областния управител на Хасково Станислав Дечев вече е осигурено и място за позициониране на Центъра за противоградна система в Хасковски регион. Той ще се намира в сградата на Агенцията по безопасност на храните в Хасково. От там ще се управлява работата на 29-те площадки в област Хасково. Вече са уточнени местата им в отделните общини. В Димитровград местата за изстрелване на градобитните ракети са Светлина, Ябълково, Добрич и Злато поле. В община Любимец площадките са в Георги Добрево и Лозен, в свиленградско площадките са позиционирани в Левка и в Свиленград, а в симеоновградска община са в  Троян, Дряново и Симеоновград. В Стамболово има една площадка в общинския център, а в Харманли са 9. Те са разположени в Овчарово, Браница, Българин, Славяново, Иваново, Черна могила, Изворово, Бисер и Доситеево. В община Хасково площадките са позиционирани в Гарваново, Узунджово, Нова Надежда, Брягово, Стамболийски, Войводово, Книжовник и Криво поле. Всички терени са проучени и одобрени от експертите от Изпълнителната агенция за борба с градушките.\r\nПредстои  кметовете и общинските съвети по места е да дадат съгласие за терените за  площадките. Имотите ще бъдат предадени за управление на Изпълнителната агенция за борба с градушките.", "date": "2017.07.27", "title": "Хасково: 29 площадки за борба с градушките се изграждат в региона"}
{"url": "http://www.focus-news.net/news/2017/07/27/2419943/pazardzhik-praznichna-liturgiya-se-otsluzhva-v-hramove-v-grada-po-povod-denya-na-sveti-panteleymon-i-svetite-sedmochislenitsi.html", "text": "Празнична света литургия се отслужва в православните храмове в Пазарджик по повод Деня на свети Пантелеймон и светите Седмочисленици, предаде репортер на Радио „Фокус“ – Пазарджик. Най-много миряни има в трите най-големи храма в Пазарджик „Света Богородица“, „Свети Георги“ и „Света Петка“. Много характерно за народния култ към св. Панталей е представата за него, като за по-малък брат на св. Илия и покровител на летните бури, стихии, пороища и наводнения. Вярва се, че на този ден прелетните птички се събират на ята и се приготвят за дълъг път до топлите страни. Днешният ден е и професионален празник на лечителите и фармацевтите. Именници днес са Панталей, Пантелей, Панти, Дoбрa, Дoбрин, Дoбринa. Днес църквата отдава почит и на Светите Седмочисленици – Светите братя Кирил и Методий и техните пет най-извести ученици – Климент, Наум, Горазд, Сава и Ангеларий. За дата на общия празник е избран денят на успението на най-изявения ученик на солунските братя – Климент Охридски 27 юли 916 г. Празнуват, носещите имената на светците седмочисленици.\r\nАлбена ЖИЛЕКОВА", "date": "2017.07.27", "title": "Пазарджик: Празнична литургия се отслужва в храмове в града по повод деня на свети Пантелеймон и светите Седмочисленици"}
{"url": "http://www.focus-news.net/news/2017/07/27/2419948/sofiya-zapochvat-vazstanovitelni-deynosti-pred-hrama-sveta-sofiya.html", "text": "След отстраняване на авария на топлопровод в района на площада пред храма „Света София“ ще се извършат възстановителни дейности на площада. Това съобщиха от пресцентъра на Столична община. По време на строителните работи ще се укрепи основата върху компрометирания участък над авариралия  топлопровод, ще се положи нова настилка върху целия площад, както и ще бъде извършен ремонт на стълбите пред храма. С цел да не се ограничава достъпът до храма, ремонтните дейности ще бъдат извършени на два етапа, като във всеки един момент ще има достъп до един от входовете на базиликата. Ремонтът ще се извършва от екипи на „Топлофикация“ АД и се очаква да приключи до средата на септември.", "date": "2017.07.27", "title": "София: Започват възстановителни дейности пред храма „Света София“"}
{"url": "http://www.focus-news.net/news/2017/07/27/2419950/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След смъртта на двама войници от Бундесвера при катастрофа на хеликоптер „Тайгър“ в Мали, на преден план излиза въпросът за причините, довели до трагедията, пише националният ежедневник Die Frankfurter Allgemeine Zeitung. Експертен тим на германската армия е изпратен в Гао, за да направи оценка на произшествието и да извлече данни от черната кутия на машината, поясни вицеадмирал Йоахим Рюле. \r\nВсички рутинни полети на хеликоптерите „Тайгър“ са отменени до второ нареждане. Към момента няма сведения, които да предполагат външна намеса в произшествието. Според мироопазващата мисия на ООН първоначалните констатации сочат наличието на механична повреда като причина за катастрофата.\r\n*** Полицията в германския град Бон задейства мащабна операция за освобождаването на 19-годишна жена, държана насила в каравана от 47-годишен мъж, съобщава изданието Focus.  \r\nПървоначално младата жена е потърсила помощ от роднини. Когато близките й са пристигнали на място, мъжът е отворил вратата с пистолет в ръка. В резултат около два часа сутринта (местно време) е подаден сигнал до полицията.\r\nСлед намесата на правоохранителните органи периметърът около мястото на събитието е бил отцепен. Полицията е изпратила психолог, който да преговаря с мъжа. \r\nКъм шест часа сутринта мъжът най-накрая е отворил вратата на караваната. Властите са го арестували незабавно, като при ареста са му нанесени леки наранявания. Пистолетът му е конфискуван. Младата жена е останала невредима.\r\n*** Кандидатът на германските социалдемократи за канцлерския пост – Мартин Шулц, се отправя към Италия в четвъртък в опит да разреши дилемата дали на Рим да бъде оказана допълнителна помощ за справяне с бежанците, коментира изданието Der Spiegel. \r\nНай-напред Шулц ще проведе среща с министър-председателя Паоло Джентилони в Рим, след което ще се отправи към Сицилия, придружен от вътрешния министър Марко Минити. В град Катания германският политик ще посети център за настаняване на бежанци.\r\nАнализаторите в Берлин ще следят с интерес визитата на Шулц – остава отворен въпросът дали в условията на предизборна надпревара лидерът на ГСДП ще формулира малко по-остро позицията си за бежанската криза и действията на канцлера Ангела Меркел.\r\n*** В германския град Мьохенгладбах се появи мюсюлманска група с изцяло рокерска визия. Нейната ясно декларирана цел е да „защитава братята и сестрите от нарастващата омраза срещу исляма“, пише регионалният вестник Das Rheinische Post.\r\nМакар и нова, групата, която носи името „Германски мюсюлмани М‘Гладбах“, вече е под наблюдение от Федералната служба за защита на Конституциата. Според органа сред редиците й има салафисти. \r\nЕдин от членовете на групата е вече е бил задържан заради подозрително поведение. Това се е случило при провеждането на състезанието за Обиколката на Франция по-рано този месец, част от което се проведе на територията на Германия.\r\n***", "date": "2017.07.27", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/27/2419951/stara-zagora-obshtinata-organizira-pohod-do-vrah-momini-gardi-na-29-yuli.html", "text": "Поход до връх „Момини гърди“ ще се състои на 29 юли. Това съобщиха от пресцентъра на Община Стара Загора. Сборният пункт на групата е при Старозагорски минерални бани – чешмата пред банята в 9.30 часа. Продължителността на похода ще бъде 3 часа с маршрут връх „Момини гърди“ – база ГУСВ – езеро Старозагорски минерални бани. По желание на участниците след това може да бъде посетен и басейнът на хотел „Гроди“ или да бъде направен втори лъч на похода с продължителност 2 часа и маршрут: езеро Старозагорски минерални бани – местност „Богородична стъпка“ – връх „Голям Каяк“ – езеро Старозагорски минерални бани. Водач на групата ще е Ваня Петкова.\r\nПоходът е подходящ за всички възрасти. Необходимото облекло включва удобни спортни обувки и малка раничка с храна, вода, шапка и дъждобран. За тези, които ще ползват басейн – плажни принадлежности.\r\nОбщината осигурява автобуси за Старозагорските минерални бани през почивните дни – 6.30, 7.00 и 8.00 часа. А в обратната посока са в часовете: 15.00, 16.05, 16.20 и 17.00.\r\nПри дъждовно време походът няма да се състои.", "date": "2017.07.27", "title": "Стара Загора: Общината организира поход до връх „Момини гърди“ на 29 юли"}
{"url": "http://www.focus-news.net/news/2017/07/27/2419949/emsc-zemetreseniya-sas-sila-ot-25-e-registrirano-kray-ohrid.html", "text": "Серията земетресения в Македония продължават – нов трус със сила от 2,5 по скалата на Рихтер е регистриран в 9.37 часа (местно време) в района на Охрид, показва справка на официалната интернет страница на Европейския средиземноморски сеизмологичен център.\r\nЕпицентърът му е бил на шест километра североизточно от Охрид и на два километра южно от село Косел, в близост до което е разположен и единственият активен вулкан на Балканите – Дувалото. Дълбочината е била два километра.\r\nВ часовете след полунощ районът бе разлюлян от още две земетресения. Първият трус е от 2.16 часа (местно време) и е със сила от два магнитуда по скалата на Рихтер, с епицентър на осем километра североизточно от Охрид и три километра източно от село Косел. Дълбочината е била два километра.\r\nЗеметресение от 2,5 по Рихтер е регистрирано и в 2.47 часа (местно време) с епицентър на осем километра североизточно от Охрид. Дълбочината му е била на два километра под земната кора.  Тереза Герова", "date": "2017.07.27", "title": "EMSC: Земетресения със сила от 2,5 е регистрирано край Охрид"}
{"url": "http://www.focus-news.net/news/2017/07/27/2419954/demonstratsiya-na-sposobnosti-ot-tgrso-charley-ot-sastava-na-2-batalyon-spetsialni-sili-se-provede-na-suts-tsrancha.html", "text": "На 26.07.2017г. на СУЦ „Црънча” се проведе ВИП ден с демонстрация на способности пред поканените представители на висшето държавно, военни и общински ръководства, депутати от 44-то НС, представители на Българската православна църква, бивши командири на бригадата и други гости. Това съобщиха от 68 бригада Специални сили.\r\nПред министъра на отбраната господин Красимир Каракачанов и присъстващите гости бе изнесен брифинг от командира на бригада бригаден генерал Явор Матеев и подполковник Иван Райков командир на 2-ри батальон Специални сили. \r\nСлед брифинга пред присъстващите се представи демонстрация по неутрализиране на терористи в транспортни средства (автобус) и сгради, освобождаване на заложници, унищожаване на обекта, десантиране и различни типове парашутни скокове  и демонстративни стрелби. \r\nУчението се  провежда за първа сертификация на Тактическа Група за Специални Операции от състава на 68 бригада Специални сили и влиза в дежурство от 01.01.2018г..", "date": "2017.07.27", "title": "Демонстрация на способности от ТГрСО “CHARLEY“ от състава на 2 батальон Специални сили се проведе на СУЦ „Црънча”"}
{"url": "http://www.focus-news.net/news/2017/07/27/2419955/azeri-press-agency-dvama-dushi-sa-postradali-pri-eksploziya-v-zavod-v-azerbaydzhan.html", "text": "Двама души са пострадали при експлозия в завод за производство на птиче месо в района на азербайджанския град Лерик, предава  Azeri Press Agency, като се позовава на данни от медиците.\r\nНа мястото на инцидента са изпратени три линейки. \r\nКъм момента причините за инцидента остават неизвестни. Тереза Герова", "date": "2017.07.27", "title": "Azeri Press Agency: Двама души са пострадали при експлозия в завод в Азербайджан"}
{"url": "http://www.focus-news.net/news/2017/07/27/2419956/d-r-venka-stoyanova-gerb-targovishte-pravitelstvoto-otpusna-dopalnitelni-sredstva-za-obshtinite-antonovo-omurtag-i-opaka.html", "text": "Правителството одобри отпускането на допълнителни средства за общините в България в размер на 36 615 876 лева. Траншът към Антоново, Омуртаг и Опака в област Търговище е на стойност 1 370 200 лв. Това заяви народният представител от ГЕРБ – Търговище и областен координатор на партията д-р Венка Стоянова, съобщиха от пресцентъра на партията.  \r\nПо бюджета на Община Антоново за ремонт и рехабилитация на улици в населените места са отпуснати  440 000 лв.  В сметката на Община Омуртаг ще постъпят 440 200 лв., разпределени както следва: 142 000 лв. за обновяване и рехабилитация на детска площадка в ЦДГ „Радост“; 105 000 лв. за изграждане на подпорна стена на ул. „Търновска“ в гр. Омуртаг;  83 200 лв. за изграждане на детска площадка в село Долно Козарево; 110 000 лв. за рехабилитация и ремонт на улици в населени места на територията на община Омуртаг. За ремонт на асфалтова настилка на улици в гр. Опака са осигурени 490 000 лв.", "date": "2017.07.27", "title": "Д-р Венка Стоянова, ГЕРБ – Търговище: Правителството отпусна допълнителни средства за Общините Антоново, Омуртаг и Опака"}
{"url": "http://www.focus-news.net/news/2017/07/27/2419953/pleven-kmetat-na-selo-obnova-blagodari-na-narodniya-predstavitel-ot-gerb-plamen-tachev-za-sadeystvieto-pri-prolivnite-dazhdove-v-nachaloto-na-mesetsa.html", "text": "Своята признателност към народния представител от ГЕРБ - Плевен Пламен Тачев изказа кметът на село Обнова Детелин Николов. Той благодари на депутата за светкавичната намеса след отправена към него молба за съдействие при създалото се бедствено положение след проливните дъждове в началото на месеца. Това съобщиха от пресцентъра на ПП ГЕРБ.\r\nВследствие на обилния валеж от тинята се е запушила шахтата на местния язовир. Народният представител Пламен Тачев е осигурил екип водолази, които са почистили шахтата и са предотвратили аварията.", "date": "2017.07.27", "title": "Плевен: Кметът на село Обнова благодари на народния представител от ГЕРБ Пламен Тачев за съдействието при проливните дъждове в началото на месеца"}
{"url": "http://www.focus-news.net/news/2017/07/27/2419952/vidin-v-shest-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В шест населени места във Видинска област ще бъде нарушено водоподаването заради аварии, сочи справка на електронната страница на водоснабдителното дружество. Във Видин заради отстраняване авария на уличен водопровод Ф100 по ул. “Ив. Вазов“, до 14.00 часа, водоподаването ще бъде спряно за района около Автогарата. Авария на главен водопровод е причина да бъде спряна водата в във високата зона на град Кула до 14.00 часа. Отстраняване на авария на уличен водопровод в град Грамада ще остави живеещите на ул. “П. Берон“ без вода до 14.00 часа Във високата зона на село Буковец водоподаването ще бъде спряно до 13.00 часа, до тогава ще продължи отстраняването на авария на уличен водопровод. Без вода до 15.00 часа заради аварии на улични водопроводи ще бъдат населените места Бояново и Цар Петрово.\r\nАнна ЛОЗАНОВА", "date": "2017.07.27", "title": "Видин: В шест населени места в областта ще бъде нарушено водоподаването заради аварии"}
{"url": "http://www.focus-news.net/news/2017/07/27/2419957/pazardzhik-v-oblastta-se-otchita-vloshavane-na-obstanovkata-po-otnoshenie-broya-na-zaginalite-pri-patnotransportni-proizshestviya.html", "text": "Пътнотранспортната обстановка в първите шест месеца на годината в област Пазарджик е значително влошена по отношение броя на загиналите. Това каза на заседание на Областната комисия по безопасност на движението по пътищата началникът на сектор „Пътна полиция” към ОДМВР – Пазарджик главен инспектор Асен Гешев, предаде репортер на Радио „Фокус” – Пазарджик. Гешев уточни, че загиналите по пътищата в областта през този период са 19, което е с 11 повече от същия период на 2016 година. „От началото на януари до края на месец юни в Пазарджишко са регистрирани общо 414 пътнотранспортни произшествия, като от тях 110 са тежки и са ранени 139 участници в движението. Само в две катастрофи, едната от които на автомагистрала „Тракия” имаме загинали общо 15 души”, каза още Гешев. Той уточни, че общият брой на инцидентите през първите шест месеца на годината е два пъти по-малко от миналата година, но ранените са с 3 души повече.\r\nТеодора ДИМИТРОВА", "date": "2017.07.27", "title": "Пазарджик: В областта се отчита влошаване на обстановката по отношение броя на загиналите при пътнотранспортни произшествия"}
{"url": "http://www.focus-news.net/news/2017/07/27/2419946/burgas-sadat-otlozhi-deloto-sreshtu-datskiya-podanik-obvinen-v-mnozhestvo-bankovi-izmami-za-24-oktomvri.html", "text": "Окръжен съд – Бургас отложи делото на датския поданик Курт Р., привлечен като обвиняем за престъпления против паричната и кредитна система поради липса на преводач. Това съобщиха от пресцентъра на съда. \r\nСледващото заседание е насрочено за 24 октомври 2017 г. от 09.30 часа.", "date": "2017.07.27", "title": "Бургас: Съдът отложи делото срещу датския поданик, обвинен в множество банкови измами, за 24 октомври"}
{"url": "http://www.focus-news.net/news/2017/07/27/2419960/interfaks-prez-parvata-polovina-na-2017-g-v-rusiya-sa-predotvrateni-12-teroristichni-atentati.html", "text": "През първото полугодие на 2017 г. в Русия са регистрирани 13 терористични атентати, 12 от които са предотвратени на етап подготовка. Това съобщи първият заместник на Генералния прокурор на Руската федерация Александър Буксман, предава AFP.\r\nСъгласно данните, представени от него, през първите шест месеца на годината броят на престъпленията с терористичен характер е намалял с 14 %, докато случаите на подпомагане на терористични групировки и вербуването за присъединяването към такива са се увеличили с 60 %. Тереза Герова", "date": "2017.07.27", "title": "Интерфакс: През първата половина на 2017 г. в Русия са предотвратени 12 терористични атентати"}
{"url": "http://www.focus-news.net/news/2017/07/27/2419959/blagoevgrad-uchenitsi-ot-razlichni-kontinenti-pristigat-v-grada-za-uchastie-v-mezhdunarodna-lyatna-izsledovatelska-shkola.html", "text": "Над 50 души от България, Аржентина, Индия, Иран, Испания, Италия, Македония, Нова Зеландия и САЩ ще пристигнат в Благоевград, за да вземат участие XVII Международна лятна изследователска школа. Това съобщиха от пресцентъра на Община Благоевград. Инициативата ще бъде официално открита на 31 юли от 11:00 часа в зала „22 септември“. Международната лятна изследователска школа се организира от Ученическия институт по математика и информатика, а Благоевград е домакин на инициативата за трета поредна година. Лятна изследователска школа ще продължи до 19 август.\r\n Лятната изследователска школа е насочена към талантливи ученици с изявен интерес в областта на математиката, информатиката и информационните технологии. Участниците работят по индивидуална научно-изследователска тема от предизвикателни, но интересни области като комбинаторика, теория на числата, компютърни науки, моделиране, софтуерно разработване, роботика и други, под ръководството на бивши възпитаници на УчИМИ, които в момента са студенти или докторанти във водещи университети по света, учени от Българската академия на науките и СУ „Св. Климент Охридски“.", "date": "2017.07.27", "title": "Благоевград: Ученици от различни континенти пристигат в града за участие в Международна лятна изследователска школа"}
{"url": "http://www.focus-news.net/news/2017/07/27/2419963/nsi-s-95-poveche-balgarski-turisti-sa-posetili-chuzhbina-prez-yuni-v-sravneniya-sas-sashtiya-period-na-2016-g.html", "text": "Пътуванията на български граждани в чужбина през юни са 618.9 хил. или с 9.5% над регистрираните през юни 2016 година, съобщиха от Националния статистически институт (НСИ). Увеличение на пътуванията на български граждани в сравнение със същия месец на предходната година е отчетено към Италия - с 30.2%, Испания - с 19.4%, Австрия - с 15.3%, Чешката република - с 14.5%, Румъния - с 12.5%, Белгия - с 12.5%, Сърбия - с 10.2%, Франция - с 6.9%, Гърция - с 6.7%, бившата югославска република Македония - с 6.6%, Германия - с 6.6%, Турция - с 1.3%, и други. Същевременно намаляват пътуванията към Израел - със 7.1%, САЩ - с 4.1%, Полша - с 1.8%, и други.\r\nНай-голям относителен дял от общия брой пътувания на български граждани в чужбина през юни 2017 г. формират пътуванията с други цели (гостуване, обучение, посещение на културни и спортни мероприятия) - 45.5%, следвани от пътуванията с цел почивка и екскурзия - 30.6%, и пътуванията със служебна цел - 23.9%. В сравнение с юни 2016 г. e регистрирано увеличение при пътуванията по всички наблюдавани цели: с други цели - с 19.0%, с цел почивка и екскурзия - с 3.1%, и със служебна цел - с 2.1%. \r\nПрез юни 2017 г. с други цели са били 63.3% от пътуванията към Сърбия и 61.1% - към Турция. Пътуванията със служебна цел към Германия са 44.4%, а тези към Италия и Испания с цел почивка и екскурзия са съответно 59.8 и 51.0% от всички реализирани пътувания на български граждани към тези страни.", "date": "2017.07.27", "title": "НСИ: С 9.5% повече български туристи са посетили чужбина през юни в сравнения със същия период на 2016 г."}
{"url": "http://www.focus-news.net/news/2017/07/27/2419962/korneliya-ninova-bsp-prez-izminalata-parlamentarna-sesiya-za-nas-nay-vazhnoto-beshe-da-ochertaem-alternativata-na-upravlenieto-na-gerb-i-obedineni-patrioti.html", "text": "За „БСП за България“ парламентарната сесия беше наситена, много активна и динамична. Това каза лидерът на БСП Корнелия Нинова по време на отчет на ПГ на „БСП за България“ за изминалия парламентарен сезон в зала „Изток“ на Народното събрание, предаде репортер на Агенция „Фокус“.  „Благодаря на тази парламентарна група. Може би отдавна не сме имали толкова активна, динамична, отговорна и в изпълнение на предизборната си програма работа сесия“, заяви Нинова. Лидерът на БСП заяви, че за депутатите от групата, освен да влязат в Народното събрание, е много по-важно да свършат работата, за която са избрани. По думите й също толкова важно е да се отчете какво са свършили. „От партията и парламентарната ни група винаги сме отчитали пред вас какво сме успели и какво не“, каза Нинова.  Лидерът на БСП заяви, че още от нощта на изборите от БСП са се определели като опозиция. „Най-важното беше да очертаем алтернативата на управлението на ГЕРБ и „Обединени патриоти“\", коментира тя. Нинова отчете, че БСП е внесла законопроекти, които не отстъпват от предизборната програма а и от политическата и идеологическата платформа на партията. По думите й те са обединени в няколко групи. „Много важна част от нашата работа беше политиката ни по отношение на образованието, борбата срещу монополите, подпомагане на българската икономика и производство“, заяви Нинова. Тя отчете, че от ПГ на „БСП за България“ са внесли 17 законопроекта за 41 заседания. „Втората част от работата ни е парламентарният контрол, тук имаме бих казала рекордни постижения, защото за тези 41 заседания имаме 304 въпроси и питания, 5 разисквания, 3 комисии, временни за НДК, за замърсяването на водата и неизплатените заплати“, коментира лидерът на БСП. По думите й за тези малко на брой заседания депутатите на БСП имат над 700 изказвания.\r\nДеница КИТАНОВА", "date": "2017.07.27", "title": "Корнелия Нинова, БСП: През изминалата парламентарна сесия за нас най-важното беше да очертаем алтернативата на управлението на ГЕРБ и „Обединени патриоти\""}
{"url": "http://www.focus-news.net/news/2017/07/27/2419961/kyustendil-dvizhenieto-pri-km-53-po-magistrala-struma-v-posoka-sofiya-se-osashtestvyava-v-edna-lenta-poradi-paten-intsident.html", "text": "Движението при км 53 по автомагистрала „Струма“ в района на тунела при Дупница, в посока София, се осъществява в една лента поради пътен инцидент. Това съобщиха от пресцентъра на Агенция „Пътна инфраструктура“.", "date": "2017.07.27", "title": "Кюстендил: Движението при км 53 по магистрала „Струма“, в посока София, се осъществява в една лента поради пътен инцидент"}
{"url": "http://www.focus-news.net/news/2017/07/27/2419965/veliko-tarnovo-742-resheniya-e-priel-obshtinskiyat-savet-ot-nachaloto-na-nastoyashtiya-mandat.html", "text": "742 решения е приел Общински съвет – Велико Търново от началото на настоящия мандат до 30 юни 2017 година. Данните бяха посочени в отчет за дейността на местния парламент, който днес съветниците приеха, предаде репортер на Радио „Фокус“ – Велико Търново. Проведени са 29 заседания. От началото на годината Великотърновски общински съвет в провел 9 заседания, от които 6 редовни и 2 извънредни, както и едно тържествено заседание. От 1 януари до 30 юни са приети общо 230 решения. В отчета се посочва, че присъствието на заседания на общинските съветница е редовно, като минималният брой е 36 общински съветника. По едно отсъствие от заседание имат четирима съветника. 33 общински съветника са присъствали на всички заседания.\r\nПриети са 22 решения, с които се приемат изцяло нови наредби и се актуализират действащи наредби. 16 са решенията, свързани с Общинския бюджет и Инвестиционната програма. Взети са 26 решения, свързани със социалните услуги, предоставяни от Община Велико Търново, 14 решения относно образование, наука, култура и спорт и шест за участие на Общината в програми и проекти. Съветниците са взели 22 решения за приватизация и 53 за разпореждане с общинска собственост. 29 са решенията, свързани с устройство на територията и транспорт и 26 – с дейността на общинските дружества.\r\nОт началото на годината постоянните комисии са поровели общо 75 заседания. Общинските съветници са отправили общо 11 питания към кмета на Общината по въпроси, свързани с дейността на администрацията, като на всички питания кметът е отговорил лично. За периода има три протеста от Окръжна прокуратура – Велико Търново и един протест от Районна прокуратура – Велико Търново. Подадена е една жалба от юридическо лице против разпоредба на Наредбата за придобиване, управление и разпореждане с общинско имущество. За периода няма отменени или оспорени пред съд актове на кмета от Общинския съвет. Няма върнати решения от кмета на Общината. За отчетения период Председателството на Общински съвет е провело шест приемни, от които една изнесена – в село Шереметя съвместно с общинската администрация.\r\nНадежда КРЪСТЕВА", "date": "2017.07.27", "title": "Велико Търново: 742 решения е приел Общинският съвет от началото на настоящия мандат"}
{"url": "http://www.focus-news.net/news/2017/07/27/2419966/varna-predaden-e-na-sad-20-godishen-vodach-prichinil-smartta-na-velosipedist-v-avariynata-lenta-na-magistrala-hemus.html", "text": "На съд с обвинителен акт на Окръжната прокуратура във Варна е предаден Николай Н. от Провадия, който при движение без необходимост в аварийната лента на автомагистрала „Хемус“ причинил смъртта на движещия се там 67-годишен велосипедист Руско Ч. Престъплението по член 343, ал. 1, буква „в“ от Наказателния кодекс се наказва с лишаване от свобода от 2 до 6 години. Това съобщиха от пресслужбата на Апелативна прокуратура – Варна.\r\nТежкият пътен инцидент станал на 2 август 2014 г. Подсъдимият Николай Н., тогава на 20 години, навлязъл в аварийната лента на магистралата в посока летище Варна. Там застигнал движещият се велосипедист. Колелото на 67-годишния мъж било отхвърлено след удара, а автомобилът на Николай Н., който пътувал със скорост над 100 км в час, продължил да се движи. Пострадалият бил откаран в болница, където починал.\r\nПричина за смъртта му според заключението на съдебномедицинската експертиза е тежка комбинирана травма на гърдите и корема, с разкъсване на черния дроб и последвал излив на значително количество кръв в коремната кухина. \r\nПо делото са назначавани няколко експертизи, след като експерт в тройната автотехническа експертиза  година след инцидента се отказал от заключението си, че ударът на автомобила в колелото е бил в аварийната лента. Без да му бъде официално възложено, експертът си поставил сам задачи, на които си отговорил, като опровергал даденото по-рано заключение на тройната автотехническа експертиза. Той застъпил тезата на защитата, че ударът е бил в дясното платно на автомагистралата. \r\nОкръжната прокуратура във Варна назначила повторна комплексна автотехническа експертиза, която доказва къде и как автомобилът на подсъдимия е застигнал велосипедиста чрез повредените детайли след удара на колата в колелото, следите от задирания по асфалта, начупените храсти и разположението на двете превозни средства непосредствено след сблъсъка. \r\nДелото срещу Николай Н. е насрочено за разглеждане във Варненския окръжен съд в края на септември 2017 г.", "date": "2017.07.27", "title": "Варна: Предаден е на съд 20-годишен водач, причинил смъртта на велосипедист в аварийната лента на магистрала „Хемус“"}
{"url": "http://www.focus-news.net/news/2017/07/27/2419968/nsi-s-69-poveche-chuzhdentsi-sa-posetili-balgariya-prez-yuni-v-sravneniya-sas-sashtiya-period-na-2016-g.html", "text": "През юни 2017 г. посещенията на чужденци в България са 1 448.6 хил. или с 6.9% повече в сравнение с юни 2016 година, съобщиха от Националната статистически институт. Регистрирано е увеличение при пътуванията с други цели - с 20.4% и с цел почивка и екскурзия - с 5.9%, докато тези със служебна цел намаляват със 17.1%.\r\nОт общия брой чужденци, посетили България през юни 2017 г., делът на гражданите от Европейския съюз е 60.0%, или с 4.4% повече в сравнение със същия месец на предходната година. Увеличават се посещенията на граждани от Нидерландия - с 35.1%, Обединеното кралство - с 27.9%, Франция - с 25.5%, Полша - с 16.0%, Белгия - с 13.7%, Румъния - с 2.3%, Германия - с 1.1%, и други. Същевременно намаляват посещенията на граждани от Унгария - с 11.5%, Чешката република - с 2.4%, Гърция - с 1.8%, и други. \r\nУвеличават се и посещенията на граждани от групата „Други европейски страни”  - с 10.1%, като най-голям е ръстът на посещенията на граждани от Украйна - със 17.8%.\r\nПрез юни 2017 г. преобладава делът на посещенията с цел почивка и екскурзия - 51.5%, следвани от посещенията с други цели (вкл. гостувания и транзитни преминавания) - 36.2%, и със служебна цел - 12.3%.\r\nПосещенията с цел почивка и екскурзия формират 97.8% от всички посещения на граждани от Израел, 95.4% - от Норвегия, и 92.8% - от Руската федерация. Пътуванията с други цели са 79.8% от посещенията на граждани от Румъния и 58.2% - от Гърция.", "date": "2017.07.27", "title": "НСИ: С 6.9% повече чужденци са посетили България през юни в сравнения със същия период на 2016 г."}
{"url": "http://www.focus-news.net/news/2017/07/27/2419964/kyustendil-lek-avtomobil-e-katastrofiral-na-avtomagistrala-struma-v-rayona-na-tunela-pri-dupnitsa.html", "text": "Лек автомобил е катастрофирал на автомагистрала „Струма”, в района на тунела при Дупница. Това съобщи за Радио „Фокус” – Кюстендил говорителят на Областна дирекция на МВР – Кюстендил Катя Табачка. „Лекият автомобил е бил сам участник в пътния инцидент”, каза Катя Табачка. В автомобила са пътували две жени. В момента се изяснява тяхното здравословно състояние. Движението в района на катастрофата се осъществява само в едната лента.\r\nВенцеслав ИЛЧЕВ", "date": "2017.07.27", "title": "Кюстендил: Лек автомобил е катастрофирал на автомагистрала „Струма”, в района на тунела при Дупница"}
{"url": "http://www.focus-news.net/news/2017/07/27/2419967/accent-tv-prezidentat-na-moldova-shte-poseti-vatikana-po-pokana-na-papa-frantsisk.html", "text": "Държавният глава на Молдова Игор Додон съобщи, че е получил покана за среща с папа Франциск, предава телевизионният канал Accent TV.\r\n„Получих покана и по всяка вероятност ще присъствам на инаугурацията на президента на Иран на 5 август. Бях поканен също във Ватикана за среща с папата“, разкри Додон на кратък брифинг в президентския дворец.\r\nВ програмата на визитата във Ватикана, която ще се състои в периода 3-6 ноември, Додон ще се срещне в Рим с граждани на Молдова, установени в Италия.  Тереза Герова", "date": "2017.07.27", "title": "Accent TV: Президентът на Молдова ще посети Ватикана по покана на папа Франциск"}
{"url": "http://www.focus-news.net/news/2017/07/27/2419971/varna-49-godishen-mazh-e-obvinen-v-opit-za-ubiystvo-na-svoy-sagrazhdanin.html", "text": "49-годишен мъж от Варна е обвинен в опит за убийство на свой съгражданин. Това съобщиха от ОДМВР – Варна. На 25 юли, около 20.00 часа, е постъпил сигнал за скандал, възникнал в двора на частен имот, намиращ се в местност „Крушова градина“ в землището на с. Константиново. Между двама мъже – на 49 и на 33 години, възниква скандал, който ескалира и прераства във физическа саморазправа. 49-годишният мъж възпроизвежда изстрели с газов пистолет срещу другия, а след това няколко пъти го намушква с нож в областта на тялото. 33-годишният мъж е откаран в болнично заведение, където е настанен за лечение. Към момента няма опасност за живота му. По случая е образувано досъдебно производство, материалите са докладвани на прокурор от Окръжна прокуратура – Варна. Мъжът е задържан за срок до 24 часа. Повдигнато му е обвинение.", "date": "2017.07.27", "title": "Варна: 49-годишен мъж е обвинен в опит за убийство на свой съгражданин"}
{"url": "http://www.focus-news.net/news/2017/07/27/2419970/korneliya-ninova-bsp-boyko-borisov-da-poiska-vot-na-doverie-ot-koalitsionnite-partnyori-sled-kato-dnes-go-blamiraha-za-kfn.html", "text": "Бойко Борисов да си поиска вот на доверие от коалиционните партньори, след като днес го бламираха за КФН. Това каза лидерът на БСП Корнелия Нинова по време на отчет на ПГ на „БСП за България“ за изминалия парламентарен сезон в зала „Изток“ на Народното събрание, предаде репортер на Агенция „Фокус“.\r\nНа въпрос дали от БСП са обсъждали вот на недоверие срещу правителството Нинова заяви, че такъв не е обсъждан в органите на партията.  „Така че на този въпрос на този етап не мога да отговоря. Можем да го поставяме в бъдеще, но към днешна дата нямаме такова решение“, каза Нинова. Тя обясни, че днес като че ли се е проявило първото сериозно пропукване между коалиционните партньори. „Сериозен удар между тях, между коалиционните им отношения. Имам предвид отхвърлянето на предложението на ГЕРБ за избор на зам.-председатели на Комисията за финансов надзор“, зави лидерът на БСП. Според нея днешният случай не е от този, в който те са заявявали, че те ще останат на различни мнения. „Днес управляващото мнозинство за пръв път се разцепи по сериозна тема“, каза Нинова. Според нея това е сериозна симптоматика в правителството. Нинова посочи, че като се добави битката между двете лобита в ГЕРБ и обясни, че това води до вътрешнопартийни проблеми. \r\nДеница КИТАНОВА", "date": "2017.07.27", "title": "Корнелия Нинова, БСП: Бойко Борисов да поиска вот на доверие от коалиционните партньори, след като днес го бламираха за КФН"}
{"url": "http://www.focus-news.net/news/2017/07/27/2419974/veliko-tarnovo-mototsikletist-katastrofira-opitvayki-se-da-osueti-politseyska-proverka-v-selo-parvomaytsi.html", "text": "Мотоциклетист катастрофира, опитвайки се да осуети полицейска проверка, съобщиха от Областната дирекция на МВР – Велико Търново. Вчера, в 16.10 часа, в село Първомайци служители на РУ – Горна Оряховица предприели проверка на мотоциклет „Сузуки“. Те подали светлинен и звуков сигнал на водача, но той не се подчинил на разпореждането и ускорил рязко скоростта, при което камъчета изхвърлени от задната гума на мотоциклета увредили предно панорамно стъкло и предния капак на полицейския автомобил. При последвало преследване водачът на мотоциклета продължил да се движи с висока скорост и охлузил предната броня на патрулния автомобил. Приближавайки кръстовище с главен път Русе – Велико Търново водачът загубил управление над возилото и се ударил в преминаващ таксиметров автомобил. Установено е, че на мотоциклета е бил 21-годишен мъж с инициали Д. Н. от Велико Търново, известен на полицията и осъждан. Двамата водачи са изпробвани за употреба на алкохол, пробите са отрицателни. На мотоциклетиста е взета и кръвна проба. Той е настанен във великотърновската болница с травма на таза и комоцио. По случая е започнато досъдебно производство. При обработване на произшествието е установено още, че мотоциклетистът е неправоспособен и се е качил на возилото в едногодишния срок от наказването му по административен ред за същото нарушение. Срещу него е започнато бързо производство.", "date": "2017.07.27", "title": "Велико Търново: Мотоциклетист катастрофира, опитвайки се да осуети полицейска проверка в село Първомайци"}
{"url": "http://www.focus-news.net/news/2017/07/27/2419972/stara-zagora-hristo-stoichkov-e-v-balgariya-za-posledni-utochneniya-okolo-predstoyashtiya-futbolen-spektakal-na-stadion-beroe.html", "text": "Кавалерът на „Златната топка“ Христо Стоичков вчера се прибра в България и ще остане само за няколко дни. Великият номер 8 се включва лично в организацията на уникалния по рода си спектакъл в Стара Загора, на който Дрийм тиймът на Барселона ще срещне отбора на Камата и приятели, съобщиха от пресцентъра на Община Стара Загора. Екипът зад мащабния проект е предвидил редица изненади за 20 септември, за които последните уточнения ще бъдат обсъдени със Стоичков, за да може публиката на стадион „Берое“ да се наслади на едно невиждано до този момент шоу.\r\nКацайки на родна земя, Стоичков заяви: „Трябва да се чувстваме горди, че това събитие се случва в България. Много големи звезди на Барселона ще дойдат, защото знаят, че ще бъдат посрещнати по възможно най-добрия начин“. Камата каза още, че е избрал Стара Загора за домакин на паметния мач, защото е направил първите си стъпки като футболист именно там.  \r\nСъбитието „Дрийм тиймът на Барселона срещу отбора на Стоичков“ е на 20 септември 2017 г. на стадион „Берое“, гр. Стара Загора. Начало 20:00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Цена на билетите: от 30 лв. до 80 лв., VIP билети – 200 лв.\r\nПовече информация в официалната страница на събитието: \r\nДрийм тиймът на Барселона срещу отбора на Христо Стоичков", "date": "2017.07.27", "title": "Стара Загора: Христо Стоичков е в България за последни уточнения около предстоящия футболен спектакъл на стадион „Берое“"}
{"url": "http://www.focus-news.net/news/2017/07/27/2419977/veska-milanova-sdruzhenie-partnyori-igrata-iziya-shte-bade-adaptirana-za-hora-s-uvrezhdaniya-v-kyustendil.html", "text": "Играта „Изия” ще бъде адаптирана за хора с увреждания в Кюстендил. Това каза пред журналисти Веска Миланова, председател на сдружение „Партньори”, предаде репортер на Радио „Фокус” – Кюстендил. Сдружението е партньор в международен проект, включващ хора с различни увреждания в дейности за по-голяма физическа мотивация и социализация. Всяка държава-партньор по проекта представя по една традиционна за региона игра. „Ние се спряхме на играта „Изия”, която се е играла във времето тук. Разчертават се шест еднакви квадрата, а във всеки един от тези квадрати се тупка топка, в зависимост от това какво число е изписано в него”, каза Веска Миланова. По думите й се обсъждат и други варианти, които трябва да бъдат тествани и адаптирани за хората с увреждания. „При избора на играта определящо е това доколко тази игра може да се ползва от хора с различни видове увреждания”, каза Миланова.\r\nВенцеслав ИЛЧЕВ", "date": "2017.07.27", "title": "Веска Миланова, сдружение „Партньори”: Играта „Изия” ще бъде адаптирана за хора с увреждания в Кюстендил"}
{"url": "http://www.focus-news.net/news/2017/07/27/2419976/yambol-dve-uchebni-zavedeniya-ot-oblastta-sa-vklyucheni-v-mrezhata-na-inovativnite-uchilishta-v-balgariya.html", "text": "Две ямболски учебни заведения ще започнат новата учебна 2017/1018 г. като иновативни училища, съобщиха от Община Ямбол. Начално училище „Св. св. Кирил и Методий“ и Профилирана гимназия „Васил Левски“ са включени в специалния Списък, обявен с Решение № 391 от 17 юли 2017 г. на Министерски съвет. Общо 184 образователни институции в страната са утвърдени в листата на иновативните училища в Република България, от тях едва 9 са началните училища, а 30 – профилирани гимназии.\r\nКандидатстването за включване в списъка бе със срок до края на януари т. г. чрез попълване на електронен формуляр. И двете ямболски училища, които са кандидатствали с проект, са одобрени от специализираната комисия към МОН. Съгласно чл. 38, ал. 6 от Закона за предучилищно и училищно образование Иновативни училища са такива, които постигат подобряване на качеството на образованието в четири направления: разработват и въвеждат иновативни елементи по отношение на организацията и/или съдържанието на обучението; организират по нов или усъвършенстван начин управлението, обучението и учебната среда; използват нови методи на преподаване или такива, които разработват по нов начин учебно съдържание, учебни програми и учебни планове.\r\nНУ „Св. св. Кирил и Методий“ е класирано с предложението си за иновация по отношение Използване на нови методи на преподаване. Тяхната цел е превръщането на ученика в активен участник в образователния процес чрез въвеждането на методи като  занимания по групи, ролеви игри, решаване на казуси, проектно учене с участието на родители, работа по центрове и др. Целта е постигане на умения за презентиране на екипната работа, развиване възможностите за самоконтрол и самооценка у децата. Прилагането на новите методи на обучение ще доведе до развиване на лидерски качества у учениците, умения да се изслушват, да изразяват мнение, да задават въпроси. Началното училище планира използването на електронни тестове, интерактивни презентации, дидактични електронни игри, с помощта на които часовете да протичат по по-динамичен и емоционален за учениците начин. Крайната цел е ученикът от пасивен наблюдател се превърне в активен участник и „помощник“ на учителя при откриването на нови знания, както и стимулиране на неговата инициативност, креативност и умения за самостоятелно вземане на решения.\r\nПрофилираната гимназия „Васил Левски“ залага на иновации, свързани с най-вече с управлението на учебния процес, също и усъвършенствана методика на преподаване. В училището вече се ползва специализиран софтуер за администриране работата в учебното заведение, както и програми за разработване на тестове, задачи и проекти, които да се реализират от учениците. Предвижда се въвеждане на он лайн достъп до оценките на учениците, както и да продължи установената вече практика за включването им в различни форуми, които да им дадат страничен поглед и допълнителна мотивировка за обучение и личностно самоусъвършенстване. Преподавателският екип изказва благодарност на училищното настоятелство и Обществения съвет за безрезервната подкрепа, която са оказали при кандидатстването на гимназията за включването ѝ в мрежата на иновативните училища.\r\nСъгласно изискванията на програмата, описаните в училищните проекти иновативни процеси ще бъдат с продължителност до четири години и ще обхващат всички или част от участниците в образователния процес. Всяко училище определя  критериите за напредък и резултатите, които се търсят година по година. Изпълнението им подлежи на мониторинг и оценка за съответствие с поставените цели.\r\nОсновната идея на програмата за иновации в средното образование е създаване на мрежа от иновативни училища в България, които да бъдат модел на модерното училище, в което учениците ще подобрят резултатите си и критичното си мислене чрез иновативни образователни процеси, методи на преподаване, училищно лидерство и учебни програми.", "date": "2017.07.27", "title": "Ямбол: Две учебни заведения от областта са включени в мрежата на иновативните училища в България"}
{"url": "http://www.focus-news.net/news/2017/07/27/2419958/afp-mahmud-abbas-podkrepi-prizivite-za-vrashtane-na-poklonnitsite-v-dzhamiyata-al-aksa.html", "text": "Президентът на Палестинската автономия Махмуд Аббас подкрепи призивите поклонниците да се върнат към джамията „Ал Акса“ в Ерусалим, след като израелските власти премахнаха спорните средства за контрол на сигурността, предава AFP.\r\nСъответните коментари Аббас направи в рамките на пресконференция, свикана, след като мюсюлманските власти обявиха края на почти двуседмичен бойкот на обекта срещу новите мерки за сигурност, въведени след убийството на двама полицаи в района. Тереза Герова", "date": "2017.07.27", "title": "AFP: Махмуд Аббас подкрепи призивите за връщане на поклонниците в джамията „Ал Акса“"}
{"url": "http://www.focus-news.net/news/2017/07/27/2419973/the-local-dvama-shvedski-ministri-sa-osvobodeni-ot-dlazhnost-sled-skandala-za-iztichane-na-informatsiya.html", "text": "Шведският премиер Стефан Льовен обяви, че министърът на вътрешните работи Андерс Игеман и министърът на инфраструктурата Анна Йохансън ще бъдат освободени от постовете си в отговор на искане на опозицията за вот на недоверие срещу трима членове на правителството, съобщава вестник The Local.\r\nЙохансон е заменен от Томас Енерхот, а задълженията на Игеман като министър на вътрешните работи ще бъдат поети от министъра на правосъдието Морган Йохансон. Министърът на отбраната Петер Хултквист, който също беше обект на предложението за вот на недоверие, ще продължи да изпълнява длъжността си.\r\nПреди няколко седмици стана ясно, че полиция за сигурност (СЕПО) разследва Агенцията по транспорта, след като ключова информация е била предоставена на ИТ служители от други държави, които не са преминали през обичайните проверки. Така се оказа, че ИТ специалисти от Чешката република са получили достъп до съхранявана информация, включително поверителни полицейски бази данни, съдържащи регистрите за съдимост и информация за хора, заподозрени в престъпления, сочат съобщения в шведските медии. Тереза Герова", "date": "2017.07.27", "title": "The Local: Двама шведски министри са освободени от длъжност след скандала за изтичане на информация"}
{"url": "http://www.focus-news.net/news/2017/07/27/2419979/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към поредната среща между институциите и Гражданския инициативен комитет в Асеновград относно проблемите с циганите в града. Поредицата от срещи са по инициатива на кмета на Общината д-р Емил Караиванов, като на тях присъстват представители на отговорните институции. Кметът представи в подробен вид извършените дейности от страна на Общината за установяване на незаконното строителство в циганската махала, както и за изготвянето на писмено искане от МВР за запълване на свободните щатове в Районното полицейско управление в Асеновград. Резултатите от проведената среща и поетите ангажименти ще ви представим в първите минути на седмичното предаване.\r\nДнес ще говорим и за асеновградското село Конуш. Историята на селото започва още през Средновековието. Според немски и австрийски пътеписи от XV-XVI век, първоначално селото се е наричало първоначално Комисиус. Селото се е състояло от две самостоятелните махали – български Конуш и турски Конуш, които след време се обединяват под общото настоящо име. Непосредствено до селото е разположен язовир Конуш. През различните периоди на годината на територията на язовира са установени 114 вида птици, от които 21 вида са включени в Червената книга на България. За историята на село Конуш, за съвременния му облик и за начина на живот на населението там ще ни разкаже кметът Кирил Балджиев.\r\nБългария има европейски шампион в тениса на маса. Това е 18-годишната Мария Йовкова от Асеновград. Тя триумфира на двойки с унгарската си партньорка Фани Харастович на Европейското първенство за кадети и кадетки, юноши и девойки в португалския град Гимараеш. На финала двете надиграха представителките на Азербайджан Нин и Чен с 3 на 2 гейма. Това е най-големият успех в кариерата на 18-годишната Мария Йовкова до момента. Тя е първата българка след Даниела Гергелчева, която стъпва на европейския връх в тениса на маса през 1990 година. За цената на успеха и за стремежа към победа ще разговаряме с Жана Генчева, треньор на Мария Йовкова.\r\nДнес Православната църква почита св. Пантелеймон. Той е великомъченик, пострадал през 296 година, при царуването на Максимиан. Според житието му той бил отначало езичник и носел името Пантолеон, а когато се покръстил приел името Пантелеймон (от гръцки – Всемилостив). Пантелеймон е бил ученик на знаменития тогава лекар Ефросин. После станал придворен лекар на император Максимиан, който заповядал да го съсекат, защото отказал да се поклони на езическите богове. Още за житието на светеца ще ни разкаже отец Йордан Георгиев, архиерейски наместник на Асеновград. С него ще засегнем и темата за храмовете и параклисите на територията на община Асеновград, които носят името на св. Пантелеймон.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.07.27", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/07/27/2419969/veliko-tarnovo-obshtinski-savet-podkrepi-predlozhenieto-za-vklyuchvane-na-detskata-gradina-i-uchilishteto-v-selo-tserova-koriya-spisaka-na-zashtitenite.html", "text": "Общински съвет – Велико Търново подкрепи предложението за включване на детската градина и училището в село Церова кория в списъка на защитените, предаде репортер на Радио „Фокус“ – Велико Търново. За защитено училище могат да кандидатстват тези училища, в което се обучават най-малко 10 ученици, в задължителна училищна възраст, от населени места, в които няма училище. На тези условия отговаря ОУ „П. Р. Славейков“ в село Церова кория. В училището в село Церова кория тази година са се обучавали 30 ученици от селата Церова кория, Къпиново, Миндя и Пчелище. За следващата учебна година учениците ще са по-малко – 25, но училището отговарят на условията, т.е. 10 ученици в задължителна училищна възраст, най-малко, ще пътуват от други населени места, в които няма училище. От тази година общините имат право, според новия Закона за преучилищно и училищно образование, да предложат за защитена и детска градина. Условието е 8 деца в задължителна преучилищна възраст, т.е. на 5 и на 6 години, да пътуват повече от 14 километра. Детска градина „Детски свят“ в село Церова кория отговаря на тези условия и затова и тя ще бъде предложена за защитена.\r\nСъветниците дадоха съгласието си и за това четири училища и една детска градина да бъдат включени в списъка на средищните учебни заведения. Това са Детската градина и училището в село Церова кория, както и училищата в селата Самоводене и Балван и в град Дебелец. Условието една градина да придобие статут на средищна е най-малко 4 деца в задължителна предучилищна възраст от други населени места, в които няма училище, да се обучават в нея. Условието за обявяване на едно училище за средищно е най-малко 10 ученици да пътуват от други населени места до него. И четирите предложени училища отговарят на тези условия. В момента в ОУ „Христо Смирненски“ в село Самоводене се обучават ученици от селата Хотница и Русаля. Всяка сутрин до ОУ „Св. Иван Рилски“ в Балван пък пътуват деца от селата Ново село, Момин сбор и Ветринци. ОУ „Д-р Петър Берон“ град Дебелец се посещава и от ученици от селата Присово и Плаково, както и от Стопанския двор на Дебелец, който се води извън регулацията на града. В момента Детска градина „Детски свят“ се посещава от 12 деца от Къпиново, Миндя и Пчелище, като 6 от тях са в задължителна предучилищна възраст, т.е. децата са с две повече от изискуемите 4. Община Велико Търново ще изпрати мотивираните се предложения до Министерство на образованието и науката, заедно с решението на Общински съвет в срок до 10 септември.\r\nНадежда КРЪСТЕВА", "date": "2017.07.27", "title": "Велико Търново: Общински съвет подкрепи предложението за включване на детската градина и училището в село Церова кория списъка на защитените"}
{"url": "http://www.focus-news.net/news/2017/07/27/2419980/mon-predvizhda-natsionalnoto-vanshno-otsenyavane-v-vii-klas-i-darzhavnite-zrelostni-izpiti-na-9-klasnitsite-da-se-provezhdat-na-razlichni-dati.html", "text": "Националното външно оценяване в VII клас и държавните зрелостни изпити на дванадесетокласниците да се провеждат на различни дати, предвижда Министерството на образованието и науката. Провеждането на двата изпита в различни дни ще е облекчение и за учителите, които трябва да се справят с по-сложната организация за матурите, които се провеждат на модули, съобщиха от пресцентъра на министерството.\r\nПредложените дати за изпитите от националните външни оценявания са максимално късни, за да се усвои повече учебен материал, както настояват и родители, и учители. В същото време е предвиден разумен срок за проверка и оценяване на изпитните работи и за спокойно приключване на училищните дейности. \r\nПо-късната дата за изпита по български език и литература от националното външно оценяване за седмокласниците дава възможност за провеждане и на държавните изпити за степен на професионална квалификация в същия ден. \r\nМинистерството на образованието и науката предлага и проект на график за учебното време и за ваканциите през учебната 2017-2018 г. \r\nГрафикът предвижда почивки за учениците в почти всеки месец. Ваканциите са традиционните – есенна, коледна, междусрочна и пролетна, но са малко по-дълги от ваканциите през миналата учебна година. По-дълга есенна, по-дълга коледна и по-дълга пролетна ваканция ще ползват всички ученици от I до ХI клас. Така те ще бъдат задържани по-дълго в училище и ще приключат учебните си занятия с една седмица по-късно. Промяната не увеличава броя на учебните им дни и часове, а е резултат от по-дългите почивки през годината. \r\nСъздадената обществена нагласа за провеждане на държавните зрелостни изпити преди 24 май налага графикът на учебното време за учениците в ХII клас да е по-различен, като за тях ваканциите ще бъдат по-кратки от тези на останалите ученици, с изключение на междусрочната ваканция. За дванадесетокласниците тя ще е по-дълга с един ден.\r\nПроектите може да видите в сайта на МОН – раздел „Проекти на документи“.", "date": "2017.07.27", "title": "МОН предвижда Националното външно оценяване в VII клас и държавните зрелостни изпити на 9-класниците да се провеждат на различни дати"}
{"url": "http://www.focus-news.net/news/2017/07/27/2419983/plovdiv-mazh-i-zhena-sa-privlecheni-kato-obvinyaemi-za-pritezhanie-na-tsigari-bez-balgarski-banderol.html", "text": "Мъж и жена са привлечени като обвиняеми за престъпление с акцизни стоки, съобщиха от Областната дирекция на МВР – Пловдив. При проведени процесуални и следствени действия, под наблюдението на районната прокуратура, разследващи от Четвърто в Районно управление „Полиция” – Пловдив иззели от жилището на двамата 53-годишни пловдивчани общо 4800 къса цигари без български бандерол. По случая е образувано досъдебно производство по чл. 234, ал.1 от НК.  \r\nМеждувременно бързо производство за същата незаконна дейност е започнато срещу 47-годишна жена от Стамболийски, след като вчера служителите на реда открили 3 400 саморъчно свити нелегални папироси в стопанисвано от нея помещение.", "date": "2017.07.27", "title": "Пловдив: Мъж и жена са привлечени като обвиняеми за притежание на цигари без български бандерол"}
{"url": "http://www.focus-news.net/news/2017/07/27/2419982/sofiya-vazstanoveno-e-dvizhenieto-na-avtomagistrala-trakiya-v-rayona-na-km-42-v-posoka-sofiya.html", "text": "Възстановено е движението на автомагистрала \"Тракия\", в района на км 42, в посока София. Това съобщиха от пресцентъра на Агенция \"Пътна инфраструктура\". Водачите на леки автомобили да се движат с повишено внимание и съобразена скорост по обходния маршрут, в посока Пловдив, през отбивката за бензиностанция „Лукойл“ и мотел „Ихтиман.", "date": "2017.07.27", "title": "София: Възстановено е движението на автомагистрала \"Тракия\", в района на км 42, в посока София"}
{"url": "http://www.focus-news.net/news/2017/07/27/2419975/korneliya-ninova-protiv-sme-kvotnite-razpredeleniya-vav-vss-bsp-e-edinstvenata-partiya-koyato-na-praktika-go-pokazva.html", "text": "Против сме квотните разпределения във ВСС – БСП е единствената партия, която на практика го показва. Това каза лидерът на БСП Корнелия Нинова по време на отчет на ПГ на „БСП за България“ за изминалия парламентарен сезон в зала „Изток“ на Народното събрание, предаде репортер на Агенция „Фокус“. Нинова поясни, че партията го е показала като е внесла 6 кандидатури за членове на ВСС. „Ако сравним с предложенията на другите парламентарни групи, очевидно те се движат по квотен принцип. Ние сме единствените, които даваме право на свободен избор измежду шест високопрофесионални кандидатури“, заяви Нинова. Според нея поведението на БСП в това отношение е различно от статуквото. \r\nДеница КИТАНОВА", "date": "2017.07.27", "title": "Корнелия Нинова: Против сме квотните разпределения във ВСС – БСП е единствената партия, която на практика го показва"}
{"url": "http://www.focus-news.net/news/2017/07/27/2419981/pazardzhik-patna-politsiya-predpriema-poreditsa-ot-merki-za-namalyavane-broya-na-patnite-intsidenti-i-podobryavane-bezopasnostta-na-dvizhenie-v-oblastta.html", "text": "Пътна полиция – Пазарджик предприема поредица от мерки за намаляване броя на пътнотранспортните произшествия и подобряване на пътната обстановка в областта. Това каза по време на заседание на Областната комисия по безопасност на движението по пътищата началникът на сектора към ОДМВР – Пазарджик главен инспектор Асен Гешев, предаде репортер на Радио „Фокус” – Пазарджик. „Имаме утвърден и вече се изпълнява план за намаляване на пътните инциденти и пътния травматизъм и подобряване безопасността на движението на територията на ОДМВР – Пазарджик. На базата на ежедневния анализ се актуализират нарядите от пътния контрол с цел осигуряване на ефективен контрол, насочен към конкретни фактори и причини, водещи до тежки пътнотранспортни произшествия. Служителите са изцяло ангажирани с пътния контрол при стриктно спазване на утвърдени часови графици. Осигуряваме ежедневно присъствие на тези служители на участъци с концентрация на катастрофи и интензивно натоварени такива”, каза още главен инспектор Гешев. Като пример той посочи главния път 1-8 Пловдив – Пазарджик до Белово, пътят Варвара – Велинград и третокласния път Пазарджик – Бошуля – град Ветрен. „На същите пътища ежедневно се извършва и контрол на скоростните режими с технически средства, издават се електронни фишове. Имаме стационарна камера, разположена на автомагистрала „Тракия”. Друга мярка са планираните и провеждани полицейски операции за контрол чрез размяна територията за контрол между съседни районни управления, в които мероприятия максимално се ангажира униформеният състав”, каза също началникът на Пътна полиция – Пазарджик. Той посочи, че при подобна операция на територията на Районното управление в Септември през вчерашния ден са задържани двама водачи, управлявали автомобилите си под въздействието на наркотични вещества и един без регистрационни табели, което реално е три престъпления.\r\nТеодора ДИМИТРОВА", "date": "2017.07.27", "title": "Пазарджик: Пътна полиция предприема поредица от мерки за намаляване броя на пътните инциденти и подобряване безопасността на движение в областта"}
{"url": "http://www.focus-news.net/news/2017/07/27/2419978/krum-zarkov-bsp-prez-septemvri-shte-izgotvim-alternativen-byudzhet-i-shte-pokazhem-che-vsichki-neshta-koito-bsp-predlaga-sa-napalno-realistichni.html", "text": "През  септември ще изготвим алтернативен бюджет и ще покажем, че всички неща, които БСП предлага са напълно реалистични. Това каза заместник-председателят на  ПГ на „БСП за България“ Крум Зарков по време на отчет на ПГ на „БСП за България“ за изминалия парламентарен сезон в зала „Изток“ на Народното събрание, предаде репортер на Агенция „Фокус“. „17 законопроекта за 41 заседания. Тоест на всеки два дена и половина парламентарни дни, „БСП за България“ е внасяла законопроект\", коментира той. По думите му всички законопроекти са били защитавани в зала. „Ще обърна внимание само на няколко. В нашата предизборна програма гръбнакът на политиката, която предлагахме беше активната социална политика, както и мерките за икономическо развитие със специален фокус върху защитата на българското производство и българските производители. В този ред на мисли започнахме, внасяйки още в първите дни и защитавайки мощно Закон за промяна на Кодекса за социално осигуряване, с който да бъдат преизчислени всички пенсии“, заяви Зарков. Той заяви, че БСП ще продължи с тази тема. „Предложихме също промяна на Закона за семейните помощи за деца. Сега преди лятната ваканция и когато ще започнат да се подготвят за новата учебна година, децата не само в първи клас имат нужда, но и във втори, трети и четвърти“, заяви Зарков. Той обърна внимание ма това, че в 44-ото Народно събрание всеки един законопроект на БСП е придружен със сериозна оценка на въздействие и мотивация. „Така че аргументът видите ли няма пари не издържа на прочита на тази оценка на въздействието, където колко струва тази мярка е определено и изчислено“, каза зам.-председателят на ПГ на „БСП за България“. Той заяви, че преди кампанията БСП се е ангажирала да направи промени в Закона за предучилищното и училищното образование. „Този законопроект беше внесен в първите дни, дълго време неглижиран“, коментира Зарков. Той поясни, че паралелно с него от БСП са внесли жалба в Конституционния съд , която ако бъде уважена, то тогава предложенията им ще се появят отново на дневен ред. Зарков отчете ,че БСП е предложила промени в Наказателния кодекс, които не са обсъждали. „Като цяло от нашите законопроекти пет са отхвърлени, два са обединени с други, седем са в процес на обсъждане и въпреки че дневният ред на НС беше през цялата сесия сравнително постен, тъй като нямаше необходимата законодателна инициатива в МС, законопроектите ни се бавеха“, коментира той. Заместник-председателят на „БСП за България“ поясни, че ще продължат да ги защитават.\r\nДеница КИТАНОВА", "date": "2017.07.27", "title": "Крум Зарков, БСП: През септември ще изготвим алтернативен бюджет и ще покажем, че всички неща, които БСП предлага  са напълно реалистични"}
{"url": "http://www.focus-news.net/news/2017/07/27/2419984/anton-kutev-bsp-za-tazi-sesiya-sme-vnesli-nad-300-parlamentarni-vaprosa-111-sa-poluchili-otgovor-ostanalite-grupi-obshto-imat-37.html", "text": "Имаме три пъти повече отговорени въпроси на парламентарен контрол, отколкото всички парламентарни групи взети заедно. Това каза заместник-председателят на  ПГ на „БСП за България“  Антон Кутев по време на отчет на ПГ на „БСП за България“ за изминалия парламентарен сезон в зала „Изток“ на Народното събрание, предаде репортер на Агенция „Фокус“. Кутев обясни, че от отговорените въпроси, 111 са на БСП, а всички други парламентарни групи имат 37. \"Това Народно събрание започна да работи трудно и въпреки това, ако има област, в работата на НС, която в рамките на този мандат е свършена по-добре и сравнимо с работата на предишни парламенти – то това е парламентарният контрол“, каза Кутев. По думите му това е главно благодарение на БСП. Кутев отчете ,че БСП има над 300 внесени парламентарни въпроса. \"Темите на въпросите ,които сме поставяли навсякъде бяха ключови. По същия начин стои въпросът и с питанията“, коментира народният представител. Той заяви, че БСП е внесла 31 питания от началото на НС. „За сравнение групата на БСП в предишния парламент за същия период беше внесла само 15“, допълни Кутев.  Заместник-председателят на ПГ на „БСП за България“ отчете и разискванията по питания на народни представители. „Досега за тези няколко месеца ние сме направили 5 такива разисквания с нашата парламентарна група, като пак за сравнение с предишната парламентарна група за целия мандат на предишното НС има общо 3 такива разисквания. Ние само за първите два месеца имаме пет“, заяви Кутев. Според него не е важен обемът им, а темите. Той отбеляза, че са правени разисквания по бялата книга на Европа, политиките за решаване на хората с увреждания, енергийната сигурност на България, стратегия за развитие на болничната помощ и изпълнението на Националната програма за енергийната ефективност за многофамилни жилищни сгради. Кутев отчете още, че по време на служебния кабинет са внесли искания за изслушвания на министри по инициатива на парламентарната им група. Той изрази убедеността си, че от БСП са поставили важните въпроси в дневния ред на обществото през парламентарния контрол.\r\nДеница КИТАНОВА", "date": "2017.07.27", "title": "Антон Кутев, БСП: За тази сесия сме внесли над 300 парламентарни въпроса, 111 са получили отговор, останалите групи общо имат 37"}
{"url": "http://www.focus-news.net/news/2017/07/27/2419987/plovdiv-mazh-i-nepalnoletno-momche-sa-bili-zadarzhani-za-krazhba-ot-avtomobil.html", "text": "Мъж и момче са били задържани, непосредствено след кражба от автомобил в Пловдив, съобщиха от Областната дирекция на МВР. Вчера в ареста на Трето Районно управление „Полиция” били отведени 29-годишен пловдивчанин и 14-годишен тийнейджър, и двамата познайници на служителите на реда. Мярката спрямо тях е взета в резултат на предприети незабавни заградителни и издирвателни действия по сигнал от 35-годишен шофьор. Около 9.30 часа той установил, че на ул. „Георги Бенев” бил разбит микробусът му „Ситроен”, от който липсвали фирмени документи и касов апарат. Предстои материалите по образуваното досъдебно производство да бъдат внесени в районната прокуратура.", "date": "2017.07.27", "title": "Пловдив: Мъж и непълнолетно момче са били задържани за кражба от автомобил"}
{"url": "http://www.focus-news.net/news/2017/07/27/2419985/blagoevgrad-prodalzhava-lyatna-filmomaniya-pod-zvezdite-v-bansko.html", "text": "Продължава Лятна филмомания под звездите в Банско. Това каза за Радио „Фокус“ - Пирин Натали Петрова, директор и основател на „Банскофилмфест“. По думите ѝ всички жители и гости на Банско имат възможността до 29 юли всяка вечер да се насладят на различни прожекции на филми от 21.00 до 23.30 часа на площад „Никола Вапцаров“. Натали Петрова отбеляза, че днес ще бъдат прожектирани 3 филма: „С каяци около Алеутските острови“; „Човек от снеговете“, който е получил награда за „Най-добър филм за планинската култура“ от филмовия фестивал в Уистлър-Канада и награда за най-добър сценарий от Международния фестивал на планинарския филм „Менди“ в Билбао-Испания; и филмът „Непознатата страна на супер-героите: Ален Робер, Човека-паяк“. Директорът посочи, че огромна част от филмите са снимани буквално с риск за живота на най-труднодостъпните и екзотични точки на планетата. Според нея тези филми носят историята и философията за силата на човешкия дух. По думите й филмите показват до къде стигат човешките възможности, и че в крайна сметка борбата е не със стихиите, с водата, с дълбочината, с височината, с вятъра, с лавините, със снега, а борбата е най-трудна със самия себе си, със своя страх, с личното ти его. Натали Петрова заяви, че голяма част от филмите, които ще бъдат представени, не са достъпни в интернет, и това е единственият начин публиката да ги види. Тя каза още, че ако времето не позволява лятната филмомания да се проведе на площад „Никола Вапцаров“, голямата зала на читалището в Банско ще се превърне в своеобразен дом на киното.\r\nНатали СТЕФАНОВА", "date": "2017.07.27", "title": "Благоевград: Продължава Лятна филмомания под звездите в Банско"}
{"url": "http://www.focus-news.net/news/2017/07/27/2419988/balkan-insight-v-bosna-i-hertsegovina-predlozhiha-promeni-v-zakonodatelstvoto-koito-predvizhdat-zabrana-za-kandidatirane-za-izbori-na-osadeni-za-voenni-prestapleniya.html", "text": "В Босна и Херцеговина предложиха промени в законодателството, които предвиждат на лицата, осъдени за военни престъпления и други нарушения на хуманитарното право, да бъде забранено да се кандидатират на избори, предава  Balkan Insight .\r\nАвтор на законодателната инициатива е депутатът Денис Бекирович. Очаква се в близко време предложението да бъде включено в дневния ред на парламента. . Тереза Герова", "date": "2017.07.27", "title": "Balkan Insight: В Босна и Херцеговина предложиха промени в законодателството, които предвиждат забрана за кандидатиране за избори на осъдени за военни престъпления"}
{"url": "http://www.focus-news.net/news/2017/07/27/2419986/korneliya-ninova-ili-borisov-da-doyde-v-parlamenta-vednaga-ili-si-otteglyam-podpisa-ot-deklaratsiyata-za-makedoniya.html", "text": "Лидерът на БСП Корнелия Нинова предложи по разискванията на Договора за добросъседство с Македония да бъде поканен премиерът Бойко Борисов, предаде репортер на Агенция „Фокус“. „Договорът е исторически за България, надявам се, че всички го разбирате. Работен е от много правителства последователно. Той е важен и за България, и за добросъседските отношения на Балканите“, посочи тя. „Не може премиерът за пореден път да демонстрира неуважение към българския парламент и към нас, които сме се обединили, за да го изпратим в Македония да подпише договора“, заяви Корнелия Нинова. „Ако той откаже да дойде декларирам, че оттеглям подписа си от декларацията по договора и няма да участваме в гласуването й“, подчерта лидерът на БСП.\r\nБиляна ИВАНОВА", "date": "2017.07.27", "title": "Корнелия Нинова: Или Борисов да дойде в парламента веднага, или си оттеглям подписа от декларацията за Македония"}
{"url": "http://www.focus-news.net/news/2017/07/27/2419994/plenumat-na-visshiya-sadeben-savet-prie-informatsiya-za-izpalnenieto-na-byudzheta-na-sadebnata-vlast-kam-30-yuni-2017-g.html", "text": "Пленумът на Висшия съдебен съвет прие информация за изпълнението на бюджета на съдебната власт към 30 юли 2017 г. Тя показва, че изпълнението на приходите по бюджета на съдебната власт към края на месец юли е 45,49% при среден процент на изпълнение 50%. Това съобщиха от ВСС. Общо постъпилите приходи във ВСС от субсидия, от съдилищата и НАП са 213,913 млн. лв. Приходите от дейността на органите на съдебната власт за периода са 56,857 млн. лв. Те бележат ръст от 5,71% в сравнение със същия период на 2016 г.Неизпълнението на приходите за 6-те месеца е 5,643 млн. лв. \r\nПолучената субсидия от републиканския бюджет е в размер на 157,117 млн. лв.\r\nОбщата сума на направените в съдебната система разходи възлиза на 279,499 млн. лв., което е 48,23% изпълнение спрямо плана за шестте месеца на годината. Разходите за заплати и възнаграждения, други възнаграждения и плащания за персонал и осигурителни вноски представляват 90,3% от общите разходи за шестмесечието. \r\nПо органи на съдебната власт изпълнението е както следва: 47,91% изпълнение на плана за общите разходи на ВАС, 43,33% изпълнение на плана за общите разходи на ВКС, 47,59% изпълнение на плана за общите разходи на ПРБ, 38,45% изпълнение на плана за общите разходи на ВСС, 53,55% изпълнение на плана за общите разходи на НИП, 42,85% изпълнение на плана за общите разходи на ИВСС и 51,08% изпълнение на плана на общите разходи на съдилищата. \r\nИзпълнението на бюджета на ВСС е ниско, тъй като средствата за основен ремонт за цялата съдебна система са заложени първоначално в неговия бюджет.\r\nС решение на Пленума информацията се публикува на интернет сайта на ВСС.", "date": "2017.07.27", "title": "Пленумът на Висшия съдебен съвет прие информация за изпълнението на бюджета на съдебната власт към 30 юни 2017 г."}
{"url": "http://www.focus-news.net/news/2017/07/27/2419991/varna-apelativniyat-sad-zasedava-po-obzhalvani-prisadi-na-dvama-obvinyaemi-za-ubiystvoto-na-55-godishen-mazh-ot-selo-pozharevo.html", "text": "На въззивен контрол пред Варненския апелативен съд днес е присъда на Окръжен съд Силистра, с която Любомир Коларов и Станислав Владов са признати за виновни в умишленото убийство на 55 годишен мъж от село Пожарево, Силистренска област. Това съобщиха от пресцентъра на Апелативен съд - Варна. Първата съдебна инстанция е присъдила 20 години затвор на Коларов и 15 години „лишаване от свобода на Владов затова, че на 14 февруари миналата година в с.Пожарево, като съизвършители умишлено убили своя съселянин Тодор Т., като деянието било извършено по особено мъчителен за убития начин и с особена жестокост. И за двамата подсъдими присъдата е при първоначален строг режим на изтърпяване.\r\nПресслужбата на Апелативен съд – Варна припомня, че както за двамата подсъдими, така и за убития мъж, 14 февруари започнал с почерпка за празника на Трифон зарезан. 25 годишният Любомир съжителствал на семейни начала с майката на Станислав. В следобедните часове, в рамките на около два часа двамата ходили три пъти до дома на Тодор, за да го предупредят да не обижда и да не разнася слухове за поведението на майката на Владов. След като не го открили, започнали да хвърлят керемиди по покрива на къщата му и така го принудили да излезе на двора. Пострадалият бил силно повлиян от изпития преди това алкохол. Любомир го ударил с вила през оградната мрежа. Пострадалият отстъпил назад, спънал се и паднал на земята. Подсъдимите прескочили оградата, влезли в двора и започнали да го бият по цялото тяло с ритници, с юмруци, с металната и с дървената част на вилата. \r\nДнес Варненският апелативен съд служебно допусна и извърши допълнителен разпит на вещото лице, изготвило 2 СМЕ – тази от аутопсията и втората, дала заключение за причините за настъпилата смърт. Експертът е категоричен, че тежката коремна травма, вследствие на ударите в коремната област, които причинили разкъсването на далака и предизвикали остра кръвоизливна анемия е непосредствената причина за смъртта на 55 годишният мъж. Близо 25 били ударите по цялото тяло на Тодор, които причинили вътрешни и външни травми – счупени ребра, кости и кръвонасядания. Пострадалият мъж бил с 4,16 промила алкохол в кръвта и не е могъл да се защитава адекватно от нападателите си.\r\nВтората съдебна инстанция днес допусна и преразпит на подсъдимия Станислав Владов(21 год.), който разказа за причините за агресията, за това кой от двамата къде е нанасял удари и какъв е бил поводът да прекратят побоя. Станислав е този, който е поискал да спрат с ударите, извикал е медицинска помощ за пострадалия, а след това се е обадил и на полицията. Затова и неговата присъда (15 години затвор) е произнесена при превес на смегчаващи вината обстоятелства.\r\nДнес съдът разпита майката на Станислав и жената, с която съжителства и от която има 2 малолетни деца.\r\nВ пледоариите си защитниците на подсъдимите поискаха преквалификация на деянието от умишлено убийство, извършено по особено мъчителен за убития начин и с особена жестокост, в непредумишлено причиняване на смърт, вследствие на нанесена телесна повреда. Както Любомир, така и Станислав се разкайват за стореното. Прокуратурата поиска от втората съдебна инстанция да остави без уважение искането на защитата за преквалификация на престъпното деяние и да потвърди като правилна, законосъобразна и справедлива присъдата на Окръжен съд – Силистра.\r\nВарненският апелативен съд ще се произнесе с решение в установения от закона 30 дневен срок.", "date": "2017.07.27", "title": "Варна: Апелативният съд заседава по обжалвани присъди на двама обвиняеми за убийството на 55-годишен мъж от село Пожарево"}
{"url": "http://www.focus-news.net/news/2017/07/27/2419989/korneliya-ninova-bsp-balgari-koito-ste-ni-podkrepili-za-da-sme-v-tozi-parlament-kakvoto-vi-obeshtahme-go-izpalnyavame.html", "text": "Българи, които сте ни подкрепили, за да сме в този парламент - каквото ви обещахме, го изпълняваме. Това каза лидерът на БСП Корнелия Нинова по време на отчет на ПГ на „БСП за България“ за изминалия парламентарен сезон в зала „Изток“ на Народното събрание, предаде репортер на Агенция „Фокус“. Нинова заяви, че ПГ на „БСП за България“ ще продължи да го прави и през септември. „Всички колеги депутати за този период даваха приемни в избирателните си райони. Средно ако можем да го кажем по 7-8 приемни на човек по избирателни райони“, каза лидерът на БСП. По думите й това е много голяма активност сред хората. „За което също им благодаря\", добави тя. \r\nДеница КИТАНОВА", "date": "2017.07.27", "title": "Корнелия Нинова, БСП: Българи, които сте ни подкрепили, за да сме в този парламент - каквото ви обещахме, го изпълняваме"}
{"url": "http://www.focus-news.net/news/2017/07/27/2419995/veliko-tarnovo-obshtinskite-savetnitsi-reshiha-obshtinata-da-vrashta-depozitite-za-detskite-gradini-do-dva-mesetsa.html", "text": "Общинските съветници решиха Община Велико Търново да връща депозитите за детските градини до два месеца, предаде репортер на Радио „Фокус“ – Велико Търново. Днес местният парламент трябваше да гласува изменение и отмяна на разпоредбите на Наредбата за условията и реда за записване, отписване и преместване на деца в общински детски градини на територията на община Велико Търново след препоръка от Окръжна прокуратура – Велико Търново. Според Прокуратурата е недопустимо предварителното събиране на депозит, тъй като не е регламентирано в нито в специален закон, нито в Закона за местни данъци и такси. Предложението за урегулиране на отношенията между родителите и Общината направи общинският съветник Стефан Михайлов. „Предлагам да добавим в Наредбата текст, според който в двумесечен срок Общината да урегулира отношенията си с тези, които са внесли депозита, защото едните ще си поискат парите, а другите ще кажат „прихванете ни ги от следващите вноски“. Предлагам направо Общината да не плаща пари, а да напишем „в двумесечен срок да приспаднат депозитите от следващите такси“. Мисля, че това е съвсем нормално да се случи“, обясни Михайлов.\r\nДо сега в срок до 10-ти септември родителите трябваше да внесат депозит от 60 лева, който се възстановяваше при напускането на детето.\r\nНадежда КРЪСТЕВА", "date": "2017.07.27", "title": "Велико Търново: Общинските съветници решиха Общината да връща депозитите за детските градини до два месеца"}
{"url": "http://www.focus-news.net/news/2017/07/27/2419990/tsvetan-tsvetanov-kam-korneliya-ninova-ministar-predsedatelyat-patuva-kam-parlamenta.html", "text": "Министър-председателят пътува към българския парламент. Това каза заместник-председателят на ГЕРБ Цветан Цветанов в процедура от парламентарната трибуна във връзка с искането на лидера на БСП Корнелия Нинова премиерът Бойко Борисов да дойде в НС, предаде репортер на Агенция „Фокус“. „Благодаря за изказването на г-жа Корнелия Нинова. Действително постигнахме един консенсус, което е малко като възможност в сегашния парламент. За да намалим това напрежение и за да не участваме в провокирането, аз ви уверявам, че от разговорите, които имах – министър-председателят пътува към българския парламент“, каза Цветанов. Според него ако Корнелия Нинова е просто попитала дали Бойко Борисов възнамерява да дойде, щял да й каже, че той пътува към парламента. „Нямаше да има нужда от тази емоция и този емоционален заряд“, заяви Нинова. \r\nДеница КИТАНОВА", "date": "2017.07.27", "title": "Цветан Цветанов към Корнелия Нинова: Министър-председателят пътува към парламента"}
{"url": "http://www.focus-news.net/news/2017/07/27/2419998/sofiya-vazstanoveno-e-dvizhenieto-v-dvete-posoki-pri-km-42-na-avtomagistrala-trakiya.html", "text": "Възстановено е движението в двете посоки при км 42 на автомагистрала \"Тракия\". Това съобщиха от пресцентъра на Агенция \"Пътна инфраструктура\".", "date": "2017.07.27", "title": "София: Възстановено е движението в двете посоки при км 42 на автомагистрала \"Тракия\""}
{"url": "http://www.focus-news.net/news/2017/07/27/2420001/3-tona-kontrabanden-tyutyun-za-nargile-za-nad-1-000-000-leva-zadarzhaha-sluzhiteli-ot-otdel-mitnichesko-razuznavane-i-razsledvane-v-mitnitsa-burgas.html", "text": "3 тона контрабанден тютюн за наргиле за над 1 000 000 лева задържаха служители от отдел „Митническо разузнаване и разследване\" в Митница \"Бургас\". Това съобщиха от пресцентъра на Агенция \"Митници\". На пристанище \"Бургас\" пристига контейнер от Дубай (ОАЕ), предназначен за получател в България. Според подадените към българските митнически власти обобщена декларация за въвеждане и декларация за временно складиране, съдържанието на контейнера се състои изцяло от мебели.\r\nНа 26 юли 2017 г. служители на отдел „Митническо разузнаване и разследване\" в Митница \"Бургас\" селектират контейнера за рентгенова инспекция, при която установяват нехарактерна плътност на съдържанието.\r\nПри последвалата щателна митническа проверка се установява, че освен редовно декларираните мебели, вътре се намират и 3 000 броя кутии от по 1 килограм всяка, или общо 3 000 килограма, съдържащи тютюн за наргиле.\r\nЗа цялото количество задържан тютюн за наргиле дължимият акциз е в размер на 456 000 лева. Средната продажна цена, според регистъра за цените на тютюневите изделия, възлиза на 360 лева за килограм.\r\nПо случая е образувано досъдебно производство по описа на Митница \"Бургас\" под надзора на Окръжна прокуратура - Бургас. Контрабандната стока и контейнерът са задържани.", "date": "2017.07.27", "title": "3 тона контрабанден тютюн за наргиле за над 1 000 000 лева задържаха служители от отдел „Митническо разузнаване и разследване\" в Митница \"Бургас\""}
{"url": "http://www.focus-news.net/news/2017/07/27/2420003/reuters-rusiya-e-izpolzvala-feysbuk-za-da-shpionira-kampaniyata-na-emanyuel-makron.html", "text": "Руски агенти са предприели опит да шпионират предизборната кампания на френския президент Еманюел Макрон чрез създаването на фалшиви профили в социалната мрежа „Фейсбук“, предава Reuters, като се позовава на собствени източници, сред които и американски конгресмен. \r\nПо-рано тази година са създадени около две дузини акаунти, за да бъдат наблюдавани длъжностни лица от кампанията на Макрон и други близки до центристкия политик, който през месец май постигна победа над опонента си Марин Льо Пен. \r\nСоциалната мрежа  е предприела действия срещу фалшивите акаунти, от които е разпространявана грешна информация за френските избори. Но усилията за проникване в социалните мрежи на служителите на Макрон не са докладвани по-рано.\r\nРусия многократно отрече намеса във френските избори. През май американските разузнавателни агенции заявиха пред агенцията, че хакери с връзки с руското правителство са били замесени в серия инциденти, но тогава те не разполагаха с убедителни доказателства, че Кремъл е разпоредил хакерството. Тереза Герова", "date": "2017.07.27", "title": "Reuters: Русия е използвала „Фейсбук“, за да шпионира кампанията на Еманюел Макрон"}
{"url": "http://www.focus-news.net/news/2017/07/27/2419999/deutsche-welle-makedoniya-dogovorat-s-balgariya-mnogo-shum-za-nishto-sporno.html", "text": "От многобройни похвали до жестока критика. В такава атмосфера бе посрещнат текстът на Договора за приятелство, добросъседство и сътрудничество между Република Македония и Република България, коментира Deutsche Welle. \r\nПремиерът Зоран Заев обяви, че документът ще бъде подписан на 1 август в сградата на македонското правителство, а опозиционната партия ВМРО-ДПМНЕ поиска Събранието да приеме заключение дали той трябва или не трябва да бъде подписан в такава форма. И докато политическите опоненти яростно критикуват, в експертните среди са на мнение, че споразумението поставя нови взаимоотношения в сътрудничеството между двете държави и спокойна атмосфера, в която ще доминира бъдещето.\r\n„Това е голяма стъпка, с която се отваря нова страница в отношенията с нашия източен съсед\", каза посланикът Любчо Арсовски.\r\n„Договорът не е идеален. Естествено има нужда от някои подобрения, но като основна рамка е отличен за надграждане. Това, впрочем, е замисълът“, припомни дипломатът.\r\nНо публикуването на детайлите от договора на 26 юли, деня на катастрофалното земетресение в Скопие от 1963 г., доведе до своеобразно \"земетресение\" и в редиците на македонската опозиция. При това без да са налице убедителни причини за това, коментират от редакцията. Тереза Герова", "date": "2017.07.27", "title": "Deutsche Welle (Македония): Договорът с България – много шум за нищо спорно"}
{"url": "http://www.focus-news.net/news/2017/07/27/2420000/tsvetan-tsvetanov-gerb-postignahme-palen-konsensus-po-deklaratsiyata-za-dogovora-s-makedoniya-za-da-podkrepim-pravitelstvoto.html", "text": "Вчера успяхме да постигнем пълен консенсус по декларацията, която днес ще бъде подложена на гласуване, за да се даде пълна подкрепа на българското правителство да продължи действията, свързани с Р Македония. Това каза председателят на ПГ на ГЕРБ Цветан Цветанов, предаде репортер на Агенция „Фокус“. „В духа на конструктивизма подкрепям всичко, което беше казано и от министър-председателя, както и в началото от Корнелия Нинова“, заяви той. Цветан Цветанов започна да чете пълния текст на декларацията на народните представители, след което се очаква тя да бъде гласувана.\r\nБиляна ИВАНОВА", "date": "2017.07.27", "title": "Цветан Цветанов, ГЕРБ: Постигнахме пълен консенсус по декларацията за Договора с Македония, за да подкрепим правителството"}
{"url": "http://www.focus-news.net/news/2017/07/27/2420004/plenumat-na-vss-predlaganata-promyana-v-zsv-lishava-kadroviya-organ-ot-pravoto-na-pretsenka-za-prilagane-na-myarkata-otstranyavane-ot-dlazhnost.html", "text": "Пленумът на Висшия съдебен съвет даде мандат на Комисията „Правни и институционални въпроси“ да изготви становище по приетия днес от Народното събрание Законопроект за изменение и допълнение на Закона за съдебната власт, съобщиха от ВСС.\r\nЧленовете на Съвета дискутираха предложената нова редакция на чл. 230, ал. 1 от ЗСВ, която предвижда възможност магистрат да бъде отстранен от длъжност при привличането му като обвиняем за умишлено престъпление от общ характер до приключване на наказателното производство, като единствената  конституционна и законова възможност да бъде освободен от длъжност след приключването му е само при наложено наказание „лишаване от свобода“. Предлаганата промяна лишава кадровия орган от правото на преценка за прилагане на мярката „отстраняване от длъжност“, не предвижда никакво право на защита на магистрата и възможност да поиска преразглеждане на мярката, създава условия за дисбаланс на правата на съдиите, прокурорите и следователите и обществения интерес от отчетност, почтеност и доверие към магистратите при упражняване на правосъдната дейност.\r\nОбърнато бе внимание и на предлаганото изменението на чл. 28, ал. 1 от ЗСВ относно възстановяването на членовете на ВСС след изтичане на мандата им.", "date": "2017.07.27", "title": "Пленумът на ВСС: Предлаганата промяна в ЗСВ лишава кадровия орган от правото на преценка за прилагане на мярката „отстраняване от длъжност“"}
{"url": "http://www.focus-news.net/news/2017/07/27/2420007/plovdiv-obshtinskiyat-savet-reshi-da-ne-vdiga-tsenata-na-taksimetroviya-prevoz-stigna-se-do-skandal-mezhdu-predstaviteli-na-taksimetroviya-bransh-i-savetnitsi.html", "text": "Общинският съвет реши да не вдига цената на таксиметровия превоз, стигна се до скандал между представители на таксиметровия бранш и съветници, предаде репортер на Радио „Фокус“ - Пловдив. Пред общинските съветници Георги Ряпов от Националната асоциация на защита на превозвачите подчерта, че цената на таксиметровия превоз в Пловдив не е променяна от 2008 г. По думите му шофьорите плащат над 12 000 лв. годишно за поддръжка на автомобили и данъци. Ряпов призова също „убийствения данък от 750 лв.“ да бъде премахнат. До напрежението в пловдивския парламент се стигна след изказване на Пепа Деведжиева от ДСБ, която от трибуната заяви, че няма да подкрепи предложението, тъй като и сега такситата могат да увеличат цените до максималния размер от 1.30 лв., определен от общинския съвет.\r\nИзказването ѝ разгневи Мариян Киров, собственик на таксиметрова компания, който на няколко пъти се опита да вземе думата. Председателят на общинския съвет Савина Петкова нареди на охранители да изведат охранителите изведат от залата представителите на таксиметровия бранш.\r\nПо този начин цената на таксиметровите услуги в града остава непроменена – 0.65 лв. за дневна тарифа и 0.75 лв. за нощна.\r\nКристиян ГАРОВ", "date": "2017.07.27", "title": "Пловдив: Общинският съвет реши да не вдига цената на таксиметровия превоз, стигна се до скандал между представители на таксиметровия бранш и съветници"}
{"url": "http://www.focus-news.net/news/2017/07/27/2419992/korneliya-ninova-bsp-popitah-parviyat-mezhdu-ravni-dali-borisov-shte-idva-i-toy-otgovori-ne-dva-pati.html", "text": "Попитах първия между равни дали Борисов ще идва и той отговори „не“ два пъти. Това каза лидерът на БСП Корнелия Нинова в процедура по начина на водене, във връзка с процедурата на Цветан Цветанов, в която той заяви, че премиерът ще пристигне в парламента, предаде репортер на Агенция „Фокус“. Нинова заяви, че е попитала Цветанов два пъти днес ще дойде ли министър-председателят. \"Вие отговорихте два пъти „не“\", добави тя. Нинова заяви, че БСП няма да злоупотребяват с тази тема и няма да блокират този процес. „Аз съм попитала когото трябва, първият между равни. Получила съм отговор „не“\", каза лидерът на БСП. \r\nДеница КИТАНОВА", "date": "2017.07.27", "title": "Корнелия Нинова, БСП: Попитах първият между равни дали Борисов ще идва и той отговори „не“ два пъти"}
{"url": "http://www.focus-news.net/news/2017/07/27/2420008/pregled-na-mezhdunarodnite-novini-do-13-chasa-agentsiya-fokus.html", "text": "От многобройни похвали до жестока критика. В такава атмосфера бе посрещнат текстът на Договора за приятелство, добросъседство и сътрудничество между Република Македония и Република България, коментира Deutsche Welle. \r\nПремиерът Зоран Заев обяви, че документът ще бъде подписан на 1 август в сградата на македонското правителство, а опозиционната партия ВМРО-ДПМНЕ поиска Събранието да приеме заключение дали той трябва или не трябва да бъде подписан в такава форма. И докато политическите опоненти яростно критикуват, в експертните среди са на мнение, че споразумението поставя нови взаимоотношения в сътрудничеството между двете държави и спокойна атмосфера, в която ще доминира бъдещето.\r\n„Това е голяма стъпка, с която се отваря нова страница в отношенията с нашия източен съсед\", каза посланикът Любчо Арсовски.\r\n„Договорът не е идеален. Естествено има нужда от някои подобрения, но като основна рамка е отличен за надграждане. Това, впрочем, е замисълът“, припомни дипломатът.\r\nНо публикуването на детайлите от договора на 26 юли, деня на катастрофалното земетресение в Скопие от 1963 г., доведе до своеобразно \"земетресение\" и в редиците на македонската опозиция. При това без да са налице убедителни причини за това, коментират от редакцията.\r\n*** След смъртта на двама войници от Бундесвера при катастрофа на хеликоптер „Тайгър“ в Мали, на преден план излиза въпросът за причините, довели до трагедията. Експертен тим на германската армия е изпратен в Гао, за да направи оценка на произшествието и да извлече данни от черната кутия на машината, поясни вицеадмирал Йоахим Рюле. \r\nВсички рутинни полети на хеликоптерите „Тайгър“ са отменени до второ нареждане. Към момента няма сведения, които да предполагат външна намеса в произшествието. Според мироопазващата мисия на ООН първоначалните констатации сочат наличието на механична повреда като причина за катастрофата.\r\n*** Шведският премиер Стефан Льовен обяви, че министърът на вътрешните работи Андерс Игеман и министърът на инфраструктурата Анна Йохансън ще бъдат освободени от постовете си в отговор на искане на опозицията за вот на недоверие срещу трима членове на правителството.\r\nЙохансон е заменен от Томас Енерхот, а задълженията на Игеман като министър на вътрешните работи ще бъдат поети от министъра на правосъдието Морган Йохансон. Министърът на отбраната Петер Хултквист, който също беше обект на предложението за вот на недоверие, ще продължи да изпълнява длъжността си.\r\nПреди няколко седмици стана ясно, че полиция за сигурност (СЕПО) разследва Агенцията по транспорта, след като ключова информация е била предоставена на ИТ служители от други държави, които не са преминали през обичайните проверки. Така се оказа, че ИТ специалисти от Чешката република са получили достъп до съхранявана информация, включително поверителни полицейски бази данни, съдържащи регистрите за съдимост и информация за хора, заподозрени в престъпления, сочат съобщения в шведските медии.\r\n*** Президентът на Палестинската автономия Махмуд Аббас подкрепи призивите поклонниците да се върнат към джамията „Ал Акса“ в Ерусалим, след като израелските власти премахнаха спорните средства за контрол на сигурността.\r\nСъответните коментари Аббас направи в рамките на пресконференция, свикана, след като мюсюлманските власти обявиха края на почти двуседмичен бойкот на обекта срещу новите мерки за сигурност, въведени след убийството на двама полицаи в района.\r\n*** Продължава изтеглянето на германския военен контингент от ВВС базата Инджирлик в югоизточната турска провинция Адана. Военното присъствие на Германия в базата е до 250 души персонал, 6 разузнавателни самолета „Торнадо”, един самолет-цистерна и един команден център със съвременно високо технологично оборудване. От началото на юли самолетите поетапно се пребазират в Йордания. Очаква се да започнат полети и бойно дежурство от там през  октомври.\r\nУспоредно с това Берлин се отказа и от инвестиция в размер общо на 58 милиона евро в базата в Инджирлик, след кризата в отношенията между Германия и Турция. От тях 26 милиона евро трябваше да бъдат изразходвани за изграждане на нова писта за самолетите „Торнадо”, а останалите -  за модерни хангари, посочва още ДХА.\r\n*** След пика на бежанската криза от 2015 г. и затварянето на т.нар. Балкански маршрут, броят на мигрантите, преведени до Австрия от контрабандисти, е намалял чувствително. И все пак данните са по-високи от тези за 2014 г., когато обстановката бе по-спокойна, става ясно от доклад на Министерството на вътрешните работи във Виена. \r\nПрез миналата година броят на задържаните мигранти е бил 50 848 – с цели 46 % по-малко от 2015 г. За сравнение, през 2014 г. броят на арестуваните за нелегално влизане или неоправдано оставане в Австрия е бил 34 070. През 2008 г. е имало 15 367 подобни случаи. \r\nЧувствително са намалели и контрабандистите – ако през 2015 г. са заловени 1108 души, то през 2016 г. техният брой е бил далеч по-нисък – 249. \r\n„Виждаме ясно, че фокусът върху проверките в граничните райони има ефект\", категоричен бе австрийският вътрешен министър Волфганг Соботка, който настоя контролът да бъде допълнително подсилен за още по-добри резултати.\r\n*** Изключително силна градушка е ударила източната част на полуостров Истрия в Хърватия в следобедните часове на сряда. Най-тежка е била ситуацията край населеното място Пломин, където обстановката е наподобявала зимна – температурата е паднала до 13 градуса по Целзий, а вятърът е бил изключително силен. Местни медии съобщават, че в резултат на стихията са били затворени пътища в района, а за разчистването им са задействани снегорини. \r\nСилна градушка е ударила и вътрешността на страната, предизвиквайки сериозни материални щети – предимно по автомобили.\r\nГрадушка застигна и италианския град Гротомаре.\r\n***", "date": "2017.07.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/27/2419997/premierat-boyko-borisov-po-dobre-e-da-imame-edna-stabilna-republika-makedoniya-apeliram-parlamenta-da-podkrepi-deklaratsiyata-i-nasheto-predlozhenie.html", "text": "По-добре е да имаме една стабилна Република Македония - апелирам парламента да подкрепи декларацията и нашето предложение. Това каза премиерът Бойко Борисов от трибуната на НС във връзка с Декларацията относно подписването на Договора за добросъседство между Република България и Република Македония, предаде репортер на Агенция „Фокус“. „Би било добре да имаме мандат да подпишем този договор. Убеден съм, че всеки от вас разбира, че по-добре да имаме една стабилна Република Македония, която да има перспектива, хората в тази държава да имат перспектива и за НАТО, и за ЕС\", добави премиерът. Той се обърна към народните представители с думите: \"Голямо благодаря ще имате от нас, от правителството, ако прецените, че това може да бъде направено“.\r\nДеница КИТАНОВА", "date": "2017.07.27", "title": "Премиерът Бойко Борисов: По-добре е да имаме една стабилна Република Македония - апелирам парламента да подкрепи декларацията и нашето предложение"}
{"url": "http://www.focus-news.net/news/2017/07/27/2419993/premierat-boyko-borisov-pristigna-v-narodnoto-sabranie.html", "text": "Премиерът Бойко Борисов пристигна в Народното събрание, предаде репортер на Агенция „Фокус“. Борисов дойде по искане на БСП във връзка с обсъждането на Договора за добросъседство с Македония.\r\nБиляна ИВАНОВА", "date": "2017.07.27", "title": "Премиерът Бойко Борисов пристигна в Народното събрание"}
{"url": "http://www.focus-news.net/news/2017/07/27/2420011/dobrich-za-poredna-godina-v-generaltoshevskoto-selo-spasovo-shte-se-provede-praznik-na-hlyaba-zhitoto-i-dobrudzha.html", "text": "За поредна година в генералтошевското село Спасово ще се проведе Празник на хляба, житото и Добруджа, предаде кореспондент на Радио „Фокус” – Варна. Утре вечер на площада на селото пред Народно читалище „Отец Паисий“ ще се съберат малки и големи, за да отдадат почит на онова богатство на Добруджа, с което е свързано името й. Празникът ще започне в 18.30 часа. Събитието традиционно се провежда след края на жътвата и има за цел да покаже богатството, раждащо се на най-плодородния чернозем в страната ни.\r\nВ землището на Спасово се обработват 150 хиляди декара земеделска земя. Всяка година в района се произвеждат около 30 хиляди тона зърно. Български фолклорни ритми и багри ще зарадват гостите на празника, а това ще бъде неговото шесто издание. Районът е интересен и със своята история. Селището е от най-ранно тракийско време. В района на тракийската могила в западната част на селото са намерени монети от римско време. Намерена е и керамика от ранновизантийската епоха (V-VI в.) и от времето на Първата българска държава (IX — XI в.). През 1940 година, когато е подписан Крайовският мирен договор и Южна Добруджа отново е върната на България, в село Спасово са настанени преселници от село Долно Чамурлий, Румъния. Те са били будни хора, възрожденци по дух, добри стопани и земеделци.\r\nЖулиета НИКОЛОВА", "date": "2017.07.27", "title": "Добрич: За поредна година в генералтошевското село Спасово ще се проведе Празник на хляба, житото и Добруджа"}
{"url": "http://www.focus-news.net/news/2017/07/27/2420010/kyustendil-obshtina-dupnitsa-provezhda-letni-uchilishta-za-detsa-ot-uyazvimi-grupi.html", "text": "Община Дупница провежда летни училища за деца от уязвими групи. Това каза пред Радио „Фокус” – Кюстендил Христо Апостолов, експерт към Община Дупница. Заниманията се провеждат в изпълнение на проект „Алтернатива за ранно детско развитие”, а услугата се предоставя чрез създадения по проекта Център за ранно детско развитие. Целевата група са деца от уязвими семейства от затворени общности и деца с увреждания, на които предстои да постъпят в първи клас. Целта на летните училища е увеличаване на готовността на децата от целевата група за постъпването им в първи клас и мотивацията им за равен старт с техните връстници. На децата се предоставя шанс да доразвият или да съхранят придобитите когнитивни и социални умения преди да постъпят в училище. В същото време образователните елементи се комбинират с игри и дейности, целящи обогатяване познанията на децата за обкръжаващия свят, преодоляване на затруднения в изучаването на български език, осигуряване на възможност за равен старт в смесени училища и други.\r\nВенцеслав ИЛЧЕВ", "date": "2017.07.27", "title": "Кюстендил: Община Дупница провежда летни училища за деца от уязвими групи"}
{"url": "http://www.focus-news.net/news/2017/07/27/2420006/yordan-tsonev-dps-podkrepyame-usiliyata-na-pravitelstvoto-za-sklyuchvane-na-dogovora-s-makedoniya-chiyato-lipsa-se-chuvstvashe-godini-nared.html", "text": "Подкрепяме усилията на правителството за отношенията на добросъседство и сключване на Договора с Македония, чиято липса и нужда се чувстваше години наред в отношенията между двете съседни страни. Това каза зам.-председателят на ПГ на ДПС Йордан Цонев по време на дебатите по декларацията за Договора за добросъседство с Македония, предаде репортер на Агенция „Фокус“. „ДПС винаги е смятало, че всички държави от Западните Балкани трябва да бъдат членове на ЕС и НАТО, особено Македония“, заяви той. По думите му решението на проблема в Македония и в други държави в региона е в членството им в НАТО и ЕС. „България в тази ситуация може да играя ролята на медиатор, виждаме, че полагате усилия и затова ще подкрепим всяка стъпка в тази посока“, посочи Йордан Цонев. „Изключително важно е това, което ще се случи между България и Македония да бъде в интерес на народите на двете страни“, каза още той.\r\nБиляна ИВАНОВА", "date": "2017.07.27", "title": "Йордан Цонев, ДПС: Подкрепяме усилията на правителството за сключване на Договора с Македония, чиято липса се чувстваше години наред"}
{"url": "http://www.focus-news.net/news/2017/07/27/2420002/parvan-simeonov-ima-golyama-razlika-mezhdu-naroda-na-makedoniya-i-politicheskata-prosloyka-v-stranata-koyato-v-golyama-chast-ot-sluchaite-e-podvlastna-na-chuzhda-diplomaticheska-traditsiya.html", "text": "В Договора за добросъседство прави впечатление потвърждаването на духа на съвместната декларация от 1999 г. И не просто на духа на тази декларация, използвани са и формулировки от нея. Което означава, че България потвърждава позицията си за Македония и в известна степен, този договор охранява българския национален интерес. Това каза в интервю за Агенция „Фокус“ политологът Първан Симеонов. „Бих казал, че той охранява и националния интерес на Република Македония, защото отваря още една врата към евентуалното евроатлантическо бъдеще на страната“, коментира той. По думите му има старание в този договор, като няколко български правителства са работили върху него, без значение на техния цвят. „И няколко македонски, разбира се, пак без значение на цвета, което е хубаво. Това означава, че този проблем е мислен не като партизиран, а като нещо по-сериозно“, допълни политологът. Според него от текста на договора впечатление прави още, че в него е предвидена защита на хора със съответното гражданство, препотвърждаването на ангажиментите за каквито и да е било претенции, заплаха и отказа на територията, на която и да е от двете страни, да се подпомагат и развиват организации, които заплашват другата. „Всичко това може да помогне за премахване на поредицата провокации, недоброжелателни актове, които често идваха от политическата прослойка при нашите съседи“, каза още Симеонов. „Много дебело искам да подчертая, че има голяма разлика, между политическата прослойка в Македония, която, в голяма част от случаите е подвластна на чужда дипломатическа и политическа традиция и логика и народа на Македония. Народът на Македония няма никаква вина за случващото се между нашите две държави в последните десетилетия“, посочи той. Според него към този народ ние не бива да имаме никакви обвинения и свръхочаквания, защото това са хора, които са учени по този начин, това са десетилетия на образователна система, това са столетия на разделения между нас.", "date": "2017.07.27", "title": "Първан Симеонов: Има голяма разлика между народа на Македония и политическата прослойка в страната, която в голяма част от случаите е подвластна на чужда дипломатическа традиция"}
{"url": "http://www.focus-news.net/news/2017/07/27/2420014/plenumat-na-vss-opredeli-koordinatori-v-ekipi-za-upravlenie-na-proekti-finansirani-po-opdu.html", "text": "Пленумът на Висшия съдебен съвет определи координатори от страна на Съвета в екипите за управление на проекти по Пътната карта за изпълнение на Актуализираната стратегия за продължаване на реформата в съдебната система, които се финансират по Оперативна програма „Добро управление“. Съобщиха от ВСС. В екипа за управление на проект „Реализиране на Централизирана автоматизирана информационна система „съдебен статус“ е определена Каролина Неделчева – член на Съдийската колегия на ВСС. \r\nЗа координатор общи задачи за съдебната власт в екипа за управление на проект „Изграждане на средства за видеоконферентни връзки и тяхното използване във фазите на досъдебно и съдебно производство, включително и при трансгранично сътрудничество в правораздаването“ е определен Евгени Диков – директор на Националната следствена служба и заместник на главния прокурор по разследването. Пленумът реши да бъдат определени и пет „контактни точки“ за проекта – по една във всеки апелативен район.\r\nПо проект „Осигуряване на софтуерна и методическа обезпеченост, и изграждане на административен капацитет на ИВСС за превенция на корупцията в съдебната власт“ е определена Мария Кузманова – член на Съдийската колегия на ВСС, а за технически сътрудник при ВСС - Мария Зафирова – началник на отдел „ЕМПП“ в АВСС.\r\nПленумът упълномощи представляващия ВСС да подпише Споразумение за сътрудничество с Министерство на правосъдието във връзка с изискванията на Управляващия орган на ОПДУ за разпределение на финансовите средства при изпълнение на мярка 2.2-А от Пътната карта за изпълнение на Стратегията за въвеждане на електронно управление и електронно правосъдие в сектор „Правосъдие“ 2014-2020 г. – „Поетапна миграция на съществуващите разпределени ресурси, системи и услуги на структурите в СП към ХЧО за електронно управление“.", "date": "2017.07.27", "title": "Пленумът на ВСС определи координатори в екипи за управление на проекти, финансирани по ОПДУ"}
{"url": "http://www.focus-news.net/news/2017/07/27/2420012/afp-frantsiya-sazdava-na-libiyska-zemya-goreshti-tochki-za-proverki-na-bezhantsite.html", "text": "Това лято Франция ще създаде на територията на Либия оперативен център за търсещите убежище, които се опитват да достигнат територията на Европа през Средиземно море. Това съобщи в четвъртък държавният глава на Франция Еманюел Макрон, предава AFP.\r\n„Идеята е да се създадат горещи точки, за да се избегнат хората, които предприемат побъркани рискове, когато нямат право на убежище. Ще отидем при тях\", заяви Макрон по време на посещение в бежански център в Централна Франция, добавяйки, че планът ще бъде задействан \"това лято\". Тереза Герова", "date": "2017.07.27", "title": "AFP: Франция създава на либийска земя „горещи точки“ за проверки на бежанците"}
{"url": "http://www.focus-news.net/news/2017/07/27/2420017/zlatin-velev-zam-kmet-na-plovdiv-taksimetrovite-kompanii-ne-uspyaha-da-obosnovat-dostatachno-iskanoto-uvelichenie-na-tsenata.html", "text": "Таксиметровите компании не успяха да обосноват достатъчно исканото увеличение на цената за услугата. Това съобщи пред журналисти заместник-кметът по транспорт Златин Велев по повод решението цените на таксиметровите услуги да не се вдигат, предаде репортер на Радио „Фокус“ - Пловдив. „Правилно беше поискано от общинските съветници, представителите таксиметровия бранш да дадат в проценти какви са увеличенията в цените на разходите на таксиметровите услуги. Това не се получи“, каза още Велев. По думите му скандалът, който се получи преди гласуването на предложението, няма как да доведе до нещо положително. Заместник-кметът по транспорт посочи още, че таксиметровите компании са загубили делото за отпадане на „данък такси“, което заведоха преди няколко месеца в Административния съд в града.\r\nКристиян ГАРОВ", "date": "2017.07.27", "title": "Златин Велев, зам.-кмет на Пловдив: Таксиметровите компании не успяха да обосноват достатъчно исканото увеличение на цената"}
{"url": "http://www.focus-news.net/news/2017/07/27/2420009/krasimir-bogdanov-op-dogovorat-za-dobrosasedstvo-e-spetsialen-balgariya-i-makedoniya-tryabva-da-imat-vzaimootnosheniya-obusloveni-ot-obshtata-ni-istoricheska-sadba.html", "text": "Договорът за добросъседство е специален - България и Македония трябва да имат взаимоотношения, обусловени от общата ни историческа съдба. Това каза народният представител от ПГ на „Обединени патриоти“ Красимир Богданов по време на дебатите по декларацията на НС по договора за добросъседство с Македония, предаде репортер на Агенция „Фокус“. Богданов заяви, че „Обединени патриоти“ ще подкрепят декларацията за добросъседство с Македония. „Искам да поздравя цялото българско правителство, премиерът, МВнР затова, че увенчаха с успех усилията на много български правителства. В почти целия период на прехода имаше опити и допирни точки, в които ту се сближавахме, ту се отдалечавахме от съседната наша държава Република Македония“, каза той и посочи, че в крайна сметка се е стигнало до завършения вариант  и до предстоящото подписване на договора. Богданов поясни, че договорът открива пътища и възможности за България. По думите му вече се виждат конкретни действия за инфраструктурни проекти, на отпускане на средства от ЕС за откриване транспортни връзки и коридори с България. „Този договор освен общите постановки, които биха били разписани във всеки друг договор с друга държава между България или друга страна,  е специален“, каза Богданов. \r\nДеница КИТАНОВА", "date": "2017.07.27", "title": "Красимир Богданов, ОП: Договорът за добросъседство е специален - България и Македония трябва да имат взаимоотношения, обусловени от общата ни историческа съдба"}
{"url": "http://www.focus-news.net/news/2017/07/27/2420019/politico-donald-tusk-mezhdu-es-i-polsha.html", "text": "За председателя на Европейския съвет Доналд Туск, проблемът на Европейския съюз с Полша не е просто поредната криза, коментира Politico.\r\nБившият полски министър-председател не може да се отнесе към спора за предложените от Варшава промени в съдебната система, които по-рано Европейската комисия осъди като нарушаващи демокрацията и върховенството на закона, като ново политическо предизвикателство, подобно на гръцката финансова криза и проблема с бежанците.\r\nЗа Туск случващото се е източник на дълбока лична тъга и дори смущение, споделят негови приятели, колеги и наблюдатели.\r\n„Той е в неудобна ситуацията, това е трудно за него“, коментира  Роланд Фройденщайн, директор за политическите въпроси в базирания в Брюксел Център за европейски изследвания „Вилфред Мартенс“.\r\n„Той вярва, че говори за основните ценности за Европейския съюз, че помага за поддържането на единството на блока“, подчерта специалистът, който отблизо следи кариерното развитие на Туск. „Но той не иска да изглежда така сякаш се опитва да ескалира конфликта с полското правителство“, допълни Фройденщайн.Заплахите на ЕС \r\nВ сряда Европейската комисия заплаши да инициира дисциплинарна процедура, която може да лиши Полша от право на глас в ЕС, ако правителството продължи  с усилията си да поеме контрола над съдебната система.\r\nТова е поредният ход, който поставя Туск в трудно положение. От една страна той критикува полското правителството, тъй като смята, че е необходимо да защити стандартите на блока. От друга страна обаче не иска да бъде представен от опонентите в родната си страна като предател или да бъде разглеждан на европейската сцена като прекалено въвлечен във вътрешнополитическия спор в Полша.\r\nСъщевременно Туск се опитва да запази бъдещите си възможности в политиката отворени. Неговият мандат в Съвета приключва през 2019 г., точно навреме, за да се върне във Варшава и да се включи в надпреварата за президентския пост през 2020г. Но полските политически анализатори подчертават, че все още има много време дотогава.\r\nМиналия четвъртък Туск поиска да проведе извънредна среща с полския държавен глава Анджей Дуда относно предложеното законодателство. Неговата молба беше отхвърлена. Туск обясни, че е настоял за срещата поради дълбокото си притеснение. „Смятам, че последните действия на управляващата партия противоречат на европейските ценности и стандарти и рискуват да навредят на нашата репутация“, заяви Туск. „В политически аспект те ни връщат назад във времето и на изток в пространството“, допълни председателят на Съвета.От Гданск до Брюксел\r\nДемокрацията в Полша е житейската мисия на Туск. Той е роден в Гданск и израства зад Желязната завеса, а след това се превръща един от най-успешните политици на страната след падането на комунистическия режим.\r\nПознати на Туск отбелязват, че той внимава как ще коментира Полша в Брюксел. Гласоподавателите в страната ясно показаха, че не искат вътрешнополитическите проблеми да бъдат обсъждани публично.\r\nКогато полското правителство се противопостави на повторното избиране на Туск за председател на Европейския съвет през март, този ход се обърна срещу кабинета, давайки на опозицията подкрепа, каквато не е имала от години.\r\nМиналия месец, когато Туск разкритикува министър-председателя Беата Шидло за коментара й по време на реч в концентрационния лагер Аушвиц, той го направи на полски и от своя личен профил в социалната мрежа „Туитър“. И като цяло, когато коментира ситуацията в родната си страна, той го прави на полски и пред полски медии.\r\nОсвен това Туск се старае в Брюксел да не оставя впечатлението, че е настроен срещу Полша. На въпрос дали членството на Варшава в блока е застрашено, миналата седмица в полска телевизия Туск отговори: „Бих искал да бъде много ясен за това. Тук в Брюксел никой не иска да изхвърли Полша“.\r\n„Когато става дума за членството в ЕС, няма никаква заплаха, идваща от Европа, днес тази заплаха се крие в страната. Ако днес някой се опитва да отнеме на Полша привилегиите от членството в блока, това не са хората в Брюксел, Париж, Мадрид или Берлин. Това са хората, които срещам във Варшава сега, не по улиците, а в частните офиси на държавните служители“, допълни Туск.\r\nЕкипът на Европейската комисия, който води дискусиите с полското правителство, включително първият заместник-председател на Комисията Франс Тимерманс, отказват да коментират Туск. Но неофициално служителите настояват, че председателят на Съвета не е усложнил ситуацията, тъй като неговите възгледи са много близки до тези на останалите лидери в Брюксел.Напрежението между Туск и „Право и справедливост“\r\nНапрежението между Туск и управляващата партия в Полша „Право и справедливост“ също придобива личен характер. Той е обвиняван в предателство и заплашван с разследване за убийство от Ярослав Качински, председателя на партията. Според Качински Туск е отговорен за смъртта на неговия брат Лех Качински, който загина при самолетна катастрофа през 2010 г. в Смоленск, Русия.\r\nПравителството също така се опитва да свърже Туск и с други скандали. През април председателят на Съвета беше разпитван в продължение на осем часа от полската прокуратура относно предполагаеми контакти между полските и руските разузнавателни служби по време на неговия мандат като премиер. Той участваше в делото като свидетел, а не като заподозрян. Туск определи съдебния процес като политически.\r\nВисокопоставен полски дипломат, който познава Туск от години, заяви, че спорът с управляващата партия представлява тежест, „главоболие за целия ЕС и особено за Туск“. Но дипломатът подчерта, че за Туск случващото има емоционално значение. „За него е тежко да вижда как репутацията на Полша се накърнява“, допълни дипломатът.   Мария Динкова", "date": "2017.07.27", "title": "Politico: Доналд Туск между ЕС и Полша"}
{"url": "http://www.focus-news.net/news/2017/07/27/2420016/varna-s-blagodarstven-moleben-byaha-otbelyazani-139-godini-ot-osvobozhdenieto-na-grada-ot-tursko-robstvo.html", "text": "139 години от Освобождението на Варна от турско робство бяха отбелязани днес с венци, цветя и благодарствен молебен, отслужен от Варненския и Великопреславски митрополит Йоан. Това съобщиха от пресцентъра на Община Варна. В словото си към варненци кметът Иван Портних припомни, че мястото, където се чества празника – Духовно-просветният център „Св. Архангел Михаил“, е специално. „Именно тук, на 27-ми юли 1878 г., варненци са посрещнали с хляб и сол руските войски, предвождани от генерал Столипин. Радвам се, че отново изразихме своята почит и признателност към всички, които имат заслуга за освобождението на нашия град! Помним тяхното дело, пазим своята история, защото историята е разказ за свободата“, каза кметът.\r\nПоздравления към варненци отправиха Генералният консул на Руската федерация във Варна Сергей Лукьянчук и митрополит Йоан. Освен тях, венци и цветя пред паметника на руските войни бяха поднесени от представители на областната управа, на общинския съвет, ВМС, ОД на МВР, районните кметове, почетния консул на Италия във Варна, от много граждани и неправителствени организации.\r\nВ 16.00 часа в Музея на възраждането ще се състои тържествено връчване на дарение – Гарибалдийско знаме. В 20.30 часа започва празничен концерт край фонтана на пл. „Независимост“. Инициативата е на Община Варна и на Държавната опера в града.", "date": "2017.07.27", "title": "Варна: С благодарствен молебен бяха отбелязани 139 години от Освобождението на града от турско робство"}
{"url": "http://www.focus-news.net/news/2017/07/27/2419996/plenumat-na-vss-izrazi-otritsatelno-stanovishte-po-predlozheniya-zid-na-administrativno-protsesualniya-kodeks-vnesen-v-parlamenta-na-1-yuni.html", "text": "Пленумът на Висшия съдебен съвет изрази отрицателно становище по проект на Закон за изменение и допълнение на Административно-процесуалния кодекс, внесен в Народното събрание на 1 юни 2017 г. Това съобщиха от ВСС.\r\nЧленовете на Съвета намират, че с проекта не са спазени заложените в чл. 26, ал. 1 от Закона за нормативните актове принципи на необходимост, обоснованост, откритост и съгласуваност. Посочва се, че заявените мотиви не обосновават причините, които налагат приемането му, а поставените при изготвянето му цели са формулирани общо и абстрактно. Намира се, че конкретни разпоредби на ЗИД са в пряко противоречие с основните начала, залегнали в Конституцията на Република България, доколкото водят до ограничаване на достъпа до правосъдие и преграждат пътя за защита, създават предпоставки за неравнопоставеност на участниците в процеса. Нарушава се и принципът за пълна обжалваемост на административните актове, залегнал в чл. 120, ал. 2 от КРБ. \r\nВ Становището се посочват противоречия с принципите на административното правораздаване, въведени затруднения за гражданите при прилагане на електронното правосъдие, предвидено оскъпяване на административния процес и други. С него се изразява несъгласие с въведения със ЗИД на АПК институт на мълчаливото съгласие, което следва да се възприема като изключение от общоприетия принцип и да бъде уредено в специални закони.\r\nСтановището на Пленума на ВСС съдържа конкретни коментари и изводи по текстовете на законопроекта.", "date": "2017.07.27", "title": "Пленумът на ВСС изрази отрицателно становище по предложения ЗИД на Административно-процесуалния кодекс, внесен в парламента на 1 юни"}
{"url": "http://www.focus-news.net/news/2017/07/27/2420021/plenumat-na-vss-prie-aktove-na-grazhdanskiya-savet-kam-vss.html", "text": "Пленумът на Висшия съдебен съвет на основание чл. 19 от Раздел V от Правилата за действие на Гражданския съвет от професионални и неправителствени организации към ВСС прие за сведение Акт № 83 относно изпращане на становището на административния ръководител – председател на Административен съд – Хасково, на вниманието на Министерството на правосъдието с препоръка за продължаване на дейността на работната група за промяна на Наредба № Н-1/16.05.2014 г. за съдебните преводачи; както и Акт № 84 за приемане на Съюза на съдебните заседатели в България за член на Гражданския съвет към ВСС. Това съобщиха от Висшия съдебен съвет.", "date": "2017.07.27", "title": "Пленумът на ВСС прие Актове на Гражданския съвет към ВСС"}
{"url": "http://www.focus-news.net/news/2017/07/27/2420005/kristian-vigenin-bsp-segashniyat-rezultat-po-makedonskiya-vapros-be-postignat-predi-vsichko-zashtoto-se-smeni-vlastta-v-skopie.html", "text": "Сегашният резултат по македонския въпрос бе постигнат преди всичко защото се смени властта в Скопие – подписването на договора между България и Македония е  уникален шанс. Това каза народният представител от ПГ на „БСП за България“ Кристиан Вигенин по отношение на Декларацията по договора за добросъседство с Република Македония, предаде репортер на Агенция „Фокус“.  „Нека тази декларация не бъде възприемана за даване на мандати от Народното събрание за подписването на договора, тъй като вие такъв мандат не сте поискали от нас. Приемете го като политическа заявка от българския парламент, че застава зад действията, които ще предприемете“, каза Вигенин. \r\nТой заяви, че „БСП за България“ оценява усилията, които са  положени от двете правителства и на България, и на Македония за финализиране на преговорите. По думите му, договорът е уникален шанс за България и той трябва да бъде използват максимално. Според него подписването на договора е важна стъпка. „От вътрешнополитическа гледна точка оценяваме факта, че се съобразихте договорът да бъде представен в парламента, да бъде обсъден и тази тема да стане част от дневния ред на Народното събрание преди неговото подписване“, обърна се Кристиан Вигенин към управляващите. \r\nДеница КИТАНОВА", "date": "2017.07.27", "title": "Кристиан Вигенин, БСП: Сегашният резултат по македонския въпрос бе постигнат преди всичко защото се смени властта в Скопие"}
{"url": "http://www.focus-news.net/news/2017/07/27/2420015/premierat-boyko-borisov-balgarskiyat-parlament-pokaza-che-bi-podkrepil-podgotveniya-tekst-v-dogovora-za-dobrosasedstvo-s-makedoniya-s-ratifikatsiya.html", "text": "Българският парламент показа, че би подкрепил подготвеното като текст в Договора за добросъседство с Македония с ратификация. Това каза премиерът Бойко Борисов, след като Народното събрание прие декларация по Договора за добросъседство с Македония, предаде репортер на Агенция „Фокус“. Премиерът Бойко Борисов благодари на Народното събрание за подкрепата. „Това е едно голямо рамо и подкрепа за правителството. Дали е декларация, дали е мандат - това няма да спорим“, каза Борисов. \r\nДеница КИТАНОВА", "date": "2017.07.27", "title": "Премиерът Бойко Борисов: Българският парламент показа, че би подкрепил подготвения текст в Договора за добросъседство с Македония с ратификация"}
{"url": "http://www.focus-news.net/news/2017/07/27/2420024/toma-tomov-bsp-neka-podkrepim-asotsiatsiyata-na-balgarskite-uchilishta-v-chuzhbina.html", "text": "Нека подкрепим Асоциацията на българските училища в чужбина. Това каза Тома Томов от БСП в пленарната зала, съобщиха от пресцентъра на НС на БСП.\r\nПълният текст на декларацията от името на ПГ на \"БСП за България\" гласи: \r\n\"Уважаеми г-н Председател,\r\nпочитаемо събрание, \r\nПриканвам ви да приветстваме една организация, една забележителна организация на храбреци, апостоли, както се изрази Западно и Средноевропейският митрополит Антоний – Асоциацията на българските училища в чужбина, която има за цел да пази националната идентичност и да обединява чрез образование българите, живеещи зад граница, може би най-силната, най-важната организация за запазването на нашия език.\r\nАсоциацията бе създадена само преди десет години от 14 българи, може да ги наречем будители, апостоли, първопроходци, хора, които посвещават целия си живот на българските деца, на българските общности по шестте континента. Сънародници възрожденци.\r\nВчера те имаха тържество в аулата на Софийския университет, бяха при патриарх Неофит, днес са в Рилския манастир.\r\nПозволете ми да ви върна назад, страшно много назад. Датата е 30 януари, 1873 година. Ръката на поета написва заглавието „Чезнение“.\r\nО, ще бъде ли то?\r\nИ кога ще бъде-\r\nда видя аз пак своята мила родина\r\nкоято толкоз години става как не съм я виждал!\r\nДалеч от нея години живот разсипах аз,\r\nГодини от най-хубавите\r\nРазсипах ги и защо?\r\nКакво съм извършил през тези цветущи на живота си години?\r\nМечтанията ми се не видяха\r\nЖеланията ми се не сбъднаха.\r\nИ ето аз сега,\r\nкаквото често в детството си,\r\nпред срутената колиба около която цял ден се трудех да я въздигна!\r\nНо срутеното днес не е колиба от бъзак,\r\nа цял живот, е всичко онова за което\r\nне ден един, а цели десетки години съм се мъчил да го въздигна.\r\nО, да ида искам там, там,\r\nза дето сърце ми чезне\r\nискам, а не мога.\r\nО дайте, дайте ми моята родина\r\nили ми дайте да умра за нея. \r\nАвторът на тези редове ще стане български депутат, но тогава е вложил десет години от живота си далеч от роден край, в Цариград – най-големия български град тогава.\r\nТой пише в своя вестник „Македония“, че около 150 хиляди са българите в столицата на Империята, но едва ли има 15 хиляди, които се припознават като българи и от тях едва ли има 15 чисти български семейства. Той работи сред тях – абаджии, търговци, хлебари, градинари, сеизи, риболовци, мутафчии, слуги, готвачи и аргати, овчари, говедари, тютюнджии, кожухари.  Изумителна неповторима гледка на живия български музей в Цариград.\r\nТози човек бе наречен от Константин Иречек българския Одисей. Разбира се, всички се досещате, че това е Петко Рачов Славейков.\r\nА Тончо Жечев, великият българин Тончо Жечев, с когото преди четвърт век снимах в Цариград, говореше с любов за тези типични български селяни, живели свито и пестеливо, оглеждайки се со страхом божий. Живели с мисълта за своите села, със спомена за домашния уют, за женска ласка и бащино огнище. \r\nНямало нужда да правят околосветско пътешествие, за да открият своята Итака. Душевно те никога не са я напускали.\r\nДнес милиони българи, никой не знае точния им брой, но за мен най-жизнената, най-смелата, най-умната, най-можещата част от народа ни, бих ги нарекъл авангарда на нацията, са пръснати по целия свят.\r\n„Добре дошли в Якоруда“, каза ми наскоро една жена. „Децата ми са в Лондон“.\r\nВ Разлог друг ми се похвали, че детето му е инженер във Формула 1. Първият ми приятел превежда на Барак Обама в Кемп Дейвид и на Генералния секретар на Обединените нации. А синът на моя режисьор снима Джони Деп и Робърт де Ниро. Синът на оператора стана висш чиновник на Гугъл в Ню Йорк. Да продължавам ли с този списък?\r\nГолемият въпрос е – колко от тях остават българи? На колко от тях децата им ще знаят български и ще се наричат българи?\r\nЕдна забележителна жена, г-жа Снежина Мечева, директор на българското училище „Иван Станчов“ към посолството ни в Лондон, личност, с която всяка нация може да се гордее, казва – “Oсъзнахме необходимостта децата да се обхващат възможно най-рано, защото първите години малките са попивковци и ако нямат допир до родния им език, те стават чужденци, а българският – неразпознаваем за тях. Стресиращо бе, че в училището идваха родители българи и двамата говорят на български у дома, но децата им, родени в Англия им отговарят на английски. Така става стопяването на България, претопяването на нацията. Това плашеше всички ни и ни даваше увереност, че срещу обезродяването трябва да се воюва. Заживяхме като Паисиевци и трябваше да работим като такива безотказно”.\r\nИ както често се случва при нас, когато създават Асоциацията на българските училища в чужбина, държавата не иска да води диалог с тях.\r\nТук искам да отбележа огромната роля на посланик Иван Станчов. Когато закриваха училищата към дипломатическите мисии, защото държавата нямала пари, този жив възрожденец, учител по благородство възстановява училището и го отваря за всяко българско дете, което иска да учи езика и историята ни. Прави параклис в двора на посолството, прави читалище. Осигурява издръжката на училището изцяло чрез дарения. Става учител, покровител, ментор, съмишленик, довереник.\r\nИнтересно –министерството на образованието отказва подкрепа. Не сте училища. Тогава Снажина Мечева отвръща – наричайте ни светилища!\r\nДнес вече нещата, разбира се са различни. Имаме национална програма „Роден език и култура зад граница“. Имаме близо 400 училища по всички континенти. Но като се има предвид, че става дума за милиони българи, училищата трябва да нараснат многократно, както и средствата за тяхното подпомагане. В крайна сметка тези хора пишат историята на България извън България.\r\nИскам да обърна вниманието ви на г-жа Боянка Иванова. Тя направи два изключителни форума на българските училища на най-високо ниво в Чикаго, а през тази година извърши едно от най-значимите дела за българския език в чужбина. По нейна и на колегите й от училище Джон Атанасов инициатива, бе осигурен най-висок статут за българския език в САЩ, щата Илинойс. Там тази година за първи път се положиха изпити, г-жа Иванова ми каза, че децата са се трудили по 4-5 часа, които дават възможност на издържалите ги ученици, да имат поставен в дипломата си за средно образование печат за двуезичие, който удостоверява ниво В1 и В2 на владеене на български език. Този печат дава предимства при кандидатстване в колежи и висши учебни заведения, а също и при приемане на работа.\r\nИ забележете-изпитите са извършени от Софийски университет Климент Охридски, департамента за езиково обучение.\r\nСега, по примера на Боянка Иванова, Асоциацията е подала петиция в Европарламента за въвеждане на матури по български език в системите на обучение на страните-членки на Европейския съюз.\r\nЕто една от основните приоритетни задачи пред всички ни като поемем председателството догодина :\r\nБългарският език с равни права с езици като английски, френски, немски, италиански в чуждите образователни системи.\r\nУважаеми колеги,\r\nНадявам се няма да е далеч денят, когато от тази най-висока трибуна на нацията ни, един възпитаник на тези училища се обърне към вас с плановете си за добруването на България, за това, как тя да пребъде в 21-ви век.\r\nБлагодаря ви за вниманието\".", "date": "2017.07.27", "title": "Тома Томов, БСП: Нека подкрепим Асоциацията на българските училища в чужбина"}
{"url": "http://www.focus-news.net/news/2017/07/27/2420026/pazardzhik-v-sarnitsa-priklyuchi-izgrazhdaneto-na-chastichna-kanalizatsionna-mrezha.html", "text": "Приключи изграждането на и на още една частична канализационна мрежа в Сърница. Това съобщи за Радио „Фокус” – Пазарджик кметът на общината Неби Бозов. „Новоизградено съоръжение се намира успоредно на ул. „Еделвайс” до ул. ”Салих Омбашиев”. То е с дължина от 55 метра и диаметър на тръбите 800 мм. Инвестицията на проекта е в размер на 8 200 лв. С новата канализация ще се реши проблема във въпросния участък, в които периодично (особено при поройни и продължителни валежи) се появяват и задържат подпочвени и горски води, които нанасят сериозни вреди на селскостопански постройки, частни градини и ниви, както и на уличната мрежа. В него освен дъждовни и подпочвени води, се включиха и битови отпадни води”, поясни Бозов. Той каза още, че в Сърница продължават и ремонтите на пътната мрежа в общината, като до момента са реализирани два проекта, а трети е в процес на изграждане.\r\nТеодора ДИМИТРОВА", "date": "2017.07.27", "title": "Пазарджик: В Сърница приключи изграждането на частична канализационна мрежа"}
{"url": "http://www.focus-news.net/news/2017/07/27/2420018/ministar-ekaterina-zaharieva-s-priemaneto-na-deklaratsiyata-za-podpisvaneto-na-dogovora-s-makedoniya-pokazahme-che-po-vazhni-natsionalni-prioriteti-mozhem-da-se-obedinyavame.html", "text": "Както и премиерът каза-  наистина показахме, че по важни национални приоритети можем да се обединяваме. Благодаря на всички политически партии. Това каза вицепремиерът и министър на външните работи Екатерина Захариева след като парламентът единодушно прие декларацията си към Договора за добросъседство с Македония, предаде репортер на Агенция „Фокус“. „Надявах се и очаквах единодушие, защото редица български правителства са работили за това. Първото предложение за такъв договор е от 2008 година, след което има дълго мълчание, до започването на преговори през 2012 година“, обясни тя. „Това е дълъг процес, но поставя началото на една нова глава от отношенията между двете държави. Договорът ще трябва да получи подкрепа и от парламента след подписването и ратификацията и от редица институции“, посочи външният министър.\r\nБиляна ИВАНОВА", "date": "2017.07.27", "title": "Министър Екатерина Захариева: С приемането на декларацията за подписването на Договора с Македония показахме, че по важни национални приоритети можем да се обединяваме"}
{"url": "http://www.focus-news.net/news/2017/07/27/2420027/diskusionen-klub-lyava-avtentichnost-ot-bsp-plovdiv-se-razgranichava-ot-georgi-gergov-sled-negovo-intervyu-i-iska-ns-na-partiyata-da-se-samosezira-po-sluchaya.html", "text": "Националният съвет на БСП да изясни дали цитираните в интервюто партийни дейци подкрепят тезите на Георги Гергов, се посочва в позиция на Дискусионен клуб „Лява автентичност”, регистриран от ГС на БСП – Пловдив. На разширена сбирка вчера клубът е обсъдил изявлението на Председателя на Областния съвет на БСП – област Пловдив в сутрешния блок на бТВ от 24 юни. Формирана е с абсолютно мнозинство позиция, която от регионалната структура изпращат до председателя на БСП Корнелия Нинова. „Категорично настояваме Националният съвет на БСП да изясни дали цитираните в интервюто партийни дейци подкрепят тезите на Георги Гергов. Нашата позиция изпращаме и на другарите Богданова и Лалбонов с искане – ОПКК и ГКК да се самосезират, оценят цялостната дейността председателя на Областния съвет на БСП – Пловдив и приложат съответните мерки за партийното въздействие”, се посочва още в позицията на „Лява автентичност”.", "date": "2017.07.27", "title": "Дискусионен клуб „Лява автентичност” от БСП – Пловдив се разграничава от Георги Гергов след негово интервю и иска НС на партията да се самосезира по случая"}
{"url": "http://www.focus-news.net/news/2017/07/27/2420025/zam-ministar-denitsa-nikolova-vlagame-43-mln-lv-za-remont-i-oborudvane-na-13-universiteta.html", "text": "Над 43 млн. лв. ще бъдат вложени в обновяването на 13 университета по линия на управляваната от Министерството на регионалното развитие и благоустройството Оперативна програма „Региони в растеж“ 2014 - 2020 г. по мярката за подкрепа на висшите учила в България. Това обяви заместник-министър Деница Николова, която заедно с ректора на Технически университет – София проф. дмт. инж. Георги Михов поставиха началото на проект за цялостно обновяване на Блок 3 и Блок 1 на висшето учебно заведение, съобщиха от пресцентъра на Министерство на регионалното развитие и благоустройството. Със символично поставяне на първото парче изолация започна изпълнението на мащабното задание за енергийна ефективност и оборудване на двата учебни корпуса, като стойността на проекта е 3.5 млн. лв., от които близо 3 млн. лв. е безвъзмездната европейска помощ, а 525 хил. лв. е националното съфинансиране.\r\n„Изключително ми е приятно, че днес даваме началото на поредния проект с най-видим ефект за бъдещето на България - инвестициите в образованието. Това за нас е най-важната мярка“, посочи зам.-министър Николова. Тя обърна внимание, че в програмния период до 2020 г. по ОП „Региони в растеж“ 2014 - 2020 г. МРРБ е предвидило 344 млн. лв. за обновяване, обзавеждане и оборудване на детски ясли и градини, професионални гимназии и общински училища. „Така ще подобрим условията за образование, ще модернизираме материалната база и ще дадем възможността студентите и учениците да имат качествена среда за образование и по-големи възможности да подобрят своята квалификация по начин, по който да подпомагат и подкрепят бизнеса в реализацията на проектите, и в резултат на това да се стигне до общ ефект за развитие на икономиката и държавата“, каза още Николова. \r\nЗаместник-министърът напомни, че в предишния програмен период по ОП „Регионално развитие“ 2007 - 2013 г. също е вложен значителен  ресурс в сферата на образованието. Над 36 млн.лв. са инвестирани в ремонта на 15 университета, а други 374 млн. лв. за обновяване на детски градини и училища в страната. „За нас това са най-важните мерки, защото фокусираме България да има своето бъдеще, чрез обучението на своите деца“, отбеляза Деница Николова. \r\nТя пожела успешно изпълнение на проекта на Технически университет – София и подчерта, че това е инвестиция, която надгражда предишната в размер на 3.8 млн. лв., с която са реализирани мерки за енергийна ефективност, които са от най-висок клас „А“ и правят учебната база близо до 0-во потребление на енергия, а това има ефект към понижаването на разходите за отопление и подобряване на сградите. „Сега влагаме още 3.5 млн. лв. но вече реализираме не само мерки за енергийна ефективност, но обновяваме цялостно корпус 3 и надграждаме мерките по вече ремонтираните блокове. Проектът ще даде възможността за ново оборудване за интерактивно обучение на студентите с нови технологии. Това е новият, модерен и атрактивен начин на образование съобразен с новите технологии, посочи Николова.", "date": "2017.07.27", "title": "Зам.-министър Деница Николова: Влагаме 43 млн. лв. за ремонт и оборудване на 13 университета"}
{"url": "http://www.focus-news.net/news/2017/07/27/2420028/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ съвместна продукция на Община Дупница и Радио „Фокус“ – Пирин ще разговаряме с Анелия Геренска, директор на Исторически музей - Дупница. Поводът е, че започва археологическо проучване на обект „Раннохристиянска базилика при средновековна църква „Св. Спас“ село Червен брег. Във втората част на изданието ще насочим вниманието Ви и към основните сюжети от изминаващата вече седмица. Всичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“, от 16.00 до 17.00 часа, с водещ Лора Калчева.", "date": "2017.07.27", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/07/27/2420022/burgas-rayonniyat-sad-nastani-za-lechenie-napadatelya-na-dvete-zheni-v-nesebar.html", "text": "Районен съд – Бургас заседава днес по делото на Божидар К. от гр. Несебър, по повод искане по чл. 157 от Закона за здравето от управителя на ЦПЗ \"Проф. д-р Иван Темков\" - гр. Бургас, за задължително настаняване и лечение на лицето. Това съобщиха от пресцентъра на Районния съд. След изслушване на съдебнопсихиатричната експертиза, съдът реши обвиняемия да бъде настанен за лечение за 6 месеца в ДПБ – с. Царев брод. \r\n         В съдебното заседание днес стана ясно, че освидетелстваният Божидар К. живее в собствено жилище сам. Майка му е починала през 2014 г. Знае се за сестра – Елена, даден е телефон за връзка с нея, на който никой не отговаря. \r\n         Поводът за настоящата хоспитализация на Божидар К. в ЦЗП „Проф. д-р Иван Темков“ – гр. Бургас, е подаден сигнал от двама съседи на Божидар, че той се държи неадекватно и агресивно, изхвърля през терасата на четвъртия етаж телевизор от дома си, чупи стъклата по етажите и ходи често гол по улиците. На 20.07.2017 г. Божидар К. бива настанен в Психиатричното заведение, след подадени сигнали от негови съседи за неадекватно поведение от негова страна и нападението на две жени, на същата дата. При нападението на жените, Божидар К. е нанесъл удари по тялото и по лицето на пострадалите, ритал ги е, като е заявил пред медицинското лице, че се е подвел по погледа на жените и гласовете в главата му, които са му наредили да ги пребие. Тези гласове, Божидар К. заявява, че чува непрекъснато и изцяло се подчинява на техните команди. От проведените терапевтични усилия, пациента продължава да е психомоторно възбуден, с непредсказуемо поведение, заяви в заседанието вещото лице. \r\nНастоящата хоспитализация е за втори път през тази календарна година. Преди това е настаняван в психиатрични лечебни заведения през 2013 г., 2014 г. и 2016 г. \r\nПри така установената фактическа обстановка, Районен съд – Бургас прие, че предложението на управителя на ЦПЗ – гр. Бургас за задължително настаняване и лечение на Божидар К. е основателно. Предвид изложеното, съдът прие, че Божидар К. се явява лице с психично разстройство, нуждаещ се от специални здравни грижи, с установено сериозно нарушение на психичните функции, предвид наличието на неговото психическо заболяване, трайна психична увреда в резултат на психично заболяване – „Параноидна шизофрения“. Поради това си заболяване, Божидар К. извършва престъпления и заболяването му представлява опасност за обществото и застрашава здравето на околните. \r\nСъдът намери, предвид вида и характера на заболяването на Божидар К. и с оглед заключението на вещото лице по съдебнопсихиатричната експертиза, че у него липсват способност за изразяване на информирано съгласие и в същото време не се откриват близки и роднини, които да го дадат вместо него. Така мотивиран съдът реши Божидар К. да бъде настанен  за задължително стационарно лечение в Държавна психиатрична болница – с. Царев брод, за срок от 6 месеца. \r\nРешението на Районен съд – Бургас подлежи на обжалване пред Окръжен съд – Бургас в седемдневен срок.", "date": "2017.07.27", "title": "Бургас: Районният съд настани за лечение нападателя на двете жени в Несебър"}
{"url": "http://www.focus-news.net/news/2017/07/27/2420020/adelina-stefanova-hram-vavedenie-bogorodichno-blagoevgrad-svetetsat-panteley-e-izvesten-sred-naroda-kato-patnika.html", "text": "Светецът Пантелей е известен сред народа като „Пътника“. Това каза за Радио ‘‘Фокус’’ – Пирин Аделина Стефанова, уредник в храм „Въведение Богородично“ в Благоевград. Тя уточни, че на този ден птиците започват да се подготвят за излитане на юг. „Макар че българинът е домошар и предпочита семейството, селището си, нивата си, отдава почит и на тази човешка черта – пътуването и странстването. Така градинари, дюлгери, зидари, мазачи и други работници, които ходят на гурбет в чужбина, имат повод за празнуване на този ден. Светецът се приема и за общ патрон на лекарите, особено на общинските и селските, които ходят по махалите, кварталите и домовете и по този начин са свързани отново с пътуване“, отбеляза уредникът. Аделина Стефанова поясни, че на този ден не се правят никакви специални обреди и ритуали, а просто както на всеки църковен празник, не бива да се работи. По думите ѝ на този ден трябва да се молят най-вече хората, които имат роднини, близки и приятели в чужбина. Тя посочи, че свети Пантелей е изобразяван на иконите като млад мъж с копие в ръка.\r\nНатали СТЕФАНОВА", "date": "2017.07.27", "title": "Аделина Стефанова, храм „Въведение Богородично“ - Благоевград: Светецът Пантелей е известен сред народа като „Пътника“"}
{"url": "http://www.focus-news.net/news/2017/07/27/2420031/veliko-tarnovo-politsiyata-v-pavlikeni-razsledva-sluchay-na-proyava-na-zhestokost-kam-bezdomno-kuche.html", "text": "Павликенски полицаи разследват случай на проява на жестокост към бездомно куче, съобщиха от ОДМВР – Велико Търново. Сигнал за случая е получен вчера сутринта в полицейското управление в Павликени. По данни на подателя в център на село Вишовград имало умъртвено куче. Изпратеният на мястото полицейски екип е установил, че предната вечер около 21.30 часа в центъра на селото 36-годишен мъж с инициали И. И. от Павликени, известен на полицията и осъждан е проявил жестокост към бездомно куче, като му нанесъл травми с нож в областта на задните крайници. Според очевидци животното е потеглило в неизвестна посока. Към момента същото не е установено. Ножът е иззет. По случая е започнато досъдебно производство.", "date": "2017.07.27", "title": "Велико Търново: Полицията в Павликени разследва случай на проява на жестокост към бездомно куче"}
{"url": "http://www.focus-news.net/news/2017/07/27/2420029/savmestno-izyavlenie-na-ministerstvoto-na-vanshnite-raboti-i-ministerstvoto-na-otbranata-na-republika-azerbaydzhan.html", "text": "Дипломатическото представителство на Република Азербайджан разпространи до медиите Съвместно изявление на Министерството на външните работи и Министерството на отбраната на Република Азербайджан по повод ситуацията на границата с Азербайджан.\r\nВ текста е припомнена серията сблъсъци по държавната граница на Армения и Азербайджан от последните месеци. Сред най-сериозните сред тях е този от 4 юли, когато в резултат на бойни действия загинаха 51-годишна жена и нейната двегодишна внучка, а друга жена бе сериозно ранена. Инцидентът бе осъден по категоричен начин от международната общност.\r\nСпоред Министерството на външните работи и Министерството на отбраната на Република Азербайджан последвалото засилване на „провокациите“ на Армения „не са спорадични и изолирани актове“. Подобни действия – от азербайджанска гледна точка, са извършени на фона на посещението на съпредседателите на Минската група на ОССЕ в региона, срещи за разрешаване на конфликта и срещу сериозни призиви от страна на Баку, ОССЕ и международната общност за повторно ангажиране със съществени преговори.\r\nВ Баку са уверени, че подобни действия от страна на Армения са придружени от политически мотивирани провокативни стъпки. За такива са определени „измислените президентски избори от фалшивия парламент на незаконния режим, създаден от Армения в окупираните територии на Азербайджан“, става ясно от разпространеното съвместно изявление. \r\nАрмения прибягва до подобни провокативни действия, за да подкопае преговорите и да запази статуквото. В тази връзка Министерството на външните работи и Министерството на отбраната на Република Азербайджан призовават международната общност да осъди действията на Армения по „силен и сериозен начин“.", "date": "2017.07.27", "title": "Съвместно изявление на Министерството на външните работи и Министерството на отбраната на Република Азербайджан"}
{"url": "http://www.focus-news.net/news/2017/07/27/2420030/ekathimerini-es-otpusna-na-gartsiya-209-mln-evro-za-spravyane-s-migrantskata-kriza.html", "text": "Европейската комисия обяви нов пакет за спешна помощ за Гърция, за да се справи с кризата с бежанците с оглед на десетките хиляди мигранти, които остават на територията на страната, съобщава електронното издание Ekathimerini.\r\nПакетът е на стойност 209 млн. евро, като 151 млн. евро са за програма за подпомагане на семействата на бежанци да наемат жилища и да разполагат с пари, за да напуснат бежанските лагери. \r\nОт ЕК уточниха, че с новия пакет общата стойност на средствата, отпуснати на Гърция, достига 401 млн. евро. Проектът за наем се изпълнява в сътрудничество с Върховния комисариат на ООН за бежанците и предвижда предоставянето 22 хил. места за наемане с цел увеличаване броя на бежанците, живеещи в апартаменти под наем до 30 хил. до края на годината, включително две хиляди места на гръцките острови.\r\nПаралелна схема на стойност 57,6 милиона евро ще предостави на бежанците и лицата, търсещи убежище, месечни парични стипендии, разпределени чрез касови карти за разходи като транспорт, храна и лекарства. Тереза Герова", "date": "2017.07.27", "title": "Ekathimerini: EС отпусна на Гърция 209 млн. евро за справяне с мигрантската криза"}
{"url": "http://www.focus-news.net/news/2017/07/27/2420032/delegatsii-i-folklorni-ansambli-ot-rumaniya-makedoniya-i-gartsiya-shte-gostuvat-na-traditsionniya-sabor-na-levitsata-pod-vrah-buzludzha.html", "text": "На 28 юли (петък) и 29.07 (събота) ще се проведе традиционният събор на левицата под връх Бузлуджа. Това съобщиха от пресцентъра на НС на БСП. На събитието ще присъстват и гости от съседни държави. Очаква се да пристигнат официални делегации и фолклорни ансамбли от Румъния, Македония и Гърция.\r\nПрограмата за 29 юли 2017 г. предвижда следните събития:\r\n- 10.00 ч. - начало на турнир по баскетбол за Купа „Бузлуджа 2017”. Той ще се проведе в Стара Загора, парк „Артилерийски”;\r\n- 10.30 ч. - започва националният събор „Бузлуджа 2017” на Историческа поляна;\r\n- 11.00 ч. - ще бъдат поднесени венци и цветя на барелефа „Основоположници на социалистическото движение”, на паметника на Хаджи Димитър и на паметника на партизаните от Габровско-Севлиевския отряд;\r\n- 11.30 ч. - начало на политическия митинг;\r\n- 12.15 ч. - започва художествената програма;\r\n- 15.00 ч. - ще бъдат връчени наградите на победителите в тенис и футболните турнири в хотел „Шампион”, гр.Казанлък;\r\n- 16.00 ч. - започва връчване на наградите на победителите в баскетболния турнир в гр. Стара Загора парк „Артилерийски”.", "date": "2017.07.27", "title": "Делегации и фолклорни ансамбли от Румъния, Македония и Гърция ще гостуват на традиционния събор на левицата под връх Бузлуджа"}
{"url": "http://www.focus-news.net/news/2017/07/27/2420035/grupata-za-priyatelstvo-balgariya-chehiya-v-44-toto-ns-provede-sreshta-s-izvanredniya-poslanik-na-cheshkata-republika-deushan-shtrauh.html", "text": "В качеството си председател на Групата за приятелство България-Чехия в 44-тото Народно събрание (НС), депутатът от ГЕРБ-Перник д-р Александър Александров проведе опознавателна среща с извънредния и пълномощен посланик на Чешката република в София Н. Пр. Деушан Щраух. На нея присъстваха и останалите членове на групата. Това съобщиха от пресцентъра на ПП ГЕРБ. В парламента двете страни обсъдиха необходимостта от активизиране на политическия диалог на всички равнища и сътрудничество в области от взаимен интерес.\r\nКоментирани бяха и темите за търговско-икономическото партньорство, както и това в рамките на ЕС и в областта на сигурността и отбраната в НАТО. Д-р Александър Александров и Н. Пр. Деушан Щраух дадоха висока оценка за добрите отношения в областта на културата и образованието между двете страни и отбелязаха, че доброто сътрудничество между България и Чехия се развива активно и на институционално ниво.", "date": "2017.07.27", "title": "Групата за приятелство България-Чехия в 44-тото НС проведе среща с извънредния посланик на Чешката република Деушан Щраух"}
{"url": "http://www.focus-news.net/news/2017/07/27/2420034/voa-amerikanski-admiral-izrazi-gotovnost-da-zapochne-yadren-udar-ako-donald-tramp-razporedi.html", "text": "Командир от Тихоокеанския флот на САЩ заяви в четвъртък, че ще започне ядрен удар срещу Китай още следващата седмица, ако президентът Доналд Тръмп разпореди такъв, предава радио Voice of America. \r\nАдмирал Скот Суифт отговаряше на хипотетичен въпрос на конференция на Австралийския национален университет по сигурността, след основно съвместно военно учение между двете страни, проведено край бреговете на Австралия. Упражненията бяха наблюдавани от китайски разузнавателен кораб от североизточната част на Австралия.\r\nПопитан от академик в публиката дали ще направи ядрена атака срещу Китай следващата седмица, ако Тръмп му нареди, Суифт отговори: \"Отговорът ще бъде: Да\".\r\n„Всеки член на американската армия се е заклел да защитава Конституцията на САЩ срещу всички чужди и вътрешни врагове, и да се подчинява на офицерите и президента на САЩ като главнокомандващ и ръководител над нас\", подчерта Суифт.\r\n„Това е от съществено значение за американската демокрация и всеки път, когато имате военен, който се отдалечава от фокус и вярност към цивилния контрол, тогава наистина имаме сериозен проблем\", категоричен бе адмиралът. . Тереза Герова", "date": "2017.07.27", "title": "VOA: Американски адмирал изрази готовност да започне ядрен удар, ако Доналд Тръмп разпореди"}
{"url": "http://www.focus-news.net/news/2017/07/27/2420013/parlamentat-prie-s-palno-edinodushie-deklaratsiyata-za-dogovora-za-dobrosasedstvo-s-makedoniya.html", "text": "Парламентът очаква Договорът за добросъседство с Македония да постави на стабилна основа отношенията между държавите и да бъде от полза за техните граждани. Това се посочва в декларация на Народното събрание по Договора за добросъседство с Македония, предаде репортер на Агенция „Фокус“. „За“ декларацията гласуваха 206  народни представители, „против“ -  0 „въздържали се“ -0 , с което той бе приет единодушно. В декларацията се оценяват положително усилията на България и Македония да финализират преговорите по договора за добросъседство. Чрез нея парламентът изразява очакването си подписването да бъде осъществено в съответствие с предварителните договорености между двете страни, както и готовност да стартира ратификационни процедури в най-кратък срок. Народното събрание предлага Министерският съвет да внесе в Народното събрание ежегоден доклад за изпълнението на Договора, след неговото подписване, ратификация и влизането му в сила. В мотивите на декларацията се посочва, че България е била първата държава, която е признала независимостта на Република Македония на 15 януари 1992 г., както и че Република Македония заема специфично място в политиката на Република България в контекста на Югоизточна Европа, предвид икономическите и културните връзки, контактите между гражданите на двете страни и общата граница. Съгласно мотивите сключването на Договор за приятелство, добросъседство и сътрудничество е сред външнополитическите приоритети на българската държава. Отчита се, че от 2008 г. досега всички български правителства са демонстрирали приемственост и последователност по преговорите. Според Парламента декларацията препотвърждава и подкрепя приемствеността и последователността във водената политика спрямо Република Македония. \r\nДеница КИТАНОВА", "date": "2017.07.27", "title": "Парламентът прие с пълно единодушие декларацията за Договора за добросъседство с Македония"}
{"url": "http://www.focus-news.net/news/2017/07/27/2420033/pavel-petrov-kmet-na-selo-inovo-shte-izgradim-pametnik-na-60-zaginali-ofitseri-i-voynitsi-ot-seloto-ni.html", "text": "Ще изградим паметник на 60 загинали офицери и войници от село Иново във войните за България. Това каза за Радио „фокус“ – Видин Павел Петров, кмет на населеното място. Той посочи, че предложението за издигане на паметника е внесено от него в Общинския съвет и на последното си заседание общинските съветници са го одобрили. „Списъкът на загиналите във войните 1885 г., 1912 - 1913 г. и 1915 - 1918 г. получихме от Великотърновския Военен архив. Това са 60 офицери и войници от селата Смърдан и Иново, като след години двете села са обединени в едно населено място. Трябва да отдадем почит на тези хора и започнахме преди 3 - 4 години да събираме средства“, каза Павел Петров. Той посочи, че вече са събрани около 4 000 лв. „Ще ни трябват 7 000 лева, защото паметника ще бъде поставен в центъра на селото и около него ще оформим зелена площ. Ще бъде във вид на пирамида, с постамент и там ще се изпишат имената на загиналите“, обясни Пламен Петров. Той каза още, че са издирени наследниците на загиналите офицери и войници, те са около 30 души, малка част от тях живеят в Иново, но всички оказват помощ на местната власт за реализиране идеята за паметника. В началото на село Иново има издигнат паметник на румънските воини загинали в сраженията през януари 1878 г. по време на Руско-турската война за освобождението на Видин. Всяка година на националния празник на страната 3 март се отдава почит на загиналите румънски воини, присъства и представителна делегация от съседна Румъния.\r\nАнна ЛОЗАНОВА", "date": "2017.07.27", "title": "Павел Петров, кмет на село Иново: Ще изградим паметник на 60 загинали офицери и войници от селото ни"}
{"url": "http://www.focus-news.net/news/2017/07/27/2420038/interfaks-vasiliy-nebenzya-e-naznachen-za-nov-postoyanen-predstavitel-na-ruskata-federatsiya-pri-oon.html", "text": "Държавният глава на Руската федерация Владимир Путин подписа указ за назначението на Василий Небензя за нов постоянен представител на страната при ООН, предава Интерфакс. За тази цел Небензя бе освободен от поста заместник-министър на външните работи.\r\nНебензе е 55-годишен. Той заема дипломатически служби от 1983 г. насам. За заместник-външен министър на Руската федерация бе назначен през 2013 г. Има ранг на извънреден и пълномощен посланик. Владее английски и испански език. \r\nПредходният постоянен представител на Русия при ООН бе Виталий Чуркин. Той почина през февруари тази година, припомня агенцията. Тереза Герова", "date": "2017.07.27", "title": "Интерфакс: Василий Небензя е назначен за нов постоянен представител на Руската федерация при ООН"}
{"url": "http://www.focus-news.net/news/2017/07/27/2420039/predsedatelyat-na-ns-dimitar-glavchev-obsadi-s-ministara-na-vanshnite-raboti-na-sudan-ibrahim-gandur-zadalbochavane-na-parlamentarnoto-i-ikonomicheskoto-satrudnichestvo.html", "text": "Председателят на Народното събрание (НС) Димитър Главчев обсъди с министъра на външните работи на Судан Ибрахим Гандур възможностите за задълбочаване на парламентарното и икономическото сътрудничество между двете държави. Това съобщиха от пресцентъра на НС. Посещението на суданския външен министър е по покана на вицепремиера по правосъдната реформа и министър на външните работи Екатерина Захариева. \r\nПредседателят на парламента посочи, че отношенията между България и Судан са традиционно добри и доказателство за това е отбелязаната през миналата година 60-годишнина от установяването на дипломатически отношения между двете страни. Димитър Главчев информира госта, че в 44-тото Народно събрание вече има сформирана Група за приятелство България – Судан, която ще подпомогне активизирането на двустранните отношения в различни сфери. \r\nСуданският външен министър подчерта, че страната му оценява значението на България в Европа. Той отбеляза, че по време на председателството на Съвета на Европейския съюз страната ни ще играе важна роля за формирането на общите решения на страните от Съюза. Ще положим усилия за задълбочаването на парламентарното сътрудничество, добави той. \r\nПовече от 2000 судански младежи са завършили висшето си образование в България и това е много добра основа за задълбочаване на двустранните ни отношения, подчерта председателят на Народното събрание. По думите му има неоползотворен потенциал за развитие на по-тесни контакти в търговско-икономическата сфера. \r\nБългария оценява високо усилията и постигнатото от Судан в областта на сигурността, борбата с тероризма, проблемите на миграцията, както и за утвърждаването на ценностите на демокрацията, отбеляза Димитър Главчев. Сигурността и безопасността са изключително важни за инвеститорите, подчерта суданският външен министър. Той уточни, че страната му си сътрудничи със съседните държави и заедно работят за предотвратяване на прояви на тероризъм и за справяне с миграцията. \r\nВ срещата участваха председателят на Комисията по външна политика Джема Грозданова и председателят на Групата за приятелство България – Судан Десислава Атанасова.", "date": "2017.07.27", "title": "Председателят на НС Димитър Главчев обсъди с министъра на външните работи на Судан Ибрахим Гандур задълбочаване на парламентарното и икономическото сътрудничество"}
{"url": "http://www.focus-news.net/news/2017/07/27/2420036/kyustendil-vazstanoveno-e-dvizhenieto-pri-km-53-po-avtomagistrala-struma-v-rayona-na-tunela-na-dupnitsa-v-posoka-sofiya.html", "text": "Възстановено е движението при км 53 по автомагистрала „Струма“, в района на тунела на Дупница, в посока София. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.27", "title": "Кюстендил: Възстановено е движението при км 53 по автомагистрала „Струма“, в района на тунела на Дупница, в посока София"}
{"url": "http://www.focus-news.net/news/2017/07/27/2420037/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус“ - Пловдив днес е посветено на боевете за завладяването върховете Занога и Панорица, по време на Междусъюзническата война, 16 и 17 юли 1913 г.. За тези битки ще ни разкаже военният историк Петър Ненков.\r\nСъщо в днешното предаване ще ви разкажем повече за идеята за реставриране на Военния клуб в Пловдив, създаден преди повече от 100 години. В Пловдив бе създаден Инициативен комитет за реставриране на сградата на Военния клуб по идея на областния управител Здравко Димитров. Ще чуете подробностите, както и исторически данни за тази сграда във втората част на предаването ни.\r\nПредаването “Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.07.27", "title": "Акценти в предаването „Със славната 2-ра Тракийска дивизия – За честта на България“ по Радио „Фокус“ – Пловдив"}
{"url": "http://www.focus-news.net/news/2017/07/27/2420040/resheniyata-po-zhalbite-za-ovos-za-obekti-sas-strategicheska-vazhnost-ili-s-natsionalno-znachenie-shte-badat-ednoinstantsionni.html", "text": "Народните представители приеха на второ четене промени в Закона за околната среда и водите, според които окончателни са решенията на първоинстанционния съд по жалби срещу становища и решения по планове, програми и инвестиционни предложения, свързани с реализацията на обекти с национално значение с акт на МС и са обекти със стратегическа важност, предаде репортер на Агенция „Фокус“. Производството по жалбите трябва да приключи в 6-месечен срок от подаването им. Съдът трябва да обяви решението в едномесечен срок от заседанието, в което е приключило разглеждането на делото.\"Фокус\" припомня:  На 13 юли от ГЕРБ направиха предложение за промени в Закона за опазване на околната среда, с които да бъде въведен едноинстанционен съдебен контрол върху Оценката за въздействие на околната среда (ОВОС), когато тя има за предмет обекти с национално значение, които са определени за такива с акт на Министерски съвет и са преминали през всички съгласувателни процедури. Според ГЕРБ така ще се съкрати съществено времето за изграждането на обекти с национално значение, ще се избегнат и дългите и тежки процедури по обжалване. От ГЕРБ считат, че не е необходим касационен контрол, когато ОВОС е направена на обект с национално значение. От Министерство на регионалното развитие и благоустройството обявиха, че подкрепят предложението да се ограничат обжалването на екологичните оценки за големи инвестиционни проекти в национално значими обекти. \r\nБиляна ИВАНОВА", "date": "2017.07.27", "title": "Решенията по жалбите за ОВОС за обекти със стратегическа важност или с национално значение ще бъдат едноинстанционни"}
{"url": "http://www.focus-news.net/news/2017/07/27/2420042/press-24-makedoniya-pozhar-v-tsentara-na-belgrad-pozharnite-ekipi-se-boryat-s-oganya.html", "text": "В централната част на сръбската столица е пламнал пожар, предава македонската електронна медия Press 24. Съгласно наличната информация, огънят е избухнал в един от магазините на ул. „Крал Александър“. На място са изпратени противопожарни екипи, които се борят със стихията.\r\nНяма постъпили данни за жертви. Причините за пожара ще бъдат изяснени след пълното му потушаване и огледа на мястото.  Тереза Герова", "date": "2017.07.27", "title": "Press 24 (Македония): Пожар в центъра на Белград – пожарните екипи се борят с огъня"}
{"url": "http://www.focus-news.net/news/2017/07/27/2420041/pazardzhik-kriminalisti-ot-septemvri-varnaha-chanta-s-6-000-evro-zabravena-v-benzinostantsiya-na-avtomagistrala-trakiya.html", "text": "Криминалисти от Районното управление на полицията в Септември върнаха кожена чанта със сумата от 6 000 евро на младо момче и момиче, съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. Те се прибрали в страната ни, след като работили известно време зад граница. „На 23 юли те пътували с лека кола към родните си места, съответно велинградското село Драгиново и Пловдив. Решили да спрат в района на бензиностанция намираща се в района на АМ „Тракия”. Докато си починат и освежат обаче забравили кожена чанта на една от пейките между бензиностанцията и заведение за хранене. Малко по-късно двама служители от РУ - Септември пристигнали в района на бензиностанцията, където извършвали рутинен обход. Тогава били информирани от управителя на заведението, че има забравена кожена чанта. Полицаите предприели необходимите действия и внимателно проверили съдържанието. Оказало се, че вътре има лични вещи и принадлежности, както и солидна сума пари. Банкнотите били преброени и станало ясно, че общата сума възлиза на 6 000 евро. Тъй като в чантата не били открити документи за самоличност незабавно били прегледани записите от охранителните камери в периметъра. Установен бил автомобилът, с който пътували момчето и момичето“, уточни Стоянов. Той допълни, че междувременно собствениците на багажа, установявайки лисата му, притеснени подали сигнал на телефон 112. Така не след дълго криминалистите предали парите на младите хора и те спокойно се прибрали по родните си места, където да прекарат лятната си отпуска.\r\nАлбена ЖИЛЕКОВА", "date": "2017.07.27", "title": "Пазарджик: Криминалисти от Септември върнаха чанта с 6 000 евро, забравена в бензиностанция на автомагистрала „Тракия“"}
{"url": "http://www.focus-news.net/news/2017/07/27/2420043/plovdiv-s-300-parkomesta-se-razshiryava-obhvatat-na-sinyata-zona-v-grada.html", "text": "С 300 паркоместа се разширява обхватът на синята зона в града. Това съобщи пред журналисти заместник-кметът по транспорт Златин Велев, след като предложението бе прието от общинския съвет, предаде репортер на Радио „Фокус“ – Пловдив. „Първите две места, където ще разширим синята зона, се намират в централната част на града – около ул. „Капитан Райчо“ и бул. „Руски“, каза Златин Велев. Той уточни, че предложението е на живущите в тези две зони, тъй като трудно успявали да стигнат до домовете си от безразборно спрели автомобили. \r\nЗоната за платено паркиране ще бъде разширена и в района на бул. „България“ в участъка между ул. „Победа“ и бул. „Цар Борис III Обединител“. „Пътният участък там е изпълнен с много търговски обекти, хотели и се намира в близост до пешеходния мост, който е входът за пешеходната зона на града. Там паркоместата са заети непрекъснато и е почти невъзможно да се паркира за кратък период от време“, каза още Велев. 150 места за платено паркиране ще бъдат обособени само по въпросния участък от булеварда.\r\nКристиян ГАРОВ", "date": "2017.07.27", "title": "Пловдив: С 300 паркоместа се разширява обхватът на синята зона в града"}
{"url": "http://www.focus-news.net/news/2017/07/27/2420023/ministar-ekaterina-zaharieva-izbor-na-makedonskite-politicheski-eliti-e-dali-shte-prodalzhat-da-badat-izolirani-ili-shte-dadat-shans-na-grazhdanite-si.html", "text": "Голям е шансът за гражданите на Р Македония и отваря път към европейското им развитие. Избор на политическите им елити е дали ще продължат да бъдат изолирани, както толкова години, почти в точка на замръзване бяха отношенията, или ще дадат шанс на гражданите си. Това каза вицепремиерът и министър на външните работи Екатерина Захариева след като парламентът единодушно прие декларацията си към Договора за добросъседство с Македония, предаде репортер на Агенция „Фокус“. „Надявам се македонският парламент да е гледал какво се случи днес в нашия, защото истината е, че шансът, който отваря този договор е голям“, заяви тя. „Преди всичко трябва да помагаме на гражданите на България и Македония да се свързват, а те искат да са заедно“, коментира външният министър. „Над 500 хил. туристи посещават България от Македония, българите също ходят там. Това е наистина исторически момент“, посочи Екатерина Захариева. „За съжаление, след посещението на премиера Зоран Заев тук, не можем да преброим колко бяха негативните публикации в част от медиите в Македония. От друга страна излезе и едно представително проучване, че над 80% от населението на Македония подкрепят подписването на този договор и стоплянето на отношенията“, обясни външният министър. „Силно се надявам да няма провокации, правеха се опити да се организират протести пред тяхното министерство, които бяха малобройни. Това показва, че ако се опитват протести, те ще са политически инспирирани, в никакъв случай няма да са спонтанни“, каза още Екатерина Захариева. \r\nБиляна ИВАНОВА", "date": "2017.07.27", "title": "Министър Екатерина Захариева: Избор на македонските политически елити е дали ще продължат да бъдат изолирани или ще дадат шанс на гражданите си"}
{"url": "http://www.focus-news.net/news/2017/07/27/2420046/deutsche-welle-konstitutsionniyat-sad-na-frg-razreshi-deportatsiyata-na-potentsialni-teroristi.html", "text": "Властите на Федерална република Германия имат право да изселват от страната граждани на други държави, които спецслужбите оценяват като потенциални терористи. Тяхната ускорена депортация е възможна дори в случаите, в които те все още не са извършили и дори не са планирали конкретно престъпление. Това се казва в единодушно приетото решение на Конституционния съд в Карлсруе, предава Deutsche Welle.\r\nСпоред магистратите, съответстващият параграф в Закона за пребиваване във ФРГ на чуждестранни граждани не противоречи на Основните закон на Германия. Той позволява на органите на правосъдието да екстрадират по ускорени процедури лица, които нямат германско гражданство, с „цел отбиването на особена заплаха към сигурността на ФРГ или на терористична заплаха“, се казва в заявлението на висшия съдебен орган. Тереза Герова", "date": "2017.07.27", "title": "Deutsche Welle: Конституционният съд на ФРГ разреши депортацията на потенциални терористи"}
{"url": "http://www.focus-news.net/news/2017/07/27/2420051/veliko-tarnovo-obshtinskiyat-savet-obmislya-nachina-na-razpredelenie-na-pechalbata-na-targovskoto-druzhestvo-pazari.html", "text": "Общинският съвет обмисля начина на разпределение на печалбата на търговското дружество „Пазари“, предаде репортер на Радио „Фокус“ – Велико Търново. На заседанието днес местният парламент трябваше да приеме информация за дейността на дружеството, в което Общината е акционер с 49%. Това обаче предизвика дебат, тъй като Общината не е на печалба. Според подписания договор между съдружниците печалбата трябва да бъде вложена в реализацията на втори, трети и четвърти етап от изграждането на общинските пазари. Това обаче се оказва патова ситуация, тъй като никой от акционерите не може да вземе еднолично решение за разпределението на печалбата. „Интересите на двата партньора са едновременно еднопосочни и едновременно разнопосочни. Интересът на дружеството е да се довърши етап втори, трети и четвърти. Това е предмет на дружествения договор. Тоест в момента, в който Община Велико Търново е станала съдружник в това дружество, е приела завършването на етап две, три и четири. От друга страна е нормално Община Велико Търново да търси разпределени на печалбите, тъй като основната функция на участието й е, освен функционирането на пазара, да извлича дивиденти от разпределението на печалбата“, обясни ситуацията председателят на Постоянна комисия по икономически въпроси, стопанска политика и инвестиции Росен Иванов.\r\nОбщинският съветник Стоян Витанов припомни, че преди 2001 година, когато е създадено дружеството, „Пазари“ е било общинско предприятие. В края на 2000 година брутните приходи от него са били в размер на 800 000 лева. „През 2001 година беше създадено дружеството. Години наред ние не получаваме нищо. Да, никой не може да отрече, че има подземен паркинг, супермаркет, надземен паркинг, но ниво нула няма нищо освен тарабите, щайгите, брезентите, калта и нула приходи за Общината“, подчерта Витанов. Той предложи да бъде създадена контактна група, която да включва или кмета и общинската администрация, или представители на Общински съвет. Задачата на тази група е да проведе среща с партньорите от „Пазари – Велико Търново“, на която да обсъдят разпределянето на печалбата.\r\n„Този проблем няма да го решим тук, няма да го реши някоя контактна група. Трябва Общината, в лицето на кмета с негови партньори и съветници, да направят среща и да намерят оптималната форма за решаване на проблемите по учредителния акт с търговското дружество. Аз апелирам ръководството на Общината да се заеме по сериозно с този проблем. Нужда е тиха дипломация. Нека те излязат с  конкретно предложение пред нас, за да решим проблема за в бъдеще“, заяви общинският съветник Станислав Рашков.\r\nЗам.-кметът на Община Велико Търново Снежана Данева съобщи, че Общината е поканена да присъства на Общо събрание на дружеството на 17 август. В дневния ред обаче е липсвала точка за разпределение на печалбата. „Ние изпратихме писмо, в което желаем тази точка да бъде включена в дневния ред, това общо сърбания да се отложи и да се насрочи следващо с тази точка, но все още нямаме отговор на това писмо“, заяви Снежана Данева. Председателят на Общински съвет Венцислав Спирдонов обясни, че когато бъде насрочено Общо събрание, Общинският съвет трябва да определи свой представител. Той предложи да се изчака отговорът от „Пазари – Велико Търново“, за да се прецени какви действия ще се предприемат.\r\nПечалбата на дружеството за миналата година е над 300 000 лева, които ще бъдат прибавени към общата, която в момента е около 3 млн. лева.\r\nНадежда КРЪСТЕВА", "date": "2017.07.27", "title": "Велико Търново: Общинският съвет обмисля начина на разпределение на печалбата на търговското дружество „Пазари“"}
{"url": "http://www.focus-news.net/news/2017/07/27/2420047/gabrovo-silnata-burya-snoshti-e-nanesla-porazheniya-na-izolatsiyata-na-zhilishten-blok-v-zhk-mitko-palauzov-v-sevlievo.html", "text": "Силната буря снощи е нанесла поражения на изолацията на жилищен блок в ж.к. „Митко Палаузов“ в Севлиево. Това съобщиха за Агенция „Фокус“ от ОДМВР - Габрово. Сигналът е постъпил в 18.02 часа. Отзовали са се двама служители на районната служба в Севлиево с един специализиран автомобил.", "date": "2017.07.27", "title": "Габрово: Силната буря снощи е нанесла поражения на изолацията на жилищен блок в жк „Митко Палаузов“ в Севлиево"}
{"url": "http://www.focus-news.net/news/2017/07/27/2420045/blagoevgrad-politsiyata-izdirva-hristina-kostadinova-filipova-na-58-godini-ot-selo-mosomishte.html", "text": "Районно управление на МВР-Гоце Делчев издирва Христина Костадинова Филипова на 58 години от село Мосомище, община Гоце Делчев. Това съобщиха от пресцентъра на МВР. Жената е напуснала дома си на 24 юли 2017 г. около 17.30 часа и от тогава до момента е в неизвестност. Филипова е средна на ръст с височина около 158 см., кафяви очи, прошарена коса и нормално телосложение. Последно е видяна в с. Баничан, облечена с тъмносин анцуг и маратонки.\r\nПрозовават се гражданите, които имат информация за жената, да позвънят на телефон 0751 6-01-01.", "date": "2017.07.27", "title": "Благоевград: Полицията издирва Христина Костадинова Филипова на 58 години от село Мосомище"}
{"url": "http://www.focus-news.net/news/2017/07/27/2420054/petar-paunov-kmet-na-kyustendil-poetapno-shte-badat-remontirani-detskite-i-sportnite-ploshtadki-v-grada.html", "text": "Поетапно ще бъдат ремонтирани детските и спортните площадки в Кюстендил. Това каза пред общинските съветници кметът на Община Кюстендил Петър Паунов, предаде репортер на Радио „Фокус“ – Кюстендил. Започнало е и изкърпването на улиците в града. До края на месец август трябва да завършат дейностите по рехабилитация на уличната мрежа. „Фирмата не е от този град. Ние сме доволни до момента от работата й. Предприети са необходимите мерки за безопасност“, подчерта Паунов.\r\nПо думите му, Министерство на регионалното развитие и благоустройството е дало зелена светлина на проекта за модернизация на градската среда пред Художествената галерия след извършена проверка, провокирана от гражданска група. Не са установени нарушения по проекта. \r\nКметът на Община Кюстендил обобщи и работата на общинския парк-хотел „Кюстендил“. Данните сочат, че за първите 6 месеца на 2016 година реализираните нощувки са били 4 347, а за същия период на тази година те са 6 329. Общият оборот е нараснал от 309 341 лева на 498 136 лева. \r\nОтносно състоянието на общинските гори беше посочено, че от 2200 декара над 1400 декара са засегнати от корояд.\r\nВенцеслав ИЛЧЕВ", "date": "2017.07.27", "title": "Петър Паунов, кмет на Кюстендил: Поетапно ще бъдат ремонтирани детските и спортните площадки в града"}
{"url": "http://www.focus-news.net/news/2017/07/27/2420056/sofiya-politsiyata-izdirva-mladenka-mitova-v-neizvestnost-ot-15-yuni.html", "text": "Столичното Седмо районно управление издирва Младенка Радкова Митова от София. Това съобщиха от пресцентъра на МВР. Жената напуснала дома си в ж. к.“Младост“ на 15 юни и оттогава е в неизвестност.  62-годишната жена е висока около 164 см, с права, кестенява коса и зелени очи. \r\nПризовават се всички, който могат да дадат информация за издирваната, да се обадят на тел.: 112, 02/9828760, 02/9828727, 02/9828731 или в най близкото районно управление на МВР.", "date": "2017.07.27", "title": "София: Полицията издирва Младенка Митова, в неизвестност от 15 юни"}
{"url": "http://www.focus-news.net/news/2017/07/27/2420052/atanas-kostadinov-bsp-s-ustanovyavaneto-na-faktite-v-komisiyata-za-ndk-stanahme-svideteli-na-proyavi-na-alchnost-koruptsiya-bezhaberie-i-naglost.html", "text": "В комисията за НДК, установявайки фактите, станахме свидетели на най-уродливите и противоествествени прояви на алчност, корупция, безхаберие и наглост. Това каза народният представител от ПГ на БСП Атанас Костадинов и член на комисията за НДК по време на дебатите по предложението за удължаване на работата й, предаде репортер на Агенция „Фокус“. „На най-големия си враг не пожелавам да изтърпи и да види това, което установихме в тази комисия“, коментира той. По думите му в комисията са проличали едни от най-негативните черти на политическата класа, когато става въпрос за жизненоважни за страната обекти. „Искаме удължаване на работата на комисията, защото сме свършили половината от нашата работа. Дотук сме установили единствено и само фактите. Те са безспорни и доказани, които ни показват хронологията на процеса“, обясни Атанас Костадинов. „Обстоятелствата са събитийно свързани от друг род действия, които ни дават отговор на въпроса защо се е случило това. На нас ни трябва време и доверие освен фактите да открием и обстоятелствата“, каза още народният представител от БСП.\r\nБиляна ИВАНОВА", "date": "2017.07.27", "title": "Атанас Костадинов, БСП: С установяването на фактите в Комисията за НДК станахме свидетели на прояви на алчност, корупция, безхаберие и наглост"}
{"url": "http://www.focus-news.net/news/2017/07/27/2420050/zhelyo-boychev-bsp-edin-ot-argumentite-ni-za-udalzhavane-na-sroka-na-komisiyata-za-ndk-e-che-ot-gerb-otkazaha-da-pokanyat-premiera-borisov-na-zasedaniyata-y.html", "text": "Един от аргументите ни за удължаване на срока на работата на Комисията за НДК е, че от ГЕРБ отказаха да поканят премиера Борисов на заседанията й. Това каза заместник-председателят на ПГ на „БСП за България“ Жельо Бойчев в становище на вносител за проекторешението за удължаване на срока на действие на Комисията за НДК, предаде репортер на Агенция „Фокус“. Бойчев заяви, че на членовете на Комисията не им е бил предоставен докладът, който на 14 юни министър-председателят със своя заповед е възложил на Главния инспекторат към МС, за да провери дейността на НДК до месец юни 2017 г. „Стана ясно, че е имало смисъл от работата на тази комисия. Какво успя да установи тя? От преведените 17 млн. лв. с решение на Министерски съвет за адаптиране сградата на НДК за нуждите на българското председателство 3,569 млн. лв. са похарчени нецелесъобразно или по-точно казано не за нуждите на българското председателство. Проведените обществени поръчки за НДК са опорочени. Извод, който е направен от доклада на външния одитор, назначен от министър Лиляна Павлова“, каза Бойчев. По думите му строително-монтажните дейности са се извършвали без инвеститорски контрол и без да е избран строителен надзор. \"Не е имало никой, който да удостовери нито количеството, нито качеството на извършените работи, които трябва да бъдат разплатени. Не на последно място натрупано е критично закъснение във всички дейности по НДК. Големият въпрос е как и защо е било възможно да се случи всичко това?“, попита Бойчев. Според него трябва да се отговори на въпроса къде са парите и оказван ли е натиск и ако да от кой върху кого.\r\n\"Вицепремиерът Томислав Дончев е подписал празен чек на Мирослав Боршош\", каза Бойчев.\r\nДеница КИТАНОВА", "date": "2017.07.27", "title": "Жельо Бойчев, БСП: Един от аргументите ни за удължаване на срока на Комисията за НДК е, че от ГЕРБ отказаха да поканят премиера Борисов на заседанията й"}
{"url": "http://www.focus-news.net/news/2017/07/27/2420058/veliko-tarnovo-kmetat-daniel-panov-i-vitsepremierat-krasimir-karakachanov-uvazhiha-proizvodstvoto-na-mladite-ofitseri-v-grada.html", "text": "51 курсанти и 48 кадети от Випуск 2017 на Националния военен университет „Васил Левски“ във Велико Търново бяха удостоени с първите си военни звания. Това съобщиха от пресцентъра на Община Велико Търново. Тържествената церемония по производството се състоя в центъра на Велико Търново, а дъждът и лошото време не изплашиха стотиците присъстващи. Сред гостите бяха кметът на старопрестолния град Даниел Панов, вицепремиерът и министър на отбраната Красимир Каракачанов, висши военнослужещи от редиците на българската армия, представители на институции, много жители и гости на града, близки и роднини на курсантите и кадетите.\r\nКурсантите от випуск „Левски” на Националния военен университет „Васил Левски” вече носят офицерски пагони, а кадетите от Професионалния сержантски колеж към висшето учебно заведение – сержантски нашивки.\r\nКметът Даниел Панов поздрави младите хора, завършили висшето си и професионално военно образование във Велико Търново. „Като човек, който е имал честта да служи на България в строя на родната ни армия, знам отлично колко голямо е вълнението ви в този момент. Това вълнение е предизвикано от съзнанието колко голяма отговорност поемате пред вашите командири и учители, пред вашите родители и пред българския народ. Бъдете достойни български войници и горди последователи на нашите славни предци – генерали, офицери, сержанти, войници, служили в този строй преди нас и достойно защитавали Отечеството. Следвайте заветите както на великите Асеневци, чиято династия 208 години е управлявала България от славния Търновград, така и на Апостола на свободата Васил Левски, чието име носи Националният военен университет. Бъдете смели и отговорни, за да бъде България сигурна, независима и равноправна европейска държава. Помнете, че на сабите на българските офицери някога е бил гравиран надписът :“ С нами Бог“, обърна се към курсантите и кадетите Даниел Панов.\r\nПриветствени думи отправиха също вицепремиерът Красимир Каракачанов, заместник-началникът на отбраната генерал-лейтенант Пламен Атанасов и ректорът на НВУ „Васил Левски“ бригаден генерал Пламен Богданов,. Те наградиха първенците на Випуск 2017.", "date": "2017.07.27", "title": "Велико Търново: Кметът Даниел Панов и вицепремиерът Красимир Каракачанов уважиха производството на младите офицери в града"}
{"url": "http://www.focus-news.net/news/2017/07/27/2420059/mvr-otkradnat-skap-avtomobil-e-otkrit-sled-barza-reaktsiya-na-stolichnata-politsiya.html", "text": "Столични полицаи предприеха незабавни оперативни действия след получен сигнал за откраднат скъп автомобил. Това съобщиха от пресцентъра на МВР. Непосредствено след  противозаконното отнемане на „Ауди А4“ са задържани двама непълнолетни. \r\nСигналът за извършена кражба от столичен фитнес клуб на пари, ключове от лек автомобил „Ауди А 4”, а в последствие – и на аудито, паркирано пред сградата, е получен в столичната полиция вчера  около 15.30 часа. Служителите от сектор „Престъпления свързани с МПС”-СДВР, съвместно с колегите им от отдела за специализирани полицейски сили предприели светкавични заградителни мероприятия. След кратко преследване, в района на  ж. к.„Красна поляна” полицаите задържали   двамата бегълци,  докато шофират противозаконно отнетия лек автомобил.  Непосредствено преди задържането, извършителите ударили леко с аудито полицейския  автомобил. \r\nВ хода на предприетите процесуално-следствени действия е  установена самоличността на двамата в краденото ауди – оказало се, че са   непълнолетни момчета, на възраст  16 и 17 години, от София. \r\nПо случая е образувано досъдебно производство. Събраните материали са докладвани в Софийска районна прокуратура.", "date": "2017.07.27", "title": "МВР: Откраднат скъп автомобил е открит след бърза реакция на столичната полиция"}
{"url": "http://www.focus-news.net/news/2017/07/27/2420057/dots-d-r-petar-nenkov-voenen-istorik-sgradata-na-voenniya-klub-v-plovdiv-koyato-e-pametnik-na-kulturata-otnovo-se-nuzhdae-ot-restavratsiya.html", "text": "Сградата на Военния клуб в Пловдив, която е паметник на културата, отново се нуждае от реставрация. Това каза за Радио „Фокус” Пловдив доц. д-р Петър Ненков, военен историк. Построеният в самия център на Пловдив клуб има разгърната площ от 811 квадратни метра, три етажа, в която се помещават зрителна зала, камерни и репетиционни помещения, читалня и библиотеката, хотелска част и канцеларии. „Военният клуб преживява голямото Пловдивско земетресение на 18 април 1928 г. и два опустошителни пожара, които му нанасят големи материални щети”, разказа Ненков. По думите му, след възстановяването и извършените множество реконструкции на фасадата и интериора, столетната сграда продължава да впечатлява със своята достолепна  архитектура и се сочи за една от най-емблематичните сгради на Пловдив.\r\nПреди няколко години сградата е била реставрирана по проекта „Красива България”. Днес отново се поема инициативата стогодишната сграда на Военния клуб да бъде реставрирана.\r\nЦветана ТОНЧЕВА", "date": "2017.07.27", "title": "Доц. д-р Петър Ненков, военен историк: Сградата на Военния клуб в Пловдив, която е паметник на културата, отново се нуждае от реставрация"}
{"url": "http://www.focus-news.net/news/2017/07/27/2420063/varna-poroen-dazhd-vali-v-grada.html", "text": "Пороен дъжд вали във Варна, предаде репортер на Радио \"Фокус\" - Варна. В града духа силен вятър. Пътните настилки са хлъзгави.\r\n\"Фокус\" призовава водачите да шофират съобразено с метеорологичната обстановка. \r\nМарияна ВАЛЕНТИНОВА", "date": "2017.07.27", "title": "Варна: Пороен дъжд вали в града"}
{"url": "http://www.focus-news.net/news/2017/07/27/2420061/prof-todor-kantardzhiev-sluchaite-na-laymska-bolest-sa-se-uvelichili-s-dva-pati-prez-poslednite-sedmitsi-v-sravnenie-s-minalata-godina-za-sashtiya-period.html", "text": "За лаймската болест през последните седмици се наблюдава увеличаване на заболеваемостта. Това каза в интервю за Агенция „Фокус“ директорът на Националния център по заразни и паразитни болести проф. д-р Тодор Кантарджиев. „За периода 3 юли-23 юли имаме два пъти по-голям брой от миналата година по същото време. Тези заболявания се предават от кърлежи. При марсилската треска имаме по-малко случаи от миналата година – с около 1/3. Това говори добре, че се взимат профилактичните мерки при свалянето на кърлежа. Когато той бъде свален, трябва да се вземат една или няколко дози антибиотик – възрастните „Тетрациклин“, децата някакъв макролиден антибиотик“, коментира проф. Кантарджиев. По думите му за децата е достатъчна и една доза и тогава се ликвидира възможността да се развие бактериалната инфекция при ухапване от кърлеж. \r\nПопитан дали са опасни комарите у нас и могат ли да разпространяват заболявания, проф. Кантарджиев обясни, че на този етап в нашата страна пренасят много малко заболявания. „Най-опасни инфекции, които в момента нямаме през тази година, е западнонилската треска, характерна за съседните на България страни. Миналата година в Гърция имаше взрив от западнонилска треска, особено в северните части на Гърция, където около 100 души загубиха живота си. Затова в момента периодът е такъв, че всеки трябва да взима лични мерки срещу ухапването на комари. Първо – ползването на репеленти за кожата и дрехите. Второ – комарници на прозорците през нощта“, допълни той и уточни, че са много ефективни и апаратчетата, които се слагат в контактите срещу комари. По думите му човек, ако не иска да се разболее от някоя пренасяна от комар инфекция, трябва да се пази от ухапвания. \r\nЛюба АЛЕКСИЕВА", "date": "2017.07.27", "title": "Проф. Тодор Кантарджиев: Случаите на лаймска болест са се увеличили с два пъти през последните седмици в сравнение с миналата година за същия период"}
{"url": "http://www.focus-news.net/news/2017/07/27/2420062/stara-zagora-politsiyata-otkri-magazin-s-preparirani-ekzemplyari-ot-zashtiteni-vidove-i-instrumenti-polzvani-za-tyahnoto-obrabotvane.html", "text": "Полицията откри магазин с препарирани екземпляри от защитени видове и инструменти, ползвани за тяхното обработване, съобщиха от пресцентъра на МВР. Служители на сектор „Противодействие на криминалната престъпност“, Областната дирекция на МВР – Стара Загора, проведоха вчера специализирана полицейска операция за пресичане и разкриване на престъпления, свързани с държане и търговия със защитени екземпляри от дивата фауна. В хода на операцията на паркинг на магазин от търговска верига в Стара Загора е задържан 38-годишен с инициали М.С. от с. Ловско, Община Лозница. При извършените процесуално-следствени действия в офис на магазина, ползван от М.С., са намерени и иззети четири препарирани екземпляра от защитени видове: обикновен мишелов, малък ястреб, забулена сова и фиш, а от подземен гараж в града са иззети инструменти, ползвани за препарирането на птиците. В Областната дирекция на МВР – Стара Загора е образувано досъдебно производство за престъпление по чл.278г, ал.1 от НК.", "date": "2017.07.27", "title": "Стара Загора: Полицията откри магазин с препарирани екземпляри от защитени видове и инструменти, ползвани за тяхното обработване"}
{"url": "http://www.focus-news.net/news/2017/07/27/2420060/tass-mihail-saakashvili-shte-obzhalva-reshenieto-za-lishavaneto-mu-ot-ukrainsko-grazhdanstvo.html", "text": "Решението на президента на Украйна Петро Порошенко за лишаване от гражданство на бившия държавен глава на Грузия и предходен губернатор на Одеската област Михаил Саакашвили ще бъде оспорено в съда. Това заяви адвокатът му Павел Богомазов, предава TACC.\r\n„Адвокатите подготвят документи в Административния съд, за да обжалват решението за лишаване от гражданство на Саакашвили“, потвърди в четвъртък Богомазов в рамките на акция в Киев. Тереза Герова", "date": "2017.07.27", "title": "ТАСС: Михаил Саакашвили ще обжалва решението за лишаването му от украинско гражданство"}
{"url": "http://www.focus-news.net/news/2017/07/27/2420048/politologat-parvan-simeonov-publichnata-ni-sreda-mnogo-infantilno-reagirashe-na-vsyaka-provokatsiya-v-skopie.html", "text": "Да, вярно е, че имаше провокации от страна на елита в Скопие, но наша работа, като по-стара, като по-мъдра държава, като по-голям роднина, беше да стискаме зъби, да водим активна икономическа и активна политика, да учим хората у нас, че онези в Македония не са виновни, че те така са учени. Не, вместо това, нашата публична среда много инфантилно реагираше на всяка провокация. Това каза в интервю за Агенция „Фокус“ политологът Първан Симеонов. „Мислеше, че всяка провокация идва, едва ли не, от самия народ. А тя идваше от един елит, който мнозина определят като просръбски. На всичкото отгоре, в България се намираха патриоти, иначе навярно смислени хора, със смислена позиция, които настоявайки на историческата истина, като че ли още повече сол сипваха в раните в Скопие“, посочи Симеонов. Според него, говорейки за историческата истина, спорейки за миналото, ние изгубихме възможността за бъдеще. „Това е големият парадокс. Днес, ако прочетете някой форум, ще видите, че българите, едва ли не, се солидаризират с гръцката позиция, която стопира Македония или с албанската позиция, която някак си увеличава присъствието си в Македония“, коментира той. По думите му вероятно ще има реакции вътре в самата Македония против Договора за добросъседство. „Сръбската национална политика спрямо Македония е антагонистична с българската. Това отдавна се знае. Гръцката национална политика за Македония може да изглежда в последните години в някакъв привиден синхрон с България, но в исторически план, гръцката политика спрямо Македония и Тракия е политика, която често е влизала в директен спор с българската политика. „Спор“ е най-меката дума“, каза още той. „В исторически план, между албанските национални стремежи и българските национални стремежи е имало по-малко конфликтни точки, отколкото е имало между българските и сръбските или българските и сръбските, спрямо Македония. Ако се очаква някакво скърцане със зъби, то едва ли ще е при албанците“, каза още политологът.\r\nСтефан ПЕТРОВ", "date": "2017.07.27", "title": "Политологът Първан Симеонов: Публичната ни среда много инфантилно реагираше на всяка провокация в Скопие"}
{"url": "http://www.focus-news.net/news/2017/07/27/2420065/varna-pocheten-karaul-i-predstavitelniyat-duhov-orkestar-na-voennomorskite-sili-uchastvaha-v-tseremoniya-po-povod-139-godini-ot-osvobozhdenieto-na-grada-ot-tursko-robstvo.html", "text": "Днес, 27 юли 2017 г., се навършиха 139 години от освобождението на град Варна от турско робство. По този повод почетен караул и Представителният духов оркестър на Военноморските сили (ВМС) участваха в церемония за полагане на венци и цветя на паметника в двора на храм „Свети Арахангел Михаил”. Това съобщиха от пресцентъра на ВМС. Строят на почетния караул бе приет от капитан І ранг Камен Кукуров – началник на отдел в Щаба на флота. Варненският и Великопреславски митрополит Йоан отслужи благодарствен молебен.\r\nНа тържеството присъстваха кметът на град Варна Иван Портних, заместник – областният управител Илиян Карагьозов, районните  кметове на община Варна, граждани и гости на града.", "date": "2017.07.27", "title": "Варна: Почетен караул и Представителният духов оркестър на Военноморските сили участваха в церемония по повод 139 години от освобождението на града от турско робство"}
{"url": "http://www.focus-news.net/news/2017/07/27/2420044/kyustendil-obshtinskiyat-savet-podkrepi-deystviyata-na-pravitelstvoto-za-satrudnichestvoto-i-vzaimnoto-razvitie-na-balgariya-sas-sasednite-darzhavi.html", "text": "Общинският съвет в Кюстендил подкрепи действията на правителството по отношение на сътрудничеството и развитието, свързаността и взаимното развитие на България със съседните балкански държави, предаде репортер на Радио „Фокус“ – Кюстендил. В декларацията се изразява подкрепа за изграждане на Коридор №8 и се приветства Договорът за добросъседство между България и Македония, което според декларацията има историческо значение за Кюстендил и региона. „Предлагаме Кюстендил да бъде домакин на една от срещите свързани с подготовката на българското председателството на Съвета на Европейския съюз“, се казва още в декларацията.      \r\n„Чудесно е, че е предложена такава декларация. Тя няма нито един политически акцент, целта е всички да се присъединим и да станем част, а по-възможност и център на тези процеси. Това е един проект, който се чака повече от 30 години“, каза във връзка с декларацията кметът на Община Кюстендил Петър Паунов. По думите му моментът е сега Кюстендил да стане част от този процес и градът и регионът да постигнат желаната инфраструктура и проекти. Според кмета сега е моментът, в който Кюстендил трябва да изрази своята позиция. Според Петър Паунов нищо утре няма да има значение, ако Кюстендил не стане част от този процес сега. Декларацията беше подкрепена от страна на 27 общински съветници.\r\nВенцеслав ИЛЧЕВ", "date": "2017.07.27", "title": "Кюстендил: Общинският съвет подкрепи действията на правителството за сътрудничеството и взаимното развитие на България със съседните държави"}
{"url": "http://www.focus-news.net/news/2017/07/27/2420055/radio-svobodna-evropa-makedoniya-vmro-dpmne-poiska-korektsiya-na-dogovora-za-dobrosasedstvo-s-balgariya.html", "text": "За да получи недвусмислена подкрепа, Договорът за добросъседство с България трябва да бъде коригиран в частта на националните интереси на Македония, заяви Никола Попоски от ВМРО-ДПМНЕ, предава  Радио „Свободна Европа“  в местната си редакция. \r\nОпозиционната ВМРО-ДПМНЕ изрази подкрепа за по-голямата част от договора за добросъседство с България, отбелязвайки, че положенията, които се отнасят до икономическото развитие и инфраструктурата заслужават положителна оценка. Въпреки това, бившият министър на външните работи Никола Попоски оцени, че споразумението изцяло отговаря само българските интереси, а не на македонските. Основните забележки по договора са за формулировката македонски народ, но и за формулировката за македонски език.\r\nНа въпрос на Радио „Свободна Европа“ дали парламентарната група на ВМРО-ДПМНЕ ще подкрепи ратифицирането на този договор в парламента, такъв, какъвто е, Попоски отговори: \r\n\"Смятаме, че за да получи недвусмислена подкрепа трябва да се направят корекции в частта на националните интереси и от другата (македонската) страна. Необходимо е македонското правителство да издейства тези коментари, които вече споменах по отношение на споменаване на македонския народ, за споменаване на македонския език. От резултата ще може да се заключи дали ще получи или няма да получи подкрепа текстът, който се подписва, какъвто и да е той\", заяви Попоски. Тереза Герова", "date": "2017.07.27", "title": "Радио „Свободна Европа“ (Македония): ВМРО-ДПМНЕ поиска корекция на Договора за добросъседство с България"}
{"url": "http://www.focus-news.net/news/2017/07/27/2420064/plovdiv-zapochva-realizatsiyata-na-sotsialna-programa-mobilni-sotsialni-ekipi-v-rayon-tsentralen-v-pomosht-na-vazrastni-i-samotni-litsa.html", "text": "Започва реализацията на социална програма „Мобилни социални екипи в район „Централен“  в помощ на възрастни и самотни лица. Това съобщи пред журналисти директорът на дирекция „Социална политика“ към Общината Веселина Ботева, предаде репортер на Радио „Фокус“ – Пловдив. Иновативната програма се реализира благодарение на обединените усилия на Областния съвет на БЧК – Пловдив и Общината. На сесията днес общинските съветници отпуснаха 50 000 лева за съфинансиране на дейностите по програмата. „Целевата група на програмата са възрастни и самотни хора. Те ще да бъдат обгрижвани, обслужвани и посещавани от мобилните екипи. Част от програмата е насочена към запазване здравето на възрастните хора – закупуване на лекарства, транспорт до личния лекар, при нужда транспортиране до болнично заведение. Другата част от програмата е за осигуряване сигурността на възрастните хора. За целта лицата ще имат денонощна връзка с полицейските управления и с колцентър, който ще бъде изграден на територията на БЧК – Пловдив“, обясни Веселина Ботева. Социалната програма стартира от 1 август и ще приключи в края на месец декември. Реализацията на новата социална дейност ще се извършва само на територията на район „Централен“. „Очакванията са между 300 – 400 лица да се включат в тази услуга, при добри резултати се надяваме да разширим обхвата и в други райони на града“, посочи Ботева.\r\nПрез миналата година подобна програма за помощ на възрастни и самотни хора е реализирана на територията на община Монтана.\r\nКристиян ГАРОВ", "date": "2017.07.27", "title": "Пловдив: Започва реализацията на социална програма „Мобилни социални екипи в район „Централен“ в помощ на възрастни и самотни лица"}
{"url": "http://www.focus-news.net/news/2017/07/27/2420066/rakovodstvoto-na-mvr-shte-dade-mesechna-preskonferentsiya-na-28-yuli-2017-g.html", "text": "Ръководството на МВР ще даде месечна пресконференция утре, 28 юли 2017 г., в 14.00 часа в заседателната зала на МВР. Това съобщиха от пресцентъра на МВР. Ще участват министърът на вътрешните работи Валентин Радев, главният секретар на МВР главен комисар Младен Маринов, директорът на ГД „Национална полиция“ главен комисар Христо Терзийски.", "date": "2017.07.27", "title": "Ръководството на МВР ще даде месечна пресконференция на 28 юли 2017 г."}
{"url": "http://www.focus-news.net/news/2017/07/27/2420067/prof-rumen-gechev-bsp-v-doklada-na-komisiyata-za-ndk-ima-samneniya-za-narusheniya-no-nyama-che-naesen-shte-ima-vot-na-nedoverie-i-ostavka.html", "text": "В доклада на Комисията за НДК има съмнения за нарушения, но няма, че наесен ще има вот на недоверие и оставка. Това каза народният представител от ПГ на „БСП за България“ проф. Румен Гечев по време на дебатите по проекторешението за удължаване на срока на работа на Временната комисия за НДК, предаде репортер на Агенция „Фокус“. \r\n„Няма отговор на доклада по взаимно изключващите се мотиви на българското правителство. Много е странно защо НДК като пинг-понг разиграване минава от Министерство на културата, във второ министерство и се връща в четвърто министерство“, каза Гечев. Според него след ваканцията ще има множество въпроси за мотивите, с които правителството е подритвало като кратуна НДК, което е основният физически обект за провеждането на председателството на ЕС“, каза проф. Гечев. Според него един директор носи загуби за 30 млн. на година, дружеството му е във фактически фалит и не прави специална сметка, а му се налива в общата каса 17 млн. лв. без никакъв контрол.   \r\nПо думите му има много странно разиграване на ситуацията с НДК. „Какво е това правителство, в което принципалът уволнява директора на НДК, казва пред цяла България, че го съгласувала с премиера г-н Борисов. След като го е съгласувала каква ще е тази божествена сила, която пък е над божествения премиер, че на другия ден той обратно връща г-н Боршош в НДК“, каза проф. Гечев. \r\nДепутатът обърна внимание, че в доклада на Комисията за НДК има съмнения за нарушения. „Какви съмнения, дами и господа. Тук става дума за очевадни факти, за загуби от 30 млн. ,за дерибейство в НДК. Вие казвате, че това са съмнения. Няма никакви съмнения, че наесен ще има вот на недоверие и оставка“, каза народният представител.  \r\nДеница КИТАНОВА", "date": "2017.07.27", "title": "Проф. Румен Гечев, БСП: В доклада на Комисията за НДК има съмнения за нарушения, но няма, че наесен ще има вот на недоверие и оставка"}
{"url": "http://www.focus-news.net/news/2017/07/27/2420053/binali-yaldaram-kam-germanskite-investitori-v-turtsiya-na-ofitsialno-ravnishte-nyama-nikakvo-razsledvane-sreshtu-vas.html", "text": "Министър-председателят на Турция Бинали Йълдъръм се срещна в Двореца „Чанкая” с ръководители на германски фирми, развиващи дейност в страната, предаде информационната агенция Догу хабер ажансъ (ДХА). „Никога няма да си помислим да подлагаме на несправедлива критика заради влошените отношения с Берлин тукашните германски инвеститори. Връзките ни с Германия имат доста дълга история. Като отчитаме, че там живеят 3,5 милиона наши граждани, част от които са и германски граждани, трайното влошаване на двустранните отношения  е недопустимо и може да доведе до загуба на работни места. Както от гледна точка на Германия, така и на Турция. Това няма да донесе никаква полза за нашата страна. Категирочно на равнище официални наши институции няма никакво разследване на германски фирми. Това, което ние очакваме от Германия, е да заеме едно по-категорично отношение и да не дава поле за изява на терористичните организации Кюрдска работническа пария (ПКК) и т.нар. „ФЕТО/ДПС”. Както и на поддържащите директни връзки с тях, или на оказващите им подкрепа. Не сме привърженици на ескалацията на напрежението между двете държави.”, обяснява Бинали Йълдъръм, цитиран от ДХА. Георги Димов", "date": "2017.07.27", "title": "Бинали Йълдъръм към германските инвеститори в Турция: На официално равнище няма никакво разследване срещу вас"}
{"url": "http://www.focus-news.net/news/2017/07/27/2420068/oblastnite-administratsii-zasilvat-kontrola-na-zakonosaobraznostta-na-aktovete-na-obshtinskite-saveti-v-usiliyata-za-namalyavane-na-administrativnata-tezhest.html", "text": "Методически документ в помощ на областните управители ще подпомага контролната им дейност по отношение на законосъобразността на актовете на общинските съвети като част от мерките за подобряване и оптимизиране на услугите за гражданите и бизнеса. Решението беше взето на работна среща, инициирана от вицепремиера и председател на Съвета за административна реформа Томислав Дончев, с представители на областните администрации, Националното сдружение на общините и Върховната административна прокуратура. Това съобщиха от правителствената информационна служба.\r\nМетодологията, базирана на анализ на прокуратурата за депозираните протести срещу общински наредби и норми, ще бъде изготвена от администрацията на Министерския съвет в продължение на усилията на правителството за намаляване на административната тежест. В допълнение предстои Съветът за административна реформа да одобри модел за стандартизиране и унифициране на предоставяните от областните администрации услуги чрез уеднаквяване на наименования на услуги и документи, на процедури, образци и срокове за извършване на услугите. \r\nАдминистративната реформа е комплексно усилие, което изисква комплексен подход. Задачата ни е голяма и тя не може да бъде изпълнена със сепаративни действия в отделните администрации, заяви Дончев в подкрепа на решението в разговора с областните управители да участват всички въвлечени страни, включително представители на местната власт, прокуратурата и Държавната агенция за електронно управление.\r\nПо време на срещата заместник главният прокурор и ръководител на Върховната  административна прокуратура Ася Петрова обяви, че тече анализ на незаконосъобразни решения на местната власт от 2016 г. насам и до момента са депозирани близо 1500 протеста срещу общински наредби и норми. „Съзнаваме необходимостта от взаимодействие в усилията за преустановяване на тези противозаконни практики и сме готови да сътрудничим с областните администрации и органите на местната власт за тяхното преодоляване по предвидения в закона ред“, допълни Петрова. \r\nУчастниците в срещата обсъдиха конкретни мерки и предложения от страна на областните администрации за отпадане на услуги, намаляване броя на изисквани документи, съкращаване на срокове и намаляване на такси.  До месец септември нарочна работна група с представители на централната администрация и областните управители ще анализира предложенията и ще подготви условията за тяхното прилагане в действие.", "date": "2017.07.27", "title": "Областните администрации засилват контрола на законосъобразността на актовете на общинските съвети в усилията за намаляване на административната тежест"}
{"url": "http://www.focus-news.net/news/2017/07/27/2420071/kyustendil-odobreni-sa-predlozhenite-vatreshni-kompensirani-promeni-po-byudzheta-na-obshtinata-za-nastoyashtata-godina.html", "text": "На заседанието на Общинския съвет бяха одобрени предложените вътрешни компенсирани промени по бюджета на Община Кюстендил за настоящата година, предаде репортер на Радио „Фокус“ – Кюстендил. Предвижда се закупуването на гладачна машина за нуждите на Общинско предприятие „Обществена пералня” на стойност 19 020 лева. Ще се закупи и нова компютърна конфигурация, чрез която ще се обработва и съхранява класифицирана информация в регистратурата на Община Кюстендил, чиято стойност е 845 лева. \r\nЗа увеличаване вида, обема и качеството на предоставяните услуги в парк-хотел „Кюстендил” ще се дооборудва лекарският кабинет и ще се закупи и достави апаратура за физиотерапия, рехабилитация и водолечение. Отделените средства са в размер на 47 000 лева. \r\nФинансова и материална помощ бяха отпуснати за храм „Св. Вмчк. Георги Победоносец” в село Ябълково. От бюджета на Община Кюстендил ще бъдат отпуснати 5 хиляди лева за изографисване на купола на православния храм. Ще бъдат отпуснати 120 кв. м. употребявани павета 60 кв.м. употребявани плочки и 10 куб. м пясък, които ще бъдат използвани за изграждане на алея и тротоар пред храма. Тротоарът и алеята ще бъдат изградени с доброволен труд от жителите на селото. В момента се работи по иконостаса на черквата и завършването на първия регистър от него. \r\nСъветниците отпуснаха средства за подпомагане на жители на Община Кюстендил, имащи остри здравословни и социални причини. Трима жители на Община Кюстендил получават общо 2000 лева, половината от тях са за 6-месечната Рая Ангелова, нуждаеща се от животоспасяваща операция в чужбина. Общинските съветници взеха решение да се внесе предложение в Министерски съвет за отпускане на персонална пенсия на Даниел Валентинов.\r\nВенцеслав ИЛЧЕВ", "date": "2017.07.27", "title": "Кюстендил: Одобрени са предложените вътрешни компенсирани промени по бюджета на Общината за настоящата година"}
{"url": "http://www.focus-news.net/news/2017/07/27/2420072/stara-zagora-bezplatno-shte-e-parkiraneto-v-zelenata-zona-v-grada-za-elektromobili.html", "text": "Електромобили, които използват двигател с изцяло електрическо захранване, ще бъдат паркирани безплатно в старозагорската „Зелена зона“. Това решиха днес общинските съветници в града, с 41 гласа „за“, съобщиха от пресцентъра на Община Стара Загора. Промените в Наредбата за обществения ред при използване на превозни средства и общи площи на територията на общината гласят още, че желаещите да се възползват от преференцията ще трябва да подадат заявление по образец до Кмета на Община Стара Загора, както и документи, удостоверяващи правното основание за ползване на автомобила, копие от свидетелство за регистрация на МПС и документ удостоверяващ платена застраховка “Гражданска отговорност“. Издадената едногодишна карта ще трябва да бъде поставена на видно място на таблото в долния десен ъгъл на предното стъкло на електромобила по начин, незатрудняващ осъществяването на контрол. \r\nПромяна бе направена и в чл. 37 от същата действаща Наредба, който засяга паркирането и домуването на пътни превозни средства от категории N2, N3, M3, ремаркета и полуремаркета над 750 кг, каравани и кемпери, селскостопанска техника и строителни машини. Съветниците гласуваха отпадането на думата „кемпери“ от текста. \r\nОбщинският съвет не прие направеното предложение за допълнение и изменение на Наредбата за обществения ред в Стара Загора, засягащо градския зоопарк. Съветниците решиха, че е редно за реда в зооградината да отговаря ръководството й, като то е необходимо да създаде свои правила, които да гарантират спокойствието на обитателите и посетителите на парка, а не да бъде създаден допълнителен текст към нормативния акт. \r\nСъветниците подкрепиха Община Стара Загора да кандидатства за отпускане на безвъзмездна финансова помощ от ПУДООС за изпълнение на обект: „Реконструкция и разширение на канализационната и водопроводната мрежа на квартал „Самара 1“ и квартал „Самара 2“. \r\n Предложението на кмета на Община Стара Загора Живко Тодоров, засягащо общественият превоз по автобусните линии от общинската транспортна схема, бе прието с пълно мнозинство. Мотивите на градоначалника бяха да не бъде променяна стойността на билетите и картите, което би се наложило заради намаляването на пътникопотока от населените места в общината, генерирайки загуби на фирмата-превозвач. 43-ма от местните старейшини гласуваха „за“ да бъде компенсирана разликата между цената на билетите и абонаментните карти, изчислени съгласно Договор №  2899 / 28.12.2015 год. Въпреки трудностите, Община Стара Загора полага и ще продължава да полага сериозни усилия жителите от населените места да ползват удобен транспорт, стана ясно от предложението на градоначалника.  \r\nБез гласували с „против“ и „въздържал се“ бе подкрепено и поемането на ангажимент за създаване на нови социални/здравни услуги по приоритетна ос 5 от ОП „Региони в растеж“. Те  ще бъдат поддържани минимум 5 години след датата на приключване на дейностите по проекта и верификация на искането за окончателно плащане от страна на УО на ОПРР 2014-2020. Реализирането на проекта води до изграждане на нов център за обществена подкрепа, дневни центрове за подкрепа на деца с увреждания и техните семейства, нов дневен център за подкрепа на деца с тежки множествени увреждания и техните семейства, както и нови наблюдавани жилища за младежи от 18 до 21 г. Ще бъде осъществен и ремонт/обзавеждане/оборудване на съществуващи центрове за обществена подкрепа. \r\nЮлското редовно заседание на старозагорските съветници бе с дневен ред от 52 предложения. С 41 гласа „за“ бе приет Годишен план за развитие на социалните услуги в община Стара Загора. Учредено бе, за срок от 3 години, безвъзмездно право на ползване върху част от имот - частна общинска собственост, в Стара Загора на СНЦ „Спортен клуб по художествена гимнастика „Импала“", "date": "2017.07.27", "title": "Стара Загора: Безплатно ще е паркирането в „Зелената зона“ в града за електромобили"}
{"url": "http://www.focus-news.net/news/2017/07/27/2420073/blagoevgrad-ivaylo-hristov-e-predlozhen-ot-komisiyata-za-izbor-na-upravitel-na-vik-petrich-da-oglavi-druzhestvoto-za-tri-godini.html", "text": "Ивайло Христов е предложен от комисията за избор на управител на „ВиК” - Петрич да оглави дружеството за три години. Това съобщиха от пресцентъра на Община Петрич. Комисия назначена със заповед на кмета Димитър Бръчков, председателствана от Величка Димкова от ВиК Благоевград, проведе днес конкурса за избор на управител на ОФ „ВиК” ЕООД - гр. Петрич. Решението за състава на комисията е на Общински съвет. В обявения срок за подаване на документи от кандидати е постъпило само едно заявление - от Ивайло Томов Христов, който е настоящ временен управител на водното дружество. При проверка на входираните документи от кандидата комисията е установила, че са налице всички изискуеми такива, включително и бизнес план за развитието на общинското дружество за тригодишен период. Членовете на комисията се запознаха подробно с предложения бизнес план и допуснаха кандидата за преминаване към следващ етап от конкурса – събеседване. След него комисията излезе с протокол за класиране на Ивайло Томов Христов. Протоколът ще бъде внесен на вниманието на Общински съвет Петрич, а след решение на принципала кметът Димитър Бръчков следва да подпише договора на Ивайло Томов Христов за управление на ОФ „ВиК” ЕООД гр.Петрич.", "date": "2017.07.27", "title": "Благоевград: Ивайло Христов е предложен от комисията за избор на управител на „ВиК” - Петрич да оглави дружеството за три години"}
{"url": "http://www.focus-news.net/news/2017/07/27/2420069/blagoevgrad-s-tri-zapomnyashti-se-lenti-beshe-dadeno-nachaloto-na-lyatna-filmomaniya-pod-zvezdite-v-bansko.html", "text": "С три запомнящи се ленти беше дадено началото на „Лятна филмомания под звездите” в Банско, съобщиха от пресцентъра на Община Банско. Фолклорните състави „Банска младост – 2, 3 и 4” с ръководител иконом Георги Касапинов, към Читалище „Никола Вапцаров” – Банско откриха филмовия формат. Кметът на Банско Георги Икономов поздрави малките певци и музиканти, изтъквайки, че именно те създават един истински бански колорит на това събитие. „Благодаря на всички вас, публиката, защото този фестивал и редицата други фестивални формати, които организираме през лятото, ги правим точно за вас, за публиката, за хората от Банско, за гостите на Банско, за да се чувствате добре в лятната фестивална столица на България. Благодаря на организаторите в лицето на Пепи и Натали, на техните дъщери, на целия екип на „Филмомания”, защото те със своя нестихващ ентусиазъм вече години наред правят едно изключително интересно, интелигентно и различно мероприятие”, подчерта Икономов.\r\n„Белият хаос” – 52 минутният австрийски филм разкри нечовешките способности на екстремните скиори и търсачи на приключения Матиас „Хауни” Хаунхолдер и Матиас Маир и опита им да станат първите хора, стигали със ски до най-високия връх в Якутия и в целия Североизточен Сибир – връх Победа. Смелите приключенци постигнаха целта си и осъществиха ненадминато спускане със ски от върха. \r\nСедем спиращи дъха минути пренесоха зрителите в дълбокия замисъл на лентата „Светлина в мрака”, разкриваща приказно красиви пейзажи и колоездене от най-висока класа. Филм, показващ света на светлината и цветовете, следвайки професионалните байкъри Греъм Агаси и Мати Майлс при нощното им пътешествие през лунните пейзажи на Юта до горите край тихоокеанското крайбрежие на американския Северозапад.\r\nДокументалният филм „Боабаби между земята и морето” впечатли киноманите с непоказвани до сега кадри. Публиката с интерес проследи 400-километровото пътешествие на двамата ботаници и търсачи на приключения – Сирил Корню и Вилфрид Рамахафали, които плаваха с канута заедно с хора от номадското племе везо покрай южните брегове на Мадагаскар, за да научат тайните за живота на гигантските дървета.\r\nОстават още три вечери, наситени с кино. Ще бъдат показани филмите „С каяци около Алеутските острови”, „Човек от снеговете”, „Непознатата страна на супер-героите: Ален Робер, Човека-паяк”, „Затъмнение”, „Таши и монахът”, „ХималайСКИ принципи на новото приключение”, „Платнени криле. Полет с Анджело д’ Ариго”, „Като метроном”, „Надпревара с Нигара” и „Спускане в кратера на действащ вулкан” .", "date": "2017.07.27", "title": "Благоевград: С три запомнящи се ленти беше дадено началото на „Лятна филмомания под звездите” в Банско"}
{"url": "http://www.focus-news.net/news/2017/07/27/2420075/burgas-apelativniyat-sad-ostavi-v-aresta-32godishniya-velislav-petrov-uchastval-v-shema-za-iznudvane-na-vazrastna-zhena-ot-grada.html", "text": "Апелативен съд Бургас не уважи жалбата на 32–годишния Велислав Петров срещу Определение на Окръжен съд – Бургас, с което е потвърдена мярката му за неотклонение „задържане под стража“. Това съобщиха от Апелативен съд-Бургас. Петров е привлечен в качеството на обвиняем за това, че в периода от 15.12.2016 г. до 12.01.2017 г., като съизвършител в съучастие с неизвестни лица в условията на продължавано престъпление, принудил Кристияна Т. от гр. Бургас да извърши нещо противно на волята ѝ – да му предаде парични суми на обща стойност 37 200 лв., като употребил за това заплашване. Обвинението е за квалифицирано изнудване, осъществено чрез заплашване с общ размер на имуществените вреди от 37 200 лв., за което е предвидено наказание „лишаване от свобода“ за срок от пет до петнадесет години, глоба от пет до десет хиляди лева и конфискация до ½ от имуществото на дееца. \r\nПредставителят на Апелативна прокуратура пледира за потвърждаване на постоянния арест. Касае се за тежко умишлено престъпление, което е осъществено грубо и брутално срещу самотно живееща, беззащитна възрастна жена, мотивира се прокурорът. Ако не бъде задържан под стража има опасност обвиняемият да се укрие и извърши друго престъпление. \r\nЗащитата настоя за мярка „подписка“ и разви тезата, че Петров е бил привлечен за работа от непознати, контактувал е с тях само по телефона и по-късно е разбрал, че е „муле за пренасяне на средства“. Адвокатът посочи, че от телефонните разпечатки ставало ясно, че Велислав Петров не е контактувал с пострадалата възрастна жена.\r\nВъззивният състав изцяло споделя изводите на първата инстанция, че от наличните до момента доказателства, може да се приеме, че жалбоподателят Петров е автор на извършеното престъпление. От друга страна не е отпаднала опасността от укриване поради липсата на постоянен адрес или извършване на друго престъпление, предвид тежестта и обществената опасност на деянието. Въпреки наличието на постоянна адресна регистрация в гр. Свищов, обвиняемият не е обитавал жилището си значителен период от време преди престъплението, а е отсядал в различни градове на случайни адреси, включително и в  гр. Бургас, пише в определението на съда. \r\nПостановеният съдебен акт е окончателен и не подлежи на обжалване.", "date": "2017.07.27", "title": "Бургас: Апелативният съд остави в ареста 32–годишния Велислав Петров, участвал в схема за изнудване на възрастна жена от града"}
{"url": "http://www.focus-news.net/news/2017/07/27/2420077/sliven-praznikat-zlatnata-praskova-2017-za-16-ti-pat-sabra-proizvoditelite-na-praskovi-v-s-gavrailovo.html", "text": "Общинските съветници от ГЕРБ-Сливен се включиха в 16-тото издание на регионалния празник „Златна праскова - 2017\", който се провежда в с. Гавраилово. Това съобщиха от пресцентъра на ПП ГЕРБ. На откриването присъстваха председателят на общинската структура на ГЕРБ в Сливен Здравко Костадинов, кметът на Сливен Стефан Радев, председателят на Общинския съвет Димитър Митев, зам.-областният управител Камен Костов, кметът на община Твърдица Атанас  Атанасов, кметът на с. Гавраилово Димитър Андреев, както и много жители на общината. \r\nПоздравителни адреси бяха изпратени от народните представители от ГЕРБ-Сливен Десислава Танева и Галя Захариева. В поздравителния си адрес до кмета на с. Гавраилово Димитър Андреев председателят на Комисията по земеделието и храните в НС Десислава Танева написа: “За шестнадесета поредна година този фестивал обединява производители от цялата страна. Събора „Златна праскова” обединява опита, новостите в производството на обновени сортове и защита на реколтата. По време на празника се провеждат дискусии, които подпомагат младите фермери и малките стопанства. В условията на пазарна икономика, когато производството на земеделски продукти се развива в конкурентна среда с взискателни потребители, e важно по веригата производител-преработвател-потребител да функционира ефективен модел за разработване на единни стандарти за качество. Приемете моите най-искрени поздравления по повод организирането на поредната ваша инициатива”. \r\nНародният представител Галя Захариева в поздравителния си адрес до организаторите заяви: “За 16-ти път, освен забавления, конкурси и традиционни рецепти, в рамките на събора се представят и иновациите в сектора. Тук производителите могат да се запознаят с новите възможности за защита на насажденията и реколтата, както и за износ на готовата продукция извън пределите на страната. Празникът съчетава полезното и приятното, което го прави предпочитан от почти две десетилетия от хората, занимаващи се с тази дейност. Пожелавам на всички добра реколта, успешна реализация на продукцията и нови пазари”. \r\nСпоред кмета на с. Гавраилово Димитър Андреев производството на праскови в сливенския регион се развива и съществува благодарение на многогодишните традиции, натрупания опит и усилията на българските земеделци да произвеждат качествена продукция. \r\n\"Празникът се превърна във важна платформа за споделяне на добри практики в областта на науката за отглеждане на праскови, както и за финансиране на дейностите на земеделските производители. Целта на днешното събитие е да обедини основните ценности - фолклорното наследство, веселието и всеотдайния труд на хората\", каза Андреев. От своя страна кметът на община Сливен Стефан Радев заяви, че празникът съчетава веселието с участието на производителите на праскови в семинари за обмяна на добри практики и пожела богата реколта на стопаните. \r\nЗа шести път в рамките на празника се проведе конкурсът за най-добре поддържана плододаваща прасковена градина, организиран от Националната служба за съвети в земеделието. В него бяха отличени трима производители. На първо място е Мария Тодорова от с. Струпец, на второ място - Димо Димов от с. Панаретовци и трета е Джулия Лесева от Сливен. \r\n„Златна праскова-2017\" продължи със семинар за производителите и дискусия на тема \"Овощарството в България - проблеми и перспективи за развитие\", с участие на водещи специалисти от Института по овощарство в Пловдив. Петя Куманова от Национална служба за съвети в земеделието изнесе лекция на тема \"Възможности за подпомагане на младите фермери и малките стопанства по Програмата за развитие на селските райони 2014-2020г.\". Празнична програма съпътства събора през целия ден.\r\nСъбитието се организира от Община Сливен, Министерството на земеделието, храните и горите, кметство село Гавраилово, НЧ \"Слънце 1928\", Институт по овощарство - град Пловдив, Организация на производителите на праскови \"Българска праскова\" ООД, Национална служба за съвети в земеделието и се провежда под патронажа на Министерството на земеделието, храните и горите.", "date": "2017.07.27", "title": "Сливен: Празникът “Златната праскова 2017” за 16-ти път събра производителите на праскови в с. Гавраилово"}
{"url": "http://www.focus-news.net/news/2017/07/27/2420076/nikolay-zlatanov-obshtinski-savet-kazanlak-ne-sme-imali-provaleni-komisii-ili-tochki-ot-dnevniya-red-poradi-lipsa-na-kvorum-ot-noemvri-2016-do-may-2017-g.html", "text": "Като добра определи работата на Общинския съвет в Казанлък за периода ноември 2016 – май 2017 година председателят му Николай Златанов, предаде кореспондент на Радио „Фокус“. Тази оценка Златанов направи по време на провелото се 27-мо редовно заседание на местния парламент, където като точка от дневния ред бе приет неговият отчет. „Кворумът в залата е винаги наличен и дори и при най-дългата сесия, която е имал Общинският съвет – Казанлък,  винаги има съветници, на които може да се разчита и да се приемат необходимите точки“, подчерта Златанов. Той заяви, че до сега не е имало провалени комисии или пък провалена точка от дневния ред, поради липса на кворум. \r\nПрез отчетния период няма отменени решения, които са 157 на брой, нито едно не е върнато от Областна администрация или отменено по някакъв друг ред. Сред множеството взети решения Николай Златанов изрази мнение, че е от значение това, с което съветниците дадоха съгласието си за побратимяване между Казанлък и градове  в Алжир и Южна Корея, където вече са разменени визити и е утвърдена сериозна дружба. \r\nСлавяна ГАЙДАРОВА", "date": "2017.07.27", "title": "Николай Златанов, Общински съвет – Казанлък: Не сме имали провалени комисии или точки от дневния ред поради липса на кворум от ноември 2016 до май 2017 г."}
{"url": "http://www.focus-news.net/news/2017/07/27/2420079/kyustendil-zapochva-protsedura-po-otdavane-na-kontsesiya-na-dva-obshtinski-vodoema.html", "text": "Започва процедура по отдаване на концесия на два общински водоема, предаде репортер на Радио „Фокус“ – Кюстендил. Единият се намира в землището на село Граница, а другият в землището на село Грамаждано. Предвижда се концесионерът на водоема в село Грамаждано да го използва за риборазвъждане и любителски риболов в рамките на 35 години. Той се задължава да изготви и изпълнява програма за подобряване на техническото състояние и безопасността на обекта, а дейностите ще бъдат на стойност не по-малко от 68 130 лева. Предвидено е внасянето и на банкова гаранция. \r\nВодоемът в село Граница може да бъде отдаден на концесия за срок от 25 години, а за неговото подобрение и безопасност трябва да бъдат извършени дейност на стойност не по-малко от 50 560 лева.\r\nВенцеслав ИЛЧЕВ", "date": "2017.07.27", "title": "Кюстендил: Започва процедура по отдаване на концесия на два общински водоема"}
{"url": "http://www.focus-news.net/news/2017/07/27/2420081/toma-bikov-gerb-kam-bsp-kazus-kato-s-tozi-s-borshosh-po-vashe-vreme-ne-se-e-sluchval-kato-izklyuchim-drebnata-drama-s-korneliya-ninova-i-rumen-ovcharov-ot-2008-g.html", "text": "Казус като с този с Боршош по ваше време не се е случвал, като изключим дребната драма с Корнелия Нинова и Румен Овчаров от 2008 г. Това каза народният представител от ПГ на ГЕРБ Тома Биков по време на дебатите по проекторешенито за удължаване на комисията за НДК, предаде репортер на Агенция „Фокус“. „Единият политически факт е, че г-н Боршош беше уволнен по време на сегашното правителство. По време на сегашното правителство беше направен доклад за дейността на НДК, на базата, на който и прокуратурата повдигна обвинение на г-н Боршош“, каза Биков. Той обърна внимание, че ГЕРБ са подкрепили създаването на Комисията за НДК. „Ние нямаме притеснение нито за себе си, нито за отговорността, която носим. При нас политическата отговорност се носи персонално, тя не се носи колективно. Това е вашият прийом. За това вашата партия не е печелила избори много отдавна. Вие предпочитате да размивате отговорността“, коментира Биков. Според него от БСП мерят с двоен аршин. „Вие заставате в позата на морални стожери, когато говорите за някой друг“, каза Биков. По думите му, когато съдят Томислав Дончев, трябва да съдят и Деница Златева. „Г-н Дончев за разлика от г-жа Златева в рамките на Комисията заяви, че е сбъркал и че негова грешка е било, че не е уволнил Боршош. Г-жа Златева не го каза“, коментира Биков. Той обясни, че тя вчера е казала, че един принципал не може да знае за всичко, случващо се в НДК. „За разлика от нея, вие казвате, че един премиер, трябва да знае всичко, което се случва в НДК“, обърна се Тома Биков към БСП. \r\nДеница КИТАНОВА", "date": "2017.07.27", "title": "Тома Биков, ГЕРБ към БСП: Казус като с този с Боршош по ваше време не се е случвал, като изключим дребната драма с Корнелия Нинова и Румен Овчаров от 2008 г."}
{"url": "http://www.focus-news.net/news/2017/07/27/2420070/snezhana-dukova-gerb-kam-bsp-nyama-da-otklonite-balgariya-ot-evropeyskata-y-integratsiya-ndk-e-institutsiya-ne-samo-za-predsedatelstvoto-a-i-za-balgarskiya-narod.html", "text": "Няма да отклоните пътя на България от европейската й интеграция. НДК е институция, която не е само за Председателството, а и за целия български народ. Това каза народният представител от ГЕРБ и член на Комисията за НДК Снежана Дукова по време на дебатите по предложението за удължаване на работата й по повод изказване на проф. Румен Гечев от БСП, предаде репортер на Агенция „Фокус“. „НДК ще продължи да съществува и след Председателството, което България ще осъществи по достойнство“, заяви тя. „Комисията за НДК безспорно свърши много работа, тя работи ефективно и извънредно. Изпълни ангажиментите, които имаше да изясни обективните факти и обстоятелства, които са се случвали във времето“, обясни Снежана Дукова. „Много неподходящ ментор сте проф. Гечев, когато човек застане и търси финансови справедливости трябва да си зарови главата в пясъка като щраус, защото няма отговор на това, което говори“, се обърна тя към Румен Гечев от БСП. „Демагогията, която разнасяте от трибуната няма да ви бъде спестена нито в минало, нито в сегашно време. Знаем, че сте деструктивен по принцип, вашето амплоа е да търсите разделителни линии, за вас това е политическо кредо. Да търсите екстремални битки и да губите парламентарна енергия за вас е политическа същност“, заяви Снежана Дукова. „Докладът на комисията е публичен и ще бъде там, където трябва. Процедурите и съдебните дела са започнали и то със задна дата“, каза още тя.\r\nБиляна ИВАНОВА", "date": "2017.07.27", "title": "Снежана Дукова, ГЕРБ към БСП: Няма да отклоните България от европейската й интеграция, НДК е институция не само за Председателството, а и за българския народ"}
{"url": "http://www.focus-news.net/news/2017/07/27/2420082/daily-sabah-tsentralnata-banka-na-turtsiya-zapazva-lihvenite-protsenti-nepromeneni.html", "text": "В четвъртък след срещата на комисията за монетарна политиката Централната банка на Турция обяви, че ще запази лихвените проценти непроменени, пише вестник Daily Sabah. Именно такива бяха очакванията на пазара. \r\nОт банката отбелязаха, че ще оставят лихвения процент по овърнайт депозитите 9,25%, а по овърнайт кредитите 7,25%. \r\n„Последните данни показват, че продължава възстановяването на икономическата дейност. Условията за вътрешното търсене са се подобрили, като освен това търсенето от страните от Европейския съюз продължава да има положителен принос за износа“, обясниха от банката. \r\nТурските властите подчертаха, че икономическата дейност ще остане стабилна благодарение на въведените стимули и мерки за подпомагане. \r\nПрилагането на структурните реформи ще допринесе значително за растежа на турската икономика, допълниха от банката.  Мария Динкова", "date": "2017.07.27", "title": "Daily Sabah: Централната банка на Турция запазва лихвените проценти непроменени"}
{"url": "http://www.focus-news.net/news/2017/07/27/2420084/veliko-tarnovo-nad-500-00-leva-shte-badat-vlozheni-v-tekushti-remonti-na-patishta-i-ulichna-mrezha-v-obshtinata.html", "text": "508 720 лева ще бъдат вложени в текущи ремонти на пътища и улична мрежа в община Велико Търново. Средствата ще бъдат трансформирани от целевата субсидия за капиталови разходи за извършване на неотложни ремонти. Предложението е на кмета на Община Велико Търново. След като днес то бе подкрепено от Общинския съвет, ще бъде внесено за одобрение в Министерство на финансите, предаде репортер на Радио „Фокус“ – Велико Търново. С 320 000 лева ще бъдат вложени в ремонт на улици в кварталите на Велико Търново, а останалите 188 720 лева ще се направят общинските пътища Водолей – Дичин, Пушево – Шемшево и пътят от депото за строителни отпадъци до село Леденик.\r\n„От тази година законът даде право на министъра на финансите по искане на общинските съветници да трансформира част от целевата субсидия за капиталови разходи в субсидия за текущи ремонти. След анализ на Дирекция „Териториално и селищно устройство“ се вижда, че голяма част то ремонтите са текущи. Затова те предложиха да се възползваме от тази законова възможност да трансформираме тази субсидия и да отчетем разходите по редния начин. Такава възможност до миналата година нямаше. До 15 септември е срокът за постъпването на предложенията в Министерство на финансите. Сроковете бяха три, като ние искаме да хванем срока до 15 септември, за да може преди зимата да бъдат извършени тези текущи ремонти“, заяви Мариян Маринов, директор на дирекция Дирекция „Бюджет и финанси“.\r\nНадежда КРЪСТЕВА", "date": "2017.07.27", "title": "Велико Търново: Над 500 00 лева ще бъдат вложени в текущи ремонти на пътища и улична мрежа в общината"}
{"url": "http://www.focus-news.net/news/2017/07/27/2420074/apa-sebastian-kurts-privetstva-planovete-na-frantsiya-za-otkrivaneto-na-goreshti-tochki-v-libiya.html", "text": "Министърът на външните работи на Австрия Себастиан Курц одобри плановете на Париж за създаването на „горещи точки“ за бежанците на територията на Либия, предава информационната агенция APA.\r\n„Ние приветстваме това като важен принос за затваряне на средиземноморския маршрут и за спирането на нелегалната миграция\", заяви говорител на първия дипломат на Виена. \r\n\"Затварянето на маршрута през Средиземно море се забави твърде дълго. Ще продължим да работим с пълна сила, докато не решим този проблем\", пише Курц в социалната мрежа „Фейсбук“. \r\nЩо се отнася до възможността за австрийско финансиране за усилията на Франция, от Министерството на външните работи, поясниха, че \"определено предстои да бъде обсъдено в детайли\". \r\n\"Финансовата помощ е възможна“, загатнаха от Виена. \r\nФренският президент Еманюел Макрон обяви неочаквано в четвъртък, че страната му иска още това лято да открие приемни центрове – т. нар. горещи точки – на територията на Либия. Така трябва да бъдат възпирани хората, устремили се към Европа без шанс за получаване на убежище. Досега такива точки има в Гърция и Италия. Тереза Герова", "date": "2017.07.27", "title": "APA: Себастиан Курц приветства плановете на Франция за откриването на „горещи точки“ в Либия"}
{"url": "http://www.focus-news.net/news/2017/07/27/2420078/prof-todor-kantardzhiev-ognishteto-na-morbili-v-kv-stolipinovo-zatihva-a-v-pazardzhik-e-silno-ogranicheno.html", "text": "Огнището на морбили в кв. „Столипиново“ затихва, а в Пазарджик е силно ограничено. Това каза в интервю за Агенция „Фокус“ директорът на Националния център по заразни и паразитни болести проф. д-р Тодор Кантарджиев. „В момента в нашата страна огнището на морбили, което беше в кв. „Столипиново“ и някои близки до Пловдив селища, намалява. За седмицата 17-23 юли има случаи само от Пазарджик. В Пловдив огнището утихна. Седмицата 5-11 юни в Пловдив имахме 18 заболели. Седмицата 12-18 юни – 17 заболели, седмицата 19-25 юни – 6, 3-9 юли – само един болен. Вече нямаме случаи и можем да кажем, че огнището на морбили в кв. „Столипиново“ затихва, а в Пазарджик е силно ограничено“, коментира проф. Кантарджиев. Той уточни, че през последната седмица има само в Пазарджик – 2 случая. „Надявам се, че няма да имаме нови. За да кажем, че е ликвидирано едно огнище от морбили, трябва да се изчакат 21 дни след последния случай“, каза още проф. Тодор Кантарджиев.\r\nЛюба АЛЕКСИЕВА", "date": "2017.07.27", "title": "Проф. Тодор Кантарджиев: Огнището на морбили в кв. „Столипиново“ затихва, а в Пазарджик е силно ограничено"}
{"url": "http://www.focus-news.net/news/2017/07/27/2420085/pazardzhik-parva-kopka-za-geotermalno-otoplenie-be-napravena-v-nch-vasil-levski-1904-vav-velingrad.html", "text": "Първа копка за приспособяване на геотермално отопление бе направена в НЧ „Васил Левски - 1904” във Велинград, съобщи за >Радио „Фокус“ - Пазарджик Бояна Кирилова, експерт в общинската администрация. „Първата копка е във връзка с изпълнение на проект „Прокопаване и полагане на подземен водопровод за пренос на минерална вода от Сондаж №3 „Мизинка” до НЧ „Васил Левски-1904” – Велинград” за геотермално отопление. Реализацията на проекта се финансира от Община Велинград, като средствата са съгласно Програма за капиталови разходи за 2017 година“, уточни Кирилова. Тя допълни, че геотермалното отопление вече е факт в няколко общински институции в община Велинград.\r\nАлбена ЖИЛЕКОВА", "date": "2017.07.27", "title": "Пазарджик: Първа копка за геотермално отопление бе направена в НЧ „Васил Левски-1904” във Велинград"}
{"url": "http://www.focus-news.net/news/2017/07/27/2420088/prof-todor-kantardzhiev-polovo-predavanite-bolesti-sa-osnovnata-prichina-za-bezplodie-v-balgarskite-semeystva.html", "text": "Лятно време, тъй като е сезонът на почивките и тъй като се увеличават запознанствата и половите контакти, трябва да се ползват лични предпазни средства. Това каза в интервю за Агенция „Фокус“ директорът на Националния център по заразни и паразитни болести проф. д-р Тодор Кантарджиев. „Трябва да се има предвид, че полово предаваните болести са основната причина за безплодие в българските семейства. Ако не се лекуват и диагностицират правилно, гонореята, хламидиалната инфекция и микоплазмената инфекция, могат да хронифицират“, обясни проф. Кантарджиев. По думите му също така понякога протичат безсимптомно, което след месеци и години води до безплодие и при мъжа, и при жената. \r\n„През летния период преобладават характерни за сезона инфекции. Първата група са инфекции, свързани със стомашно-чревни разстройства, с диарии. Обикновено тези инфекции съпътстват топлото време и се причиняват от бактерии. Това на първо място са ентероколитите, които се причинявани от салмонели. Можем да кажем, че за този сезон през последната седмица в България са регистрирани около 580 случая на гастроентероколит“, допълни той. Проф. Кантарджиев поясни, че сравнено с броя през миналата година за същата седмица, за голяма част от тези ентероколити не са изяснени причините. По думите му най-често това са салмонелите – причинителите на дизентерия. Според него това е свързано с ядене на недобре термично обработено месо. „Тези инфекции се разпространяват чрез храната или чрез мръсните ръце. Затова се наричат още „инфекции на мръсните ръце“, добави той. \r\n„Втората група заболявания, които също се предават по подобен начин, но преминават с повишаване на температурата, с болки по гърлото и мускулите, това са причинените от ентеровируси инфекции, които също за болест на мръсните ръце. Най-важната профилактика е миенето на ръце преди хранене, след ползването на тоалетна и ползването на антибактериални кърпички с дезинфектант, не със спирт. Това е много важно особено за майките да го знаят, защото когато през лятото са с децата на почивка и на плажа консумират храна, винаги трябва предварително ръцете им да са чисти“, препоръча проф. Кантарджиев. \r\nТой обясни, че симптоматиката е различна и ако са инфекции, свързани с храносмилателния тракт, това е диария. „Тя се причинява през лятото главно от бактерии. Това е диарията, салмонелата, йерсиниоза. Ако само се повишава температурата за 24-48 часа и има общо неразположение и гърлобол, това най-вероятно е ентеровирусна инфекция, която може да има различни прояви. Да речем при деца и по-рядко възрастни може да се появи обрив по дланите и ходилата. Може да се прояви и интеркостална невралгия и много рядко засягане на централната нервна система. Слава Богу в този сезон нямаме опасните ентеровируси, които причиняват трайни увреждания на нервната система“, коментира още проф. Тодор Кантарджиев. \r\nЛюба АЛЕКСИЕВА", "date": "2017.07.27", "title": "Проф. Тодор Кантарджиев: Полово предаваните болести са основната причина за безплодие в българските семейства"}
{"url": "http://www.focus-news.net/news/2017/07/27/2420086/stefan-stoyanov-zam-kmet-na-plovdiv-osnoven-prioritet-v-novata-obrazovatelna-strategiya-na-obshtinata-e-protsesat-na-digitalizatsiya-na-uchebniya-protses.html", "text": "Основен приоритет в новата образователна стратегия на Общината е процесът на дигитализация на учебния процес. Това съобщи пред журналисти ресорният заместник-кмет на Пловдив Стефан Стоянов, предаде репортер на Радио „Фокус“ – Пловдив. До края на 2019 година във всички 54 общински училища трябва да е започнало цялостното дигитализиране на учебния процес. „Новите технологии дават възможност на децата да са по-близо до образователната система и да са по-интегрирани в нея“, подчерта Стоянов. На днешното си заседание Общинският съвет прие с пълно мнозинство „Стратегията за развитие на образованието в община Пловдив за периода 2017 – 2022“.\r\nВписаните в петгодишната програма цели са насочени към осъвременяване на учебния процес, материалната и техническа база на образователните институции чрез внедряването и използването на модерни технологии, дигитализиране на учебния процес, ранно кариерно ориентиране и професионална реализация на учащите, изграждане на нови педагогически кадри, координация и ефективно сътрудничество между институциите, осигуряването на равен достъп до качествено образование, подкрепа на децата, учениците и студентите.\r\nСпоред Стоянов, през последните години големите индустриални предприятия в региона заделят все по-голям човешки ресурс и средства, за инвестиция в образователната система, с оглед осигуряване на подготвени кадри. „Редица професионални професии вече са по-престижни и по-добре платени. Това дава шанс за по-бързо развитие на дуалната система“, каза още Стефан Стоянов.\r\nКристиян ГАРОВ", "date": "2017.07.27", "title": "Стефан Стоянов, зам.-кмет на Пловдив: Основен приоритет в новата образователна стратегия на Общината е процесът на дигитализация на учебния процес"}
{"url": "http://www.focus-news.net/news/2017/07/27/2420089/stara-zagora-obshtina-kazanlak-reglamentira-kato-dopalnitelni-uslugi-v-detskite-gradini-pochasovi-sabotno-nedelni-i-sezonni-deynosti.html", "text": "Нова Наредба 8 за реда и условията за организиране на почасови, съботно-неделни и сезонни дейности като допълнителна услуга по отглеждане на децата в общинските детски градини одобриха общинските съветници в Казанлък по време на редовното си заседание, предаде кореспондент на Радио „Фокус“.  Приетата наредба е във връзка с разпоредба на Закона за предучилищното и училищното образование, влязъл в сила от 1 август 2016 година, според която в общинските детски градини могат да бъдат организирани почасови, съботно-неделни и сезонни дейности по отглеждане на децата по желание на техните родители.\r\nЗа прилагането на тази наредба не се изисква допълнителен финансов ресурс от страна на Общината или от самите детски заведения, но с новите услуги се въвежда такса. Във връзка с това бяха приети и промени в Наредба 26 за определянето и администрирането на местните такси и цени на услуги на територията на община Казанлък, като в нея бе въведен нов член. 1 лев на ден е таксата за организиране на почасови дейности при отглеждане на децата в общинските детски градини за възпитание, социализиране, обучение. За съботно-неделните дейности за 4 астрономически часа таксата е 10 лева на ден за периода 1 май – 30 септември, и 12 лева дневно за времето от 1 октомври до 30 април.\r\nПостъпилите в общинския бюджет средства от тези допълнителни услуги ще бъдат предоставяни на съответното детско заведение за съответния месец.\r\nНа територията на община Казанлък има 13 детски градини с филиали в Казанлък и населените места.\r\nОбщина Казанлък е една от първите  в страната, която регламентира подобен род услуги.\r\nСлавяна ГАЙДАРОВА", "date": "2017.07.27", "title": "Стара Загора: Община Казанлък регламентира като допълнителни услуги в детските градини почасови, съботно-неделни и сезонни дейности"}
{"url": "http://www.focus-news.net/news/2017/07/27/2420090/veliko-tarnovo-levski-specheli-futbolniya-turnir-trifon-ivanov-kmetat-daniel-panov-vrachi-zlatnite-medali.html", "text": "Детската формация на „Левски“ /София/ в ниво Футбол 9 спечели второто издание на турнира „Трифон Иванов“, иницииран от кмета на Велико Търново Даниел Панов в памет на Железния защитник. Това съобщиха от пресцентъра на Община Велико Търново. На финала „сините“ надделяха над връстниците си от „Черноморец“ /Бургас/ и се окичиха със златните медали. Златната купа и отличията им бяха връчени от кмета на старопрестолния град Даниел Панов. Гости на церемонията по награждаването бяха също вицепремиерът и министър на отбраната Красимир Каракачанов, легендите от САЩ ’94 Емил Костадинов, Петър Хубчев и Бончо Генчев, както и майката на Трифон Иванов – леля Маринка. \r\nКметът Даниел Панов поздрави всички младите надежди на българския футбол от отборите на „Левски“, „Черноморец“, „Берое“ /Стара Загора/, ЦСКА - София, „Етър ВТ“ и „Локомотив“ /Г. Оряховица/. „Трифон Иванов бе човек с много голямо и добро сърце, но и железен футболист и защитник на терена. Пожелавам ви, следвайки неговия пример и спортен път, да постигнете големи успехи и да ни радвате. Залягайте както над тренировките, така и над книгите и учебниците“, обърна се Даниел Панов към младите футболисти.\r\nВторото издание на детския футболен турнир в памет на Трифон Иванов бе финален етап от първенството за Футбол 9. На трето място се класира тимът на „Берое“, следван от ЦСКА – София, „Етър ВТ“ и „Локомотив“ – Г. Оряховица. Организатори на надпреварата бяха Община Велико Търново, Зоналният съвет на БФС и общинското предприятие „Спортни имоти и прояви“.", "date": "2017.07.27", "title": "Велико Търново: „Левски“ спечели футболния турнир „Трифон Иванов“, кметът Даниел Панов връчи златните медали"}
{"url": "http://www.focus-news.net/news/2017/07/27/2420087/paolo-dzhentiloni-darzhavite-chlenki-v-es-tryabva-da-poemat-obsht-angazhiment-za-migrantskata-kriza.html", "text": "В четвъртък министър-председателя на Италия Паоло Джентилони отново подчерта, че целият Европейски съюз трябва да помогне, за да се разреши мигрантската криза в Средиземно море, предава ANSA. \r\n„Нашето послание е, че трябва да се поеме общ ангажимент“, подчерта Джентилони след срещата си с председателя на Германската социалдемократическа партия Мартин Шулц в Рим. \r\n„Ние няма да се примирим  с идеята, че свързаните с миграцията предизвикателства, включително икономическите мигранти, могат да бъдат оставени на отделни страни, избрани по случайност или по географско положението“, допълни италианският премиер.  Мария Динкова", "date": "2017.07.27", "title": "Паоло Джентилони: Държавите членки в ЕС трябва да поемат общ ангажимент за мигрантската криза"}
{"url": "http://www.focus-news.net/news/2017/07/27/2420083/velislava-krasteva-dps-rabotata-na-komisiyata-za-ndk-e-kato-na-hristofor-kolumb-koyto-ne-znael-kade-otiva-kato-stignal-ne-znael-kade-se-namira-a-kato-se-varnal-ne-znael-kade-e-bil.html", "text": "Работата на Комисията за НДК е като на Христофор Колумб, който не знаел къде отива, като стигнал не знаел къде се намира, а като се върнал не знаел къде е бил. Това каза народният представител от ПГ на ДПС Велислава Кръстева по време на дебатите по проекторешението за удължаване на срока на действие на Комисията за НДК, предаде репортер на Агенция „Фокус“. Кръстева заяви, че такава е политиката на ГЕРБ. По думите й очевидно и за най-незаинтересования от това, което се случва в парламента става ясно, че пускането на голямата плътна завеса върху онова, което се е случило в НДК е слабичко изпълнение. Тя цитира актьорът Константин Станиславски, че когато в началото на представлението на стената виси пушка, тя непременно ще гръмне до края му. „Няма как да избягате от истината за НДК, колкото и да се опитвате да го направите“, каза Кръстева. Тя заяви, че от доклада на Комисията са станали известни факти, но са останали неизвестни още толкова. „Известно е ,че НДК получи 17 млн. лв. за председателството. Неизвестно е за какво бяха използвани. Известно е обаче кой се разпореждаше еднолично с тези 17 млн. Всъщност не става дума само за тези 17 млн., но не това е темата на комисията. Неизвестно остана как ще поеме отговорността за разпореждането. Известно е, че са отпуснати още 28 млн. Неизвестно е още колко ще плаща българският данъкоплатец за частното Министерство на културата. Известно е, че НДК не е културен институт. Неизвестно е как това нещо остана неизвестно на всички замесени в аферата и всички, които се опитват да замитат следите“, коментира Кръстева. По думите й е известно, че аферата с НДК е сринала европейският имидж на България, но е неизвестно още какво трябва да се случи, за да стане ясно кой е виновен и кой носи отговорност. „Известно е, че върху Боршош има чадър, неизвестно остана на какво се дължи великанското търпение на премиера и искрено се надявам, че ако то не е резултат на зависимост, то мерките ще ги видим в най-скоро време по много категоричен начин“, каза още Кръстева.\r\n Деница КИТАНОВА", "date": "2017.07.27", "title": "Велислава Кръстева, ДПС: Работата на Комисията за НДК  е като на Христофор Колумб, който не знаел къде отива, като стигнал не знаел къде се намира, а като се върнал не знаел къде е бил"}
{"url": "http://www.focus-news.net/news/2017/07/27/2420091/vitseprezidentat-iliyana-yotova-pliska-i-preslav-tryabva-da-sa-na-parvo-myasto-v-spisaka-koyto-balgariya-da-pokazhe-kato-kulturno-istorichesko-nasledstvo.html", "text": "Плиска и Преслав трябва да са на първо място в списъка, който България трябва да покаже като културно-историческо наследство. Това каза пред журналисти в Плиска вицепрезидентът Илияна Йотова, предаде репортер на Радио „Фокус“ – Шумен. В програмата за председателството на Съвета на ЕС България трябва да покаже това наследство във възможно най-голямата му пълнота. „Много малко са местата в Европа, които могат да се похвалят с такава дълга вековна традиция и такава история не само от гледна точка на артефактите, на разкопките и археологическите находки, но да не забравяме, че България е сред страните с най-стара държавна традиция, а относно коментираната и деликатна тема чия е кирилицата. Тя е дело на българската държава и днес сме на земята, откъдето тръгнаха българските букви“, подчерта Йотова. По думите й, писаното слово в ценностната система на българина е най-старата традиция в Европа – като ръкописи и епиграфски паметници и може да бъде представено в чудесна концепция, с която страната ни да се представи в Европа и света. \r\nИвелина ИВАНОВА", "date": "2017.07.27", "title": "Вицепрезидентът Илияна Йотова: Плиска и Преслав трябва да са на първо място в списъка, който България да покаже като културно-историческо наследство"}
{"url": "http://www.focus-news.net/news/2017/07/27/2420094/veliko-tarnovo-obshtinata-shte-kandidatstva-s-proekt-za-izgrazhdane-na-kompleks-za-sotsialni-uslugi-za-detsa.html", "text": "Община Велико Търново ще кандидатства с проект за изграждане на комплекс за социални услуги за деца. Предложението на местната администрация бе подкрепено от Общинския съвет, предаде репортер на Радио „Фокус“ – Велико Търново. Финансирането е по ОП „Региони в растеж“ 2014 – 2020, а финансовата рамка е в максимален размер на безвъзмездна финансова – 1 110 000 лева. В Картата за услугите за подкрепа на общността и в семейна среда и Карта на резидентните услуги Община Велико Търново е определили за изграждане на четири броя социални услуги. Предвижда се изграждането на Дневен център за подкрепа на деца с тежки множествени увреждания и техните семейства, с капацитет 30 места за дневна грижа и 60 места за консултативни услуги. По проекта ще бъде ремонтиран и оборудван съществуващият Център за обществена подкрепа. Предвижда се още изграждане на две Преходни жилище за деца от 15 до 18-годишна възраст с капацитет 8 места. Комплексът от тези социални услуги ще се помещава в сградата на бившата детска ясла на ул. „Симеон Велики“. Услугите ще бъдат поддържани минимум 5 години от датата на приключване на дейностите по проекта.\r\nНадежда КРЪСТЕВА", "date": "2017.07.27", "title": "Велико Търново: Общината ще кандидатства с проект за изграждане на комплекс за социални услуги за деца"}
{"url": "http://www.focus-news.net/news/2017/07/27/2420096/stara-zagora-obshtinskiyat-savet-v-kazanlak-obyavi-konkurs-za-otdavane-pod-naem-na-pluvniya-baseyn-v-sredno-uchilishte-antim-i.html", "text": "Плувният басейн в Средно училище „Екзарх Антим I” в Казанлък ще бъде  обявен за отдаване под наем. Това реши Общинският съвет в Казанлък на последното си заседание преди лятната си ваканция, предаде кореспондент на Радио „Фокус“. Съветниците разглеждат този въпрос за трети път от месец ноември 2016 година досега. Според условията, бъдещият наемател трябва да вложи в ремонт и обновяване на съоръжението не по-малко от 60 000 лева.\r\nНеобходимостта от основен ремонт на плувния басейн и липсата на финансови възможности от страна на сдружение с нестопанска цел да извърши този ремонт са причините, поради които обектът се обявява на публично оповестен конкурс за отдаване под наем. Има две решения на Общинския съвет в Казанлък – от 30 ноември 2016 и 23 февруари 2017, година за отдаване под наем и определяне на съответни дати за конкурс, за който са се явили кандидати. \r\nБасейнът е с площ 486 кв. м, а обявеният месечен наем е в размер на 240 лева без ДДС. Обявеният срок за ползване е 10 години.\r\nСлавяна ГАЙДАРОВА", "date": "2017.07.27", "title": "Стара Загора: Общинският съвет в Казанлък обяви конкурс за отдаване под наем на плувния басейн в Средно училище „Антим I”"}
{"url": "http://www.focus-news.net/news/2017/07/27/2420080/diana-yordanova-gerb-kam-bsp-zashto-ne-zadadohte-vaprosa-kak-miroslav-borshosh-e-ostaven-da-si-harchi-edni-pari-na-vashiya-vitsepremier-denitsa-zlateva.html", "text": "Колегите задават въпроса защо Мирослав Боршош е оставен да си харчи едни пари - след като сте такива големи специалисти искам да попитам защо не зададохте този въпрос към вашия вицепремиер Деница Златева. Защо тя не го реши? Това каза народният представител от ГЕРБ и председател на Комисията за НДК Диана Йорданова към БСП по време на дебатите по предложението за удължаване на работата на комисията, предаде репортер на Агенция „Фокус“. „Уставът е одобрен от нея с дата 24 февруари 2017 година. Правата и задълженията на Изпълнителния директор на Съвета на директорите се определят в този устав. Г-жа Златева не е предприела абсолютно никакви мерки“, посочи тя и уточни, че министър Лиляна Павлова е изпратила писмо директорът да предприеме действия по ограничаване самостоятелните разпоредителни действия над 50 хил. лева. „Докладът за работата на комисията е изключително дълъг, той е достъпен за всички народни представители и общество“, обясни Диана Йорданова. „В момента текат процесуално-следствени действия, има повдигнати действия, така че правораздавателните органи си вършат работа“, каза още тя.\r\nБиляна ИВАНОВА", "date": "2017.07.27", "title": "Диана Йорданова, ГЕРБ към БСП: Защо не зададохте въпроса как Мирослав Боршош е оставен да си харчи едни пари на вашия вицепремиер Деница Златева"}
{"url": "http://www.focus-news.net/news/2017/07/27/2420097/blagoevgrad-obshtinski-savet-bansko-odobri-tri-avtobusni-linii-na-teritoriyata-na-obshtinata.html", "text": "На провелото се редовно заседание Общински съвет – Банско утвърди актуализирана общинска транспортна схема за обществен превоз. Схемата включва три автобусни линии: гр. Банско – м. Шилигарника – х. Вихрен; гр. Добринище – х. Гоце Делчев и една вътрешноградска автобусна линия с начална точка ул. „Акад. Йордан Иванов” и крайна точка – местността „Мотиката”. Автобусните линии до х. Вихрен и х. Гоце Делчев ще бъдат изпълнявани през летния сезон, докато вътрешноградската линия се планира да функционира целогодишно. Това съобщиха от пресцентъра на Община Банско. Предложението на местната администрация идва след направен анализ, показващ необходимостта от предоставяне на обществен превоз като алтернативен на индивидуалния, който да улесни придвижването на жители и гости на курорта в рамките на града, както и към планината. Допълнително предимство ще бъде намаляването на автомобилния поток и въздействието му върху качеството на въздуха. \r\nЧленовете на Съвета дадоха съгласието си за включване на Детска градина „Слънце” – с. Места, в Списъка на защитените детски градини в Република България за предстоящата 2017/2018 учебна година, като единствена детска градина в район Места, която осигурява достъп до образование на деца в задължителна предучилищна възраст. Детската градина бе вписана и в Списъка на средищните детски градини в Република България за предстоящата 2017/2018 учебна година, с целодневна организация на задължителното предучилищно обучение. В нея са създадени добри условия за отглеждане, възпитание, социализиране и обучение за децата от 2 до 6 годишна възраст от селата Филипово, Места и Обидим, като е осигурен безплатен транспорт за всички пътуващи деца.\r\nЗа маломерните имоти от Общинския поземлен фонд, отдавани на земеделски стопани за една година в землищата на населените места в общината, бяха определени условията за наем за стопанската 2017/2018 година. Имотите, за които има подадени две и повече заявления ще бъдат отдавани под наем чрез провеждане на търг. Отпусната бе финансова подкрепа за участието на две талантливи момичета от Банско във фестивала „Детски Пирин Фолк” в гр. Сандански през месец август. Те са възпитанички на „Школата по китара и народно пеене” на Марин Бърдарев и са преминали успешно през предварителната селекция на популярния музикален форум.", "date": "2017.07.27", "title": "Благоевград: Общински съвет – Банско одобри три автобусни линии на територията на общината"}
{"url": "http://www.focus-news.net/news/2017/07/27/2420098/vitseprezidentat-iliyana-yotova-prizova-za-poveche-razum-i-ratsionalizam-pri-izrazhodvaneto-na-sredstvata-za-vazstanovyavane-na-golyamata-bazilika.html", "text": "Вицепрезидентът Илияна Йотова, която е в град Плиска по повод откриването на Крепост „Кирилица“, призова за повече разум и рационализъм при изразходването на средствата за възстановяване на Голямата базилика, предаде репортер на Радио „Фокус“ – Шумен. „И тук, и в Преслав се направиха доста неща. Но в крайна сметка се оказа, че няма пътища, по които да стигнем до тях. Доста пари са необходими и по отношение на консервирането на самите паметници. Вложиха се доста пари в магистралите и големите републикански пътища, но все още нищо не е направено за пътищата 3 и 4 клас и това затруднява хората. Има някакви дисбаланси в нашата политика – говорим за обезлюдяване на села и малките градове, за концентрирането на хора в четири- пет града. Как да живеят хората тук, като не могат да стигнат от едно място на друг“, посочи Йотова. Тя се надява, че председателството на Съвета на ЕС ще ни помогне и в тази посока, защото сред приоритетите му са кохезионна политика и България ще съумее успешно да я защити. \r\nВ рамките на председателство ще бъдат чествани две славни дати от българската история: 3 март – 140 години от победната в Руско-турска война, донесла освобождението на българите, и 24 май – Денят на българската просвета и култура и на славянската писменост. „Ще отбележим по достойнство и двете дати, но като хора, като нация, като народ трябва да направим всичко, за да стане Денят на Светите братя Кирил и Методий един много голям и блестящ европейски празник на културата и писмеността“, каза вицепрезидентът. Илияна Йотова посочи, че трябва да покажем откъде е тръгнала европейската цивилизация и колко много днешна Европа дължи на един малък народ, който е горд със своята над 1300-годишна история.\r\nИвелина ИВАНОВА", "date": "2017.07.27", "title": "Вицепрезидентът Илияна Йотова призова за повече разум и рационализъм при изразходването на средствата за възстановяване на Голямата базилика"}
{"url": "http://www.focus-news.net/news/2017/07/27/2420100/kyustendil-yordan-kamdzhilov-ot-gerb-polozhi-kletva-kato-obshtinski-savetnik-v-sapareva-banya.html", "text": "В присъствието на кмета на Сапарева баня Калин Гелев, председателя на Общинския съвет Иван Куйов, общински съветници, зам.-кметове и граждани, Йордан Георгиев Камджилов положи клетва като общински съветник. Това се случи днес в началото на заседанието на Общинския съвет в Сапарева баня, съобщиха от пресцентъра на ПП ГЕРБ. Той заема мястото на Любен Кръстев и влиза от листата на ГЕРБ. Това ще бъде първи мандат за 40-годишния Камджилов, който по професия е машинен инженер.\r\nТой ще бъде член в три постоянни комисии - Територия и селищно устройство; Бюджет, финанси и евроинтеграция, както и в Комисията по транспорт, безопасност на движението и обществен ред.", "date": "2017.07.27", "title": "Кюстендил: Йордан Камджилов от ГЕРБ положи клетва като общински съветник в Сапарева баня"}
{"url": "http://www.focus-news.net/news/2017/07/27/2420101/agentsiya-patna-infrastruktura-poluchi-sertifikat-za-chlenstvo-v-mezhdunarodnata-patna-federatsiya.html", "text": "Днес в сградата на Агенция \"Пътна инфраструктура\" (АПИ) се проведе среща на инж. Веселин Давидов, член на Управителния съвет на АПИ, с Том Антонисен, старши консултант за Европа и Централна Азия в Международната пътна федерация (International Road Association – IRF). Това съобщиха от пресцентъра на АПИ. Том Антонисен връчи на инж. Давидов сертификат, удостоверяващ принадлежността на АПИ към IRF, и поздравителен адрес от страна на президента на организацията Патрик Санки. АПИ е член на федерацията от началото на тази година.\r\nIRF  е  глобална организация с идеална цел, създадена през 1948 г., определяща своята мисия като оказване на съдействие и насърчаване на изграждането на по-добра, по-безопасна и устойчива система за пътен транспорт. \r\nЦелта на срещата беше да бъдат обсъдени аспекти на бъдещето партньорство на АПИ с IRF. Инж. Давидов представи накратко приоритетите в дейността на агенцията, като основни акценти очерта предстоящото въвеждане на тол системата в страната, пътната безопасност, безопасността в тунелите, поддържането на пътищата и др., по които експертизата на Федерацията би била полезна за Агенцията. Обсъдени бяха възможности за евентуално организиране на обучения по тематични направления, представляващи интерес за експертите на АПИ.\r\nГ-н Антонисен се спря накратко на възможностите, които предлага новият консултантски хъб EIAH. Чрез него заинтересовани институции могат да получат безплатна информация относно съответствието на подготвяните от тях проекти с критериите за допустимост за финансиране от ЕС. \r\nУточнени бяха формите на комуникация между АПИ и IRF с оглед постигане максимален положителен ефект от членството ни в една от най-големите пътни организации. Срещата премина в дух на колегиалност и желание за бъдещо ползотворно сътрудничество.", "date": "2017.07.27", "title": "Агенция \"Пътна инфраструктура\" получи сертификат за членство в Международната пътна федерация"}
{"url": "http://www.focus-news.net/news/2017/07/27/2420095/komisiyata-za-ndk-preporachva-smetnata-palata-da-izvarshi-odit-na-finansovoto-upravlenie-na-druzhestvoto-zaradi-samneniya-za-izvarsheni-narusheniya-dokladat-y-be-priet.html", "text": "Парламентът прие Доклада за дейността на Временната комисия за установяване на фактите и обстоятелствата при разходването на средства в НДК, предаде репортер на Агенция „Фокус“. Докладът бе приет с 105 гласа \"за\" и 91 \"против\". Комисията бе създадена на 29 юни по предложение на ПГ на БСП за срок от 2 месеца. По време на мандата си комисията проведе 5 заседания.\r\nВ доклада народните представители от комисията препоръчват на Сметната палата да включи в годишната си програма за 2018 година одит за финансовото управление на НДК за периода 2015-2017 година. Целта на одита е да анализира цялостната дейност на НДК и да провери начина на управление и усвояване на ресурсите. \r\nВ комисията бяха изслушани вицепремиерът Томислав Дончев, министър Лиляна Павлова, бившият служебен министър Деница Златева, министър Боил Банов, както и настоящото и бившето ръководство на НДК. На изслушване не се яви само бившият директор на НДК Мирослав Боршош. Той изпрати писмо с мотивите си по случая, което депутатите решиха да не включат в доклада си.\r\nВъз основа на проведените изслушвания и на предоставените документи народните представители смятат, че са налице съмнения за извършени нарушения, но по този въпрос следва да се произнесат компетентните органи. \r\nДокладът на комисията за дейността й бе приет на заседание на 25 юли. Тогава „за“ гласуваха от ГЕРБ, а БСП и ДПС не го подкрепиха.\r\nБиляна ИВАНОВА", "date": "2017.07.27", "title": "Комисията за НДК препоръчва Сметната палата да извърши одит на финансовото управление на дружеството заради съмнения за извършени нарушения, докладът й бе приет"}
{"url": "http://www.focus-news.net/news/2017/07/27/2420102/vladimir-putin-nay-vazhnoto-v-siriya-e-da-se-sprat-kravoprolitiyata-grazhdanite-sami-shte-reshat-kak-iskat-da-zhiveyat.html", "text": "Основната задача в Сирия е пълно прекратяване на кръвопролитията и гарантиране на условията за политическото разрешаване на кризата под егидата на ООН, като сирийците сами ще решат как искат да живеят, заяви президентът на Русия Владимир Путин, предава ТАСС. \r\n„Ние изхождаме от това, че трябва окончателно да се сложи край на кръвопролитията и да се гарантират необходимите условия за мирно разрешаване на политическата ситуация“, отбеляза руският лидер по време на пресконференция след преговорите с държавния глава на Финландия Саули Нийнистьо. \r\n„След това сирийците чрез широк диалог под егидата на ООН и на основата на резолюцията на Съвета за сигурност 2254 трябва да определят в каква страна искат да живеят“, допълни Путин.  Мария Динкова", "date": "2017.07.27", "title": "Владимир Путин: Най-важното в Сирия е да се спрат кръвопролитията, гражданите сами ще решат как искат да живеят"}
{"url": "http://www.focus-news.net/news/2017/07/27/2420093/the-times-of-israel-myuftiyata-na-erusalim-obyavi-che-molitvite-v-al-aksa-shte-badat-vazobnoveni.html", "text": "В четвъртък мюфтията на Ерусалим, Мохамед Хюсеин, обяви, че мюсюлманският бойкот на Храмовия хълм, свързан с поставените от Израел нови мерки за сигурност, е приключил, след като полицията е премахнала детекторите за метал и камерите, пише вестник The Times of Israel. \r\n„Нещата се върнаха по старому, така че ще се молим в джамията Ал Акса“, коментира мюфтията. \r\nПо-рано палестинският президент Махмуд Абас призова да бъдат възобновени молитвените служби, провеждани в джамията Ал Акса. Призивът беше повторен и от ислямските религиозни власти на Ерусалим, които насърчиха гражданите да използват джамията в Храмовия хълм. \r\nМюсюлманите отказваха да влязат в Ал Акса, след като бяха поставени детектори за метал и камери след нападението на 14 юли, при което двама израелски полицейски служители бяха убити.  \r\nИзявлението на мюфтията се случва малко, след като полицията на Израел по-рано днес съобщи, че всички мерки за сигурност, които доведоха до напрежение в Ерусалим, ще бъдат премахнати.  Мария Динкова", "date": "2017.07.27", "title": "The Times of Israel: Мюфтията на Ерусалим обяви, че молитвите в Ал Акса ще бъдат възобновени"}
{"url": "http://www.focus-news.net/news/2017/07/27/2420106/reuters-es-preduprezhdava-za-vazmozhno-zabavyane-na-pregovorite-za-brekzit.html", "text": "Преговорите между Великобритания и Европейския съюз за техните бъдещи отношения едва ли ще започнат през октомври заради липсата на прогрес по въпросите за излизането на Лондон от блока, предава Reuters. \r\nТова е заявил Мишел Барние, главен преговарящ за Брекзит от страна на ЕС. В сряда той се срещна с посланиците на 27-те държави членки и разясни резултатите от втория кръг на преговорите, който се проведе този месец. \r\n„Той отбеляза, че вероятността преговорите за бъдещите отношения да започнат през октомври, намалява“, коментира служител на блока, запознат с разговорите за Брекзит. \r\nБританските власти от своя страна изразиха увереност, че до октомври ще бъде постигнат достатъчен напредък за започването на дискусиите за бъдещите отношения с блока.   Мария Динкова", "date": "2017.07.27", "title": "Reuters: ЕС предупреждава за възможно забавяне на преговорите за Брекзит"}
{"url": "http://www.focus-news.net/news/2017/07/27/2420104/stara-zagora-obshtinskiyat-savet-v-kazanlak-glasuva-obshtinata-da-kandidatstva-za-finansirane-za-nov-dneven-tsentar-za-detsa-s-tezhki-mnozhestveni-uvrezhdaniya.html", "text": "Общинският съвет в Казанлък даде съгласието си Общината да кандидатства за безвъзмездна финансова помощ в размер на 530 000 лева по Оперативна програма „Региони в растеж“ за разкриване на нов дневен център за деца с тежки множествени увреждания и техните семейства и за реконструкция на действащия Център за обществена подкрепа, с оглед разширяване на неговата дейност, предаде кореспондент на Радио „Фокус“. Проектът за създаване на новия дневен център за деца с увреждания трябва да бъде подаден до 3 август 2017 година. Предложението на Общината е той да бъде разположен в неизползваемия двуетажен корпус на Детска ясла № 6 „Надежда” в квартал „Васил Левски”. \r\nНовата социална услуга и предназначението на сградата, където ще бъде разположен новият дневен център, трябва да се запазят минимум 5 години след датата на приключване на проекта. \r\nСлавяна ГАЙДАРОВА", "date": "2017.07.27", "title": "Стара Загора: Общинският съвет в Казанлък гласува Общината да кандидатства за финансиране за нов дневен център за деца с тежки множествени увреждания"}
{"url": "http://www.focus-news.net/news/2017/07/27/2420105/mvr-41-godishen-mazh-ot-gorna-oryahovitsa-e-zadarzhan-s-krupna-suma-pari-i-zlatni-nakiti-sled-telefonna-izmama.html", "text": "41-годишен мъж от Горна Оряховица е задържан с крупна сума пари и златни накити след телефонна измама. това съобщиха от пресцентъра на МВР. Полицейската операция, ръководена от ГДНП е проведена на територията на ОДМВР-Русе, съвместно със служители от ОДМВР-Плевен.\r\nДнес около обед служителите на реда в Русе получили сигнал за осъществена телефонна измама по сценария“подпомагане на полицията за залавяне на телефонни измамници“. 35-годишна русенка получила обаждане по телефона от непознати, представили се като полицаи, които поискали да им съдейства за задържането на група измамници. Успели да я убедят, че  тя ще е поредната им жертва. Така русенката се съгласила да предаде около 60 000 лева и друга сума във валута, както и около 200 грама златни накити, които изхвърлила в плик през терасата на дома си. Скоро обаче се убедила, че е измамена и веднага позвънила в полицията. Незабавно е създадена организация и са предприети оперативно-издирвателни действия. На изхода от Русе, в посока Плевен служителите на реда спрели лек автомобил, управляван от 41-годишния П.П. от  Горна Оряховица, криминално проявен включително и за телефонни измами. В автомобила са открити пари в левове и валута, златни накити. П.П. е задържан за 24 часа. По случая е образувано досъдебно производство, случаят е докладвани на Русенската районна прокуратура.", "date": "2017.07.27", "title": "МВР: 41-годишен мъж от Горна Оряховица е задържан с крупна сума пари и златни накити след телефонна измама"}
{"url": "http://www.focus-news.net/news/2017/07/27/2420107/aktsenti-v-sutreshniya-blok-dobro-utro-balgariya-na-radio-fokus-na-28-yuli.html", "text": "В минутите на сутрешния блок ще се отправим към Пещера. Накъде ще насочи усилия общината до края на летния сезон, в какъв етап за започналите вече проекти и какво е заложено в културния календар на Общината през следващите месеци? Тези и още въпроси ще коментираме с кмета на Пещера Николай Зайчев.\r\n28 юли 2017 г. официално е последният работен ден на депутатите преди лятната им ваканция. Как премина политическият сезон и какви са изводите от тримесечното управление на новата власт? За постигнатото през този политически сезон и очакванията за новия ще си говорим с политолога Борис Попиванов. \r\nОтчита ли се увеличение на летните вирусни инфекции, как да ги разпознаем и какви са мерките, които можем да предприемем, за да се предпазим от тях? Отговорите на тези и още въпроси ще научим от проф. Тодор Кантарджиев, директор на Националния център по заразни и паразитни болести в интервю пред колегата от Агенция „Фокус“ Люба Алексиева. \r\nВ минутите след 09.00 часа Венцеслав Илчев, от Радио „Фокус“-Кюстендил ще ни разкаже за Международния фолклорен фестивал „Сребърна пафта”. Анна Лозанова от Радио „Фокус“-Видин пък ще ни даде повече информация за възстановяването на синагогата в града. \r\nТези и още теми - в сутрешния блок „Добро утро, България“ Радио „Фокус“, от 06.00 до 10.00, с водещ Виктория Месробович.", "date": "2017.07.27", "title": "Акценти в сутрешния блок „Добро утро, България“ на Радио „Фокус“ на 28 юли"}
{"url": "http://www.focus-news.net/news/2017/07/27/2420092/predlozhenieto-na-bsp-srokat-na-deystvie-na-vremennata-komisiya-za-ndk-da-bade-udalzhen-do-septemvri-beshe-othvarleno.html", "text": "Парламентът отхвърли предложението на БСП срокът на действие на Временната комисия, установяваща разходването на средства в НДК, да бъде удължен до края на септември, предаде репортер на Агенция „Фокус“. Предложението бе отхвърлено с 92 гласа „за“, 103 „против“ и 1 „въздържал се“. Като мотив за предложението депутатите посочват, че по време на работата на комисията не се е изяснил въпросът оказван ли е натиск и от кого върху бившия изпълнителен директор на НДК Мирослав Боршош. Не са били представени и заключенията от проверките на Главния инспекторат на МС, както и от съдебно-счетоводната експертиза на разходваните средства. \r\nБиляна ИВАНОВА", "date": "2017.07.27", "title": "Предложението на БСП срокът на действие на Временната комисия за НДК да бъде удължен до септември беше отхвърлено"}
{"url": "http://www.focus-news.net/news/2017/07/27/2420103/svetlin-sreteniev-kmet-na-boychinovtsi-prodalzhava-prokurorskata-proverka-za-kachestvoto-na-piteynata-voda-v-tri-sela-ot-obshtinata.html", "text": "Продължава прокурорската проверка за качеството на питейната вода в три села от Община Бойчиновци, каза за Радио „Фокус“ – Видин Светлин Сретениев, кмет на общината. Той посочи, че прокурорската проверка е заради наднорменото количество арсен в питейната вода а селата Громшин, Кобиляк и Бели брег. „През последните дни количеството арсен, което е измерено, е от 12 до 15 мг на литър, при норма от 10 мг на литър“, обясни Сретениев. \r\nПродължава да се доставя питейна вода с водоноски в трите села на общината. „Водата от водопровода се ползва за напояване, в домакинството за чистене, но не и за готвене и пиене“, допълни кметът на Бойчиновци. Той обясни, че един от вариантите за доставяне на чиста питейна вода е доставяне на вода от нов водоизточник.\r\nАнна ЛОЗАНОВА", "date": "2017.07.27", "title": "Светлин Сретениев, кмет на Бойчиновци: Продължава прокурорската проверка за качеството на питейната вода в три села от общината"}
{"url": "http://www.focus-news.net/news/2017/07/27/2420110/razgrad-48-godishna-zhena-e-s-opasnost-za-zhivota-sled-katastrofa-mezhdu-selata-ludogortsi-i-golyam-porovets.html", "text": "48-годишна жена е с опасност за живота след катастрофа, съобщиха от Областната дирекция на МВР – Разград. Около 12.45 часа в Районно управление „Полиция” – Исперих е получен сигнал по тел. 112, че по път ІІІ - 205, около км 25+100 между селата Лудогорци и Голям Поровец е настъпило пътнотранспортно произшествие. Управлявайки личния си лек автомобил „Субару – Легаци”, 27-годишният водач с инициали Г.Г. от Разград, движейки се в посока с. Голям Поровец предприема маневра изпреварване, навлиза в левия банкет по посока на движението си, губи контрол над автомобила, завърта се на пътното платно и се блъска последователно в четири дървета в ляво по посока на движението си. Вследствие на инцидента е пострадала возещата се на предна дясна седалка 48-годишна с инициали В.И. от Разград, която е настанена в МБАЛ – Исперих с временна опасност за живота. Същата е с 4 счупени ребра и засегнат бял дроб. Водачът е изпробван за употреба на алкохол с техническо средство цифровата индикация на което отчете 0,00 промила. По случая е образувано досъдебно производство по чл.343, ал.1, „б” от НК.", "date": "2017.07.27", "title": "Разград: 48-годишна жена е с опасност за живота след катастрофа между селата Лудогорци и Голям Поровец"}
{"url": "http://www.focus-news.net/news/2017/07/27/2420108/dots-d-r-petar-nenkov-gratskata-diplomatsiya-spasyava-svoyata-armiya-v-boevete-pri-kresnenskoto-defile-po-vreme-na-mezhdusayuznicheskata-voyna.html", "text": "Гръцката дипломация спасява своята армия в боевете при Кресненското дефиле по време на Междусъюзническата война. Това каза в предаването „Със славната 2-ра Тракийска дивизия – За честта на България” на Радио „Фокус” – Пловдив военният историк доц. д-р Петър Ненков. „В разгара на битката за Кресна гръцкият крал Константинос изпраща телеграма до гръцкия министър-председател Елевтериос Венизелос, в която заявява, че гръцката армия е достигнала пределите на физическата и моралната издръжливост и иска от него да издейства незабавно прекратяване на огъня“, разказа Ненков. Министър-председателят Венизелос отива незабавно при румънския министър-председател и го уведомява, че августейши му господар милостиво се е съгласил на примирието, като израз на хуманност. „Всъщност, за господаря му то е било по-скоро средство за оцеляване”, уточни Ненков.\r\nГръцкият публицист Вентирис пише по този повод: „Драмата се разигра с мълниеносна бързина в Букурещ, изходът бе сполучлив за Гърция. Но зад дипломатическата сцена в планинските вериги на Балкана, облятата в кръв, гръцка войска преживя моменти на агония... За щастие, българските делегати в Букурещ още нямаха сведения за сполуката на войската им“. „По същото време българската делегация, в която влизат финансовият министър Димитър Тончев, началникът на Генералния щаб, генерал майор Иван Фичев, Симеон Радев, Константин Станчов, Сава Иванчов за пореден път показва, че дипломацията ни не е на висотата на българските воини, които проливат кръвта си на фронта. Гръцкият публицист Вентирис не е прав, като твърди, че българските дипломати нямали вести за Кресненската операция на Българската армия“, посочи Петър Ненков. „Напротив, генерал майор Фичев получава телеграма от Южния фронт от 12 юли 1913 г., с която се известява, че гръцката армия начело с крал Константин е обкръжена в Кресненското дефиле и това следва да се използва, като коз на масата на преговорите. Генералът обаче няма време да чете подобни известия, сгъва телеграмата и я слага в джоба си, след което подписва Букурещкото примирие“, добави Ненков. Според члена на българската правителствена делегация Симеон Радев мотивите за това действие на генерал Фичев се дължат най-вече на неговата лична неприязън към генералите Михаил Савов и Радко Димитриев, които по това време командват българската армия. „Такова поведение е не само алогично и абсурдно, то най-вече е осъдително“, каза още Петър Ненков.\r\nЦветана ТОНЧЕВА", "date": "2017.07.27", "title": "Доц. д-р Петър Ненков: Гръцката дипломация спасява своята армия в боевете при Кресненското дефиле по време на Междусъюзническата война"}
{"url": "http://www.focus-news.net/news/2017/07/27/2420112/stara-zagora-obshtinski-savet-kazanlak-glasuva-da-bade-prodadena-na-targ-bivshata-kooperatsiya-buzludzha.html", "text": "Общински съвет (ОбС)-Казанлък гласува да бъде проведен публичен търг с явно наддаване за продажба на общински имот на ул. „Старозагорска“ 40, предаде кореспондент на Радио „Фокус“. Става дума за бившата ТПК „Бузлуджа“, чиято  дейност като  кооперация отдавна е прекратена. След това обектът или части от него са отдавани под наем.\r\nПредложението за откриване на процедурата за приватизация бе внесено на сесия за пръв път на заседанието на местния парламент през март т.г. По данни на заместник-кмета  по финанси и общинска собственост Михаил Михайлов в посочения имот се помещават като наематели 9 фирми с общо 12 договора за наем. Общият месечен наем, който получава от тях Община Казанлък, е 2 545 лв. или  30 540 лева на година. Михайлов коментира, че с тази сума не може да бъдат стопанисвани общинските сгради в имота, които са в твърде лошо състояние.\r\nИмотът е с обща площ от 9 678 кв. метра. В него има 16 сгради.\r\nСпоред председателя на Постоянната комисия по приватизация и разпореждане с общинската собственост в ОбС Галин Иванов продажбата на имота е много по-рентабилна от събирането на наеми. Пазарната оценка на имота е изчислена на 839 100 лева без ДДС. \r\nСлавяна ГАЙДАРОВА", "date": "2017.07.27", "title": "Стара Загора: Общински съвет-Казанлък гласува да бъде продадена на търг бившата кооперация „Бузлуджа“"}
{"url": "http://www.focus-news.net/news/2017/07/27/2420111/ria-novosti-vladimir-putin-komentira-razsledvaneto-za-ruskata-namesa-v-amerikanskite-izbori.html", "text": "Президентът на Русия Владимир Путин заяви, че според него разследването на възможната руската намеса в американските президентски избори е антируска истерия, предава РИА Новости. \r\n„Според мен това не е разследване, тъй като разследването предполага цялостно изясняване на всички обстоятелства чрез изучаване на причините и изслушване на различните мнения. Ние виждаме само как нараства антируската истерия. Преди всичко това е използване на русофобски инструменти във вътрешнополитическата борба, в дадения случай противопоставянето между президента Тръмп и неговите политически противници в САЩ“, подчерта Путин след преговорите с президента на Финландия Саули Нийнистьо. Мария Динкова", "date": "2017.07.27", "title": "РИА Новости: Владимир Путин коментира разследването за руската намеса в американските избори"}
{"url": "http://www.focus-news.net/news/2017/07/27/2420099/afp-za-parvi-pat-ot-dve-sedmitsi-nasam-myusyulmanite-vlizat-v-kompleksa-na-hramoviya-halm.html", "text": "Палестинците прекратиха своя бойкот и влязоха в комплекса на Храмовия хълм за първи път от две седмици насам, след като Израел премахна спорните мерки за сигурност там, предава AFP. Очаква се с това да се сложи край на кризата, която доведе до напрежение в Ерусалим. \r\nКореспонденти на информационната агенция съобщават, че са видели как поклонниците влизат в комплекса за следобедна молитва.  Мария Динкова", "date": "2017.07.27", "title": "AFP: За първи път от две седмици насам мюсюлманите влизат в комплекса на Храмовия хълм"}
{"url": "http://www.focus-news.net/news/2017/07/27/2420114/pregled-na-mezhdunarodnite-novini-do-18-chasa-agentsiya-fokus.html", "text": "*** В четвъртък от Червения полумесец съобщиха, че 27 души са ранени, след като хиляди палестинци влязоха за първи път от две седмици насам  в Храмовия хълм.\r\nГражданите са пострадали вследствие на използването на сълзотворен газ, гумени куршуми и зашеметяващи гранати. \r\nХиляди палестинци се събраха пред Храмовия хълм за молитва в Ал Акса, с която да отпразнуват премахването на мерките за сигурност, поставени, след като двама израелски полицаи бяха убити преди две седмици. \r\nВъпреки това между поклонниците възникна спор дали да влязат, тъй като един от входовете, през който са били внесени оръжията на убийството, е останал затворен.\r\n*** Президентът на Русия Владимир Путин заяви, че според него разследването на възможната руската намеса в американските президентски избори е антурска истерия.\r\n„Според мен това не е разследване, тъй като разследването предполага цялостно изясняване на всички обстоятелства чрез изучаване на причините и изслушване на различните мнения. Ние виждаме само как нараства антируската истерия. Преди всичко това е използване на русофобски инструменти във вътрешнополитическата борба, в дадения случай противопоставянето между президента Тръмп и неговите политически противници в САЩ“, подчерта Путин след преговорите с президента на Финландия Саули Нийнистьо.\r\n*** Министър-председателят на Турция Бинали Йълдъръм се срещна в Двореца „Чанкая” с ръководители на германски фирми, развиващи дейност в страната. „Никога няма да си помислим да подлагаме на несправедлива критика заради влошените отношения с Берлин тукашните германски инвеститори. Връзките ни с Германия имат доста дълга история. Като отчитаме, че там живеят 3,5 милиона наши граждани, част от които са и германски граждани, трайното влошаване на двустранните отношения  е недопустимо и може да доведе до загуба на работни места. Както от гледна точка на Германия, така и на Турция. Това няма да донесе никаква полза за нашата страна. Категирочно на равнище официални наши институции няма никакво разследване на германски фирми. Това, което ние очакваме от Германия, е да заеме едно по-категорично отношение и да не дава поле за изява на терористичните организации Кюрдска работническа пария (ПКК) и т.нар. „ФЕТО/ДПС”. Както и на поддържащите директни връзки с тях, или на оказващите им подкрепа. Не сме привърженици на ескалацията на напрежението между двете държави.”, обяснява Бинали Йълдъръм, цитиран от ДХА.\r\n*** Решението на президента на Украйна Петро Порошенко за лишаване от гражданство на бившия държавен глава на Грузия и предходен губернатор на Одеската област Михаил Саакашвили ще бъде оспорено в съда. Това заяви адвокатът му Павел Богомазов.\r\n„Адвокатите подготвят документи в Административния съд, за да обжалват решението за лишаване от гражданство на Саакашвили“, потвърди в четвъртък Богомазов в рамките на акция в Киев.\r\n*** Министърът на външните работи на Австрия Себастиан Курц одобри плановете на Париж за създаването на „горещи точки“ за бежанците на територията на Либия.\r\n„Ние приветстваме това като важен принос за затваряне на средиземноморския маршрут и за спирането на нелегалната миграция\", заяви говорител на първия дипломат на Виена. \r\n\"Затварянето на маршрута през Средиземно море се забави твърде дълго. Ще продължим да работим с пълна сила, докато не решим този проблем\", пише Курц в социалната мрежа „Фейсбук“. \r\nЩо се отнася до възможността за австрийско финансиране за усилията на Франция, от Министерството на външните работи, поясниха, че \"определено предстои да бъде обсъдено в детайли\". \r\n\"Финансовата помощ е възможна“, загатнаха от Виена. \r\nФренският президент Еманюел Макрон обяви неочаквано в четвъртък, че страната му иска още това лято да открие приемни центрове – т. нар. горещи точки – на територията на Либия. Така трябва да бъдат възпирани хората, устремили се към Европа без шанс за получаване на убежище. Досега такива точки има в Гърция и Италия.\r\n*** Палестинците прекратиха своя бойкот и влязоха в комплекса на Храмовия хълм за първи път от две седмици насам, след като Израел премахна спорните мерки за сигурност там. Очаква се с това да се сложи край на кризата, която доведе до напрежение в Ерусалим. \r\nКореспонденти на информационната агенция съобщават, че са видели как поклонниците влизат в комплекса за следобедна молитва.\r\n*** Властите на Федерална република Германия имат право да изселват от страната граждани на други държави, които спецслужбите оценяват като потенциални терористи. Тяхната ускорена депортация е възможна дори в случаите, в които те все още не са извършили и дори не са планирали конкретно престъпление. Това се казва в единодушно приетото решение на Конституционния съд в Карлсруе.\r\nСпоред магистратите, съответстващият параграф в Закона за пребиваване във ФРГ на чуждестранни граждани не противоречи на Основните закон на Германия. Той позволява на органите на правосъдието да екстрадират по ускорени процедури лица, които нямат германско гражданство, с „цел отбиването на особена заплаха към сигурността на ФРГ или на терористична заплаха“, се казва в заявлението на висшия съдебен орган.\r\n***  Командир от Тихоокеанския флот на САЩ заяви в четвъртък, че ще започне ядрен удар срещу Китай още следващата седмица, ако президентът Доналд Тръмп разпореди такъв. \r\nАдмирал Скот Суифт отговаряше на хипотетичен въпрос на конференция на Австралийския национален университет по сигурността, след основно съвместно военно учение между двете страни, проведено край бреговете на Австралия. Упражненията бяха наблюдавани от китайски разузнавателен кораб от североизточната част на Австралия.\r\nПопитан от академик в публиката дали ще направи ядрена атака срещу Китай следващата седмица, ако Тръмп му нареди, Суифт отговори: \"Отговорът ще бъде: Да\".\r\n„Всеки член на американската армия се е заклел да защитава Конституцията на САЩ срещу всички чужди и вътрешни врагове, и да се подчинява на офицерите и президента на САЩ като главнокомандващ и ръководител над нас\", подчерта Суифт.\r\n„Това е от съществено значение за американската демокрация и всеки път, когато имате военен, който се отдалечава от фокус и вярност към цивилния контрол, тогава наистина имаме сериозен проблем\", категоричен бе адмиралът.", "date": "2017.07.27", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/27/2420113/plovdiv-47-chuzhdentsi-nelegalno-prevozvani-v-dva-busa-sa-zaloveni-v-selo-trud.html", "text": "47 чужденци, нелегално превозвани в два буса, са заловени от служители на Районно управление „Полиция” – Труд тази сутрин. Това съобщиха за Радио „Фокус” Пловдив от Областната дирекция на МВР. Мигрантите са хванати на изхода на село Труд, в посока към автомагистрала „Тракия”. Бусовете са били с хасковска регистрация. Сред чужденците е имало 16 деца на различна възраст. Тези, които са се определили като иракчани, са настанени в лагер. \r\nПо случая е образувано досъдебно производство, което се наблюдава от Районна прокуратура Пловдив.\r\nЦветана ТОНЧЕВА", "date": "2017.07.27", "title": "Пловдив: 47 чужденци, нелегално превозвани в два буса, са заловени в село Труд"}
{"url": "http://www.focus-news.net/news/2017/07/27/2420118/predstoyashti-sabitiya-v-stranata-za-28-yuli-agentsiya-fokus.html", "text": "*** \r\nОт 09.00 часа ще се проведе заседание на Народното събрание.\r\n*** \r\nОт 09.00 до 13.00 часа в сградата на Народното събрание (пл. „Народно събрание“ №2) ще се проведе информационна инициатива в подкрепа на елиминацията на хепатита до 2030 г. \r\n***  \r\nОт 10.00 часа в зала „Тържествена” на Военна академия “Г. С. Раковски” ще се проведе тържествена церемония за връчване на дипломите на студентите от „Випуск 2017 - І смяна” на висшето военно учебно заведение.\r\n*** \r\nОт 11.00 часа в Конферентната зала на Съдебната палата новоизбраният председател на Софийски районен съд Александър Ангелов ще встъпи официално в длъжност.\r\n*** \r\nОт 14.00 часа в заседателна зала на МВР, ръководството на Министерството ще даде месечна пресконференция. \r\n*** \r\nОт 19.00 часа в Борисовата градина ще се състои концерт на Софийския духов оркестър.\r\n*** \r\nОт 19.00 часа в площад „Батенберг“ ще се състои церемония по официалното откриване на ЕКО-Рали България 2017 – кръг от Световната Е-купа на FIA.\r\n***\r\nОт 21.00 часа на площад „Никола Вапцаров“, при лошо време в Голямата зала на Читалище „Никола Вапцаров“, ще бъдат прожектирани най-добрите ленти от световното екстремно и планинарско кино.\r\n***\r\nОт 09.30 часа в зала „22-ри септември“ ще се проведе редовно заседание на Общински съвет-Благоевград. \r\n*** \r\nОт 10.00 часа в конферентната зала на 11 етаж в УМБАЛ „Св. Марина“ – Варна екипът на проф. д-р Искрен Коцев ще представи резултатите от приложението на пероралната терапия при пациенти с Хепатит С.\r\n***\r\nОт 11.00 часа на Пристанище Варна ще се състои пресконференция и пилотен тур в небето на конструкциите на \"Dinner in the sky\". \"Вечеря в небето\" е кулинарен спектакъл, който ще се случи за първи път във Варна в периода 28 юли - 15 август 2017г. \r\n*** \r\nПродължава конгресът на Европейските студенти демократи в града. В 12.00 часа в „Гранд хотел Варна“ участие в конгреса ще вземе вицепрезидентът на ЕНП Пауло Ранхел.\r\n***\t\r\nОт 21.00 часа на Крепостта Царевец в рамките на Втори летен сезон на българските оперни театри „Сцена на вековете” ще бъде представена  оперетата „Цигански барон“  от Йохан Щраус, на МДТ „Константин Кисимов“ – Велико Търново. След приключване на спектакъла ще бъде излъчен Аудиовизуалният спектакъл „Царевград Търнов”.\r\n*** \r\nВ 09.00 часа в катедралния храм „Св. вмчк Димитър Солунски“ ще бъде отслужена Света Литургия по повод 180 години от рождението на Видинския митрополит Кирил – Блаженият дарител.\r\n*** \r\nОт 17.00 часа  в Конферентната зала на Общински съвет -Враца ще се проведе обществена консултация във връзка с приемане на  Наредба за изменение и допълнение на Наредба за организация на движението при кратковременно платено паркиране – „Синя зона“ в града.\r\n*** \r\nОт 18.00 часа в РБ „Христо Ботев“ ще се състои среща с д-р Дионисия Куцюруба на тема „Превенция при жените в различните възрастови групи”.\r\n*** \r\nОт 13.25 часа в сградата на Община град Добрич и района около нея ще се проведе Общинско учение за изпълнение на Общинския план за защита при бедствия.\r\n*** \r\nВ рамките на два дни ще се проведе традиционният събор на левицата на Бузлуджа. От 10.00 часа в местността Историческа поляна под връх Бузлуджа, млади художници ще рисуват Дом-паметника Бузлуджа, като част от инициативата „Бузлуджа е на България\". От 12.00 часа социалисти от цялата страна, начело с лидера на БСП Корнелия Нинова, ще поднесат венци на мемориален комплекс „Бранителите на Стара Загора”. В 14.30 часа ще се проведе среща на представители на общинската организация на БСП –Стара Загора с Корнелия Нинова и депутати от  ПГ на „БСП за България”. \r\n*** \r\nОт 19.30 часа в парк „Розариум“ ще гостува Международният фолклорен фестивал - Велико Търново.\r\n***\r\nОт 11.00 часа в заседателната зала на Община Кюстендил ще се разсекретяване на резултатите от проведения тест за отпускане на общински стипендии. \r\n***\r\nОт 10.30 часа в пресцентъра  на „Колодрума\" ще се състои официалната пресконференция за Балканската купа.\r\n*** \r\nОт 18.00 часа в пространството срещу храм „Свето Рождество Богородично” ще бъде открит фестивалът „Мед, Море и Слънце”.\r\n*** \r\nОт 19.00 часа на Амфитеатъра в града ще се проведе официална церемония, на която ще бъдат връчени наградите в състезанието Marine Lifestyle Awards 2017.\r\n*** \r\nОт 11.00 и 16.00 часа в РИМ – Стара Загора ще бъде изнесена тематична беседа за деца „Из живота на един опълченец”, придружена от демонстрация на оръжие от Руско-турската война (1877-1878 г.). Участието в беседата е безплатно. \r\n*** \r\nОт 13.00 часа в парк „Пети октомври“ ще бъде представена изложбата  на оръжия от освободителното движение – НД „Традиция“ – Стара Загора.", "date": "2017.07.27", "title": "Предстоящи събития в страната за 28 юли (Агенция „Фокус”)"}
{"url": "http://www.focus-news.net/news/2017/07/27/2420119/vitsepremierat-ekaterina-zaharieva-shte-rabotim-za-razshiryavane-na-satrudnichestvoto-mezhdu-balgariya-i-sudan.html", "text": "Много се радвам, че приехте поканата ми и сте тук в България. За мен е чест да Ви приема. Трудно е да си спомним от кога не е имало суданска делегация у нас. С тази визита отваряме нова глава в отношенията между България и Судан. Ще положим всички усилия да реализираме потенциала и възможностите, които има пред нашите две приятелски държави. С тези думи заместник министър-председателят по правосъдната реформа и министър на външните работи Екатерина Захариева се обърна към министъра на външните работи на Република Судан Ибрахим Гандур, който е на официално посещение у нас. Това съобщиха от пресцентъра на Министерството на външните работи.\r\nПо думите на българския вицепремиер има сериозен потенциал за сътрудничество, особено в сферата на селското стопанство, минната индустрия, производството на храни и информационните технологии. Министър Захариева отбеляза, че Република Судан е държава, която е много богата на природни ресурси, а от това могат да спечелят икономиките и бизнеса и на двете страни. „Разбира се, как ще се възползва бизнесът от двустранните ни отношения зависи изцяло от нас. Ще работим много усилено, за да се организират бизнес форуми и посещение в Судан, при което нашите фирми да се запознаят с възможностите на място”, заяви първият ни дипломат.\r\nЕкатерина Захариева изрази благодарност на министър Ибрахим Гандур за усилията, които полага страната му в борбата срещу тероризма и нелегалния трафик на хора.  Това е изключително важно, защото проблемът не е само за ЕС и Африка, а е проблем с глобални последици, подчерта тя. \r\n„Европейският съюз разполага с много програми, които могат да подпомагат региона на Африка за справянето с предизвикателствата, пред които сме изправени днес - борбата срещу тероризма и негелегалната имиграция. В лицето на Судан Съюзът има стабилен партньор, на който може да разчита”, изтъкна българският вицепремиер. \r\nОт своя страна министър Ибрахим Гандур отбеляза, че за него това е историческо посещение, което без съмнение ще активизира двустранните отношения във всички сфери. „Независимо, че дипломатическите ни отношения са установени преди повече от 60 години и много неща са се променили в държавите ни оттогава,  дружбата между България и Судан ще продължи и занапред”, допълни суданският външен министър. Той заяви, че аграрният сектор е много добра сфера, в която двете страни могат да си сътрудничат, защото и в България и в Судан разполагат с многогодишен опит, както и благоприятни условия за производство на селскостопанска продукция. \r\n „В началото на следващата година България ще се оформи като лидер на ЕС и ще може да насочи вниманието на Съюза към още по-задълбочено сътрудничество с държавите от региона. Судан може да бъде мост на сигурността между Европа и Африка”, отбеляза министър Гандур. \r\nВ рамките на официалната визита на суданския външен министър се проведоха и пленарни разговори. Основен акцент в тях беше активизирането на политическия диалог между България и Судан, организирането на съвместни политически консултации и възможностите за задълбочено сътрудничество в сферата на търговията и образованието.\r\nНа церемония днес в МВнР, Екатерина Захариева и Ибрахим Гандур подписаха и Меморандум за разбирателство между външните министерства на България и Судан и Меморандум за сътрудничество между Дипломатическия институт към министъра на външните работи на Република България и Центъра за дипломатически изследвания и обучение към Министерство на външните работи на Република Судан.", "date": "2017.07.27", "title": "Вицепремиерът Екатерина Захариева: Ще работим за разширяване на сътрудничеството между България и Судан"}
{"url": "http://www.focus-news.net/news/2017/07/27/2420117/afp-iran-e-provel-uspeshno-izstrelvane-na-spatnik-s-raketa-nositel.html", "text": "В четвъртък Иран обяви, че е провел „успешно“ изпитание на изстрелване на спътник с ракета носител, предава AFP. Това се случва ден, след като Техеран предупреди Вашингтон, че ще отговори на новите американски санкции срещу програмата му за балистични ракети. \r\nДържавната телевизия на Иран съобщи, че ракетата носител може да бъде изстреляна със спътник, тежащ 250 кг, на височина 500 км от земята.  Мария Динкова", "date": "2017.07.27", "title": "AFP: Иран е провел „успешно“ изстрелване на спътник с ракета носител"}
{"url": "http://www.focus-news.net/news/2017/07/27/2420121/ibna-zhan-klod-yunker-e-izpratil-na-nikos-anastasiadis-pismo-v-koeto-izrazyava-svoyata-podkrepa-za-kipar.html", "text": "Всяко решение на кипърския проблем трябва да бъде европейско решение, тъй като Европейският съюз предлага най-добрите перспективи за дългосрочен мир и просперитет за двете общности, но също така за стабилност в региона, подчертава председателят на Европейската комисия Жан-Клод Юнкер в писмо, изпратено на кипърския президент Никос Анастасиадис, предава Independent Balkan News Agnecy. \r\nОсвен това Юнкер е отбелязал, че „блокът предоставя солидна рамка, в която историческите връзки на двете общности ще бъдат допълнително консолидирани.“\r\nЮнкер е допълнил, че той и Комисията като цяло „ще бъдат на Ваша страна в този процес“, гарантирайки по този начин продължаващата подкрепа  на европейската институция в  преговорния процес.  Мария Динкова", "date": "2017.07.27", "title": "IBNA: Жан-Клод Юнкер е изпратил на Никос Анастасиадис писмо, в което изразява своята подкрепа за Кипър"}
{"url": "http://www.focus-news.net/news/2017/07/27/2420125/marin-zahariev-zam-kmet-na-smolyan-uvelichen-e-turisticheskiyat-interes-kam-grada-i-regiona-obshtinata-raboti-aktivno-za-privlichane-na-vse-poveche-turisti.html", "text": "Увеличен е туристическият интерес към Смолян и региона това лято, Общината работи активно за привличането на все повече туристи. Това каза за Радио „Фокус“ – Смолянб> Марин Захариев – зам.-кмет на Община Смолян. По думите му голям брой и младежи от съседни градове и села идват в Смолян и ползват спортните бази, а отделно от това и туристи идват от вътрешността на страната и предпочитат да прекарат отпуските си в планината, наслаждавайки се на красивата природа и туристическите атракции в района. \r\n„В тази връзка Община Смолян обръща внимание на дейностите, които са свързани със спорт, развлечение и туризъм, за да бъде Смолян по-атрактивен и да привлича повече туристи“, каза Захариев. Зам.-кметът обясни, че екопътеките, които водят до природните забележителности и туристическите обекти, са в добро състояние, добра е маркировка по маршрутите, поставени са и предупредителни табели, но за съжаление някои от туристите не се съобразяват с тях и се стига до неприятни инциденти, като скорошния случай с пострадал на Каньона на водопадите турист, паднал в реката, заради селфи. \r\nНай-предпочитаните и посещаваните в района природни забележителности са Каньонът на водопадите, пещера „Ухловица“, водната пещера „Голубовица“ и другите пещери, разположени по Арденското корито, екопътеката Невястата и Алпийският тролей, новият природен парк Амзово, крепостите Калето край Смолян и Кошница, Момчиловата крепост. Захариев каза също, че от Общината имат намерение на Момчилова крепост да бъде поставено допълнително осветление, но това по всяка вероятност ще стане следващата пролет, предвид напредването лятото.\r\nДаниела БОЙКОВА", "date": "2017.07.27", "title": "Марин Захариев, зам.-кмет на Смолян: Увеличен е туристическият интерес към града и региона, Общината работи активно за привличане на все повече туристи"}
{"url": "http://www.focus-news.net/news/2017/07/27/2420124/nimh-prez-sledvashtoto-denonoshtie-ot-zapad-na-iztok-oblachnostta-shte-se-razkasva-i-namalyava-maksimalnite-temperaturi-shte-sa-mezhdu-24-i-29.html", "text": "Атмосферното налягане е близко до средното за месеца, през деня ще се повишава. През следващото денонощие от запад на изток облачността ще се разкъсва и намалява и над западните райони през деня ще е предимно слънчево. През нощта в Източна България все още ще има гръмотевични бури, възможни са и градушки, а утре преваляванията там ще са по-слаби и на по-малко места. Ще духа умерен, временно силен северозападен вятър. Максималните температури ще са предимно между 24° и 29°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартина Цветанова. \r\nПо Черноморието облачността ще е значителна, с валежи от дъжд. Ще духа умерен, временно силен северозападен вятър. Температурите ще се понижат и максималните ще са между 23° и 25°. Температурата на морската вода е 24-26°. Вълнението на морето ще е 2-3 бала.\r\nВ планините от запад на изток облачността ще намалява до предимно слънчево. Превалявания ще има в Източна България. Ще духа умерен и силен северозападен вятър. Максималната температура на височина 1200 метра ще е около 18°, на 2000 метра – около 12°.\r\nПрез почивните дни и в понеделник ще се установи предимно слънчево време. В събота вятърът от северозапад ще отслабне, а в неделя ще се ориентира от изток. През следващите дни ще е от изток-североизток и временно ще се усилва. Температурите ще се повишават.", "date": "2017.07.27", "title": "НИМХ: През следващото денонощие от запад на изток облачността ще се разкъсва и намалява, максималните температури ще са между 24° и 29°"}
{"url": "http://www.focus-news.net/news/2017/07/27/2420123/ot-vss-iskat-prezidentat-da-varne-za-novo-obsazhdane-chast-ot-promenite-v-zakona-za-sadebnata-vlast.html", "text": "На последното си заседание преди лятната ваканция членовете на Висшия съдебен съвет (ВСС) решиха да поискат от президента Румен Радев да върне за ново обсъждане част от приетите днес промени в Закона за съдебната власт (ЗСВ), предаде БНР. \r\nСъдебните кадровици възразяват срещу текста, който предвижда отстраняване от длъжност на магистрат, обвинен за всяко тежко умишлено престъпление.  \r\nДо момента такава драстична възможност се допускаше само при престъпления, свързани с правораздавателната дейност. Депутатите обаче генерализираха възможностите - до всяко тежко престъпление от общ характер, което съдебните кадровици определиха като нарушаващо основни принципи за защита на правата, включително и конституционни принципи. \r\nЧленовете на ВСС възразяват срещу отнетата им възможност да преценяват в кои случаи на повдигнато обвинение на магистрат той да бъде отстранен. Сред аргументите беше и този за продължителността на разследването и съдебния процес - време, през което заради този текст магистратът няма да може да работи, дори и накрая да бъде оправдан. \r\nСпоред съдебните кадровици това е антиконституционен текст и затова ще се поиска президентско вето. Не е изключено част от това искане да станат и други текстове в ЗСВ, доколкото дебатът по тях във ВСС съвпадна с този в пленарната зала.", "date": "2017.07.27", "title": "От ВСС искат президентът да върне за ново обсъждане част от промените в Закона за съдебната власт"}
{"url": "http://www.focus-news.net/news/2017/07/27/2420128/voenniyat-istorik-petar-nenkov-pri-kresnenskata-boyna-operatsiya-prez-1913-godina-se-dokazva-che-e-nyamalo-edinstvo-mezhdu-balgarskite-diplomati-i-armiyata-ni.html", "text": "При Кресненската бойна операция през 1913 година за сетен път се доказва, че е нямало единство между българските дипломати, външната ни политика и Българската армия. Това каза в предаването „Със славната 2-ра Тракийска дивизия – За честта на България” на Радио „Фокус”-Пловдив военният историк Петър Ненков. При тази операция българските войни показват нечуван героизъм. „Не отговорят на истината твърденията, че нашата армия е била победена от гръцката. Ако имаше още малко време за българските генерали, тази операция щеше да завърши с нова победа”, каза Ненков. \r\nПо думите му, липсата на единство между армия и политици се оказва фатално върху изхода на Втората Балканска или Междусъюзническа война и с подписването на Букурещкия мирен договор са унищожени плодовете от нея, постигнати с толкова пот и кръв от българските войни. „За първи път България е принудена да изпие до дъно горчивата чаша на своето поражение, да изживее последствията на първата си национална катастрофа, при която от територията ни са откъснати големи части населени с компактно българско население”, каза още Ненков. „Към територията ни се отправят десетки хиляди бежанци, заплашени от извършване на кланета и погроми от съседни държави и войските им”, добави той.\r\nЦветана ТОНЧЕВА", "date": "2017.07.27", "title": "Военният историк Петър Ненков: При Кресненската бойна операция през 1913 година се доказва, че е нямало единство между българските дипломати и армията ни"}
{"url": "http://www.focus-news.net/news/2017/07/27/2420126/vladimir-putin-v-daden-moment-rusiya-shte-otgovori-na-amerikanskite-sanktsii.html", "text": "Президентът на Русия Владимир Путин заяви, че Москва засега няма окончателен отговор на антируските санкции на САЩ, но подчерта, че в даден момент Русия ще отговори на ограничителните мерки, предава Интерфакс. \r\n„Ние нямаме все още окончателен вариант“, отбеляза Путин на пресконференция след преговорите с финландския президент Саули Нийнистьо.\r\n„Както знаете, ние се държим много сдържано, търпеливо, но в някакъв момент ще се наложи да отговорим. Не е възможно безкрайно да се търпи такова грубо отношение към нашата страна“, допълни Путин. \r\nТой подчерта също така, че от гледна точка на международното право тези санкции са „абсолютно незаконни. Нарушават принципа на международна търговия и правилата на Световната търговска организация“.  Мария Динкова", "date": "2017.07.27", "title": "Владимир Путин: В даден момент Русия ще отговори на американските санкции"}
{"url": "http://www.focus-news.net/news/2017/07/27/2420116/vitseprezidentat-iliyana-yotova-kirilitsata-e-delo-na-balgarskata-darzhava.html", "text": "От кирилицата тръгва нашата национална идентичност, заяви вицепрезидентът Илияна Йотова в Плиска, където в Деня на Свети Седмочисленици и успението на Св. Климент Охридски бе открита Крепост на кирилицата. Това съобщиха от прессекретариата на държавния глава. Крепостта на кирилицата, която съвместно откриха вицепрезидентът и Валя Балканска, е част от културно-историческия комплекс Двор на кирилицата със създател Карен Алексанян. Цитаделата е изградена на две нива и в тях са подредени експозиции, представящи създаването на буквите и делата на владетели, управлявали държавата от първопрестолна Плиска. \r\n„Исторически факт е, че прогонени от Моравия трима от учениците на светите братя – Климент, Наум и Ангеларий са приети от българския цар Борис I. И тук, в края на IX век, възниква кирилицата, която днес използват милиони хора по света. Кирилицата е дело на българската държава”, припомни вицепрезидентът. \r\nИлияна Йотова подчерта ролята на Плиска и Княз Борис I делото на Кирил и Методий и техните ученици да бъде спасено и да оцелее, за да създаде основата за един нов, трети духовен свят в развитието на средновековна Европа - славянския. \r\nИсторията на писмеността, на старата ни култура и литература ни създаде като народ, който се чувства като единно цяло – едновременно различна, но и неделима част от европейската цивилизация, към която принадлежим не от броени години, а от векове, каза вицепрезидентът. \r\nПо думите на Илияна Йотова силата на българското слово и духовност се оказа по-могъща от войните, робствата и чуждите интереси. „Българският народ оцеля защото съхрани, опази своята култура, паметниците, книгите”, категорична бе тя. \r\n„България е една от най-древните европейски култури, създавали сме своите език и  духовност векове, а днес те са неоценимото ни богатство и залог за бъдещето. Наш дълг е да ги съхраним, продължим и предадем на поколенията”, призова вицепрезидентът. \r\nПо думите на Илияна Йотова през следващата година, когато България ще председателства Съвета на ЕС трябва достойно да отбележи две дати – 3 март и 24 май. „Като нация трябва да направим всичко възможно 24 май да бъде един голям европейски празник на културата и писмеността. Ние българите ще покажем откъде тръгна европейската цивилизация и колко много дължи днешна Европа на един малък народ, който е горд със своята над 1300-годишна история”, заяви вицепрезидентът. \r\nВицепрезидентът Илияна Йотова поднесе цветя и на новооткрити барелефи в двора на комплекса на писатели и поети от различни държави, творили на кирилица. На откриването, организирано с подкрепата на общините Плиска и Каспичан, присъстваха дипломати, народни представители, кметове, жители и гости на града.", "date": "2017.07.27", "title": "Вицепрезидентът Илияна Йотова: Кирилицата е дело на българската държава"}
{"url": "http://www.focus-news.net/news/2017/07/27/2420129/afp-berlin-naredi-22-hil-avtomobila-s-marka-porshe-da-badat-iztegleni-zaradi-izmami-pri-testovete-za-vredni-emisii.html", "text": "В четвъртък Германия нареди луксозната марка автомобили „Порше“ да изтегли 22 хил. превозни средства заради измами с изпитването за определяне на емисиите, предава AFP. \r\nМинистърът на транспорта Александър Добринд заяви пред репортери, че „незаконен“ софтуер, прикриващ истинските нива на вредните емисии, е бил открит в моделите на „Порше“ Cayenne и Macan, като сега той трябва да бъде поправен. \r\n„Порше“ е част от „Фолксваген“, който през 2015 г. призна, че е извършвал измами при тестовете за вредни емисии на 11 млн. дизелови превозни средства по света.  Мария Динкова", "date": "2017.07.27", "title": "AFP: Берлин нареди 22 хил. автомобила с марка „Порше“ да бъдат изтеглени заради измами при тестовете за вредни емисии"}
{"url": "http://www.focus-news.net/news/2017/07/27/2420130/tsvetan-tsvetanov-zam-predsedatel-na-gerb-tryabva-da-promenim-mantaliteta-si-na-povedenie-zashtoto-tazi-agresivnost-koyato-nablyudavame-dopalnitelno-vodi-do-iznervenost.html", "text": "Трябва да променим манталитета си на поведение, защото тази агресивност, която наблюдаваме, допълнително води до изнервеност. Това заяви пред журналисти във Варна председателят на Парламентарната група на ГЕРБ и зам.-председател на партията Цветан Цветанов, който е сред официалните гости на конгреса на Европейските студенти демократи и ще участва в дискусионните панели на форума, предаде репортер на Радио \"Фокус\" - Варна. \r\n„Всички ние, като част от българското общество, трябва да допринасяме за намаляване на това напрежение. Защото аз не мога да проумея, наблюдавайки дебата между българските работодатели и синдикалните организации, видяхте, че имаше толкова обидни квалификации – и от едната, и от другата страна. И правителството в момента се явява като един арбитър – то трябва да бъде част от този тристранен съвет, но да решаваме проблемите на хората, а не да се противопоставяме един на друг. Съответните работодателски организации, които осигуряват работните места, правят съответните инвестиции, а синдикатите са тези, които трябва да защитават правата на работещите. Трябва да променим манталитета си на поведение, защото тази агресивност, която наблюдаваме, и в училищата, и на пътя, в болниците, тези, може би, новини, които ежедневно отразяват такива случаи, допълнително водят до изнервеност. Убеден съм, че всеки от нас трябва да посочва добрите примери“, заяви Цветан Цветанов.\r\nМарияна ВАЛЕНТИНОВА", "date": "2017.07.27", "title": "Цветан Цветанов, зам.-председател на ГЕРБ: Трябва да променим манталитета си на поведение, защото тази агресивност, която наблюдаваме, допълнително води до изнервеност"}
{"url": "http://www.focus-news.net/news/2017/07/27/2420127/plovdiv-odmvr-ima-nov-zamestnik-direktor-komisar-dimitar-sabchev.html", "text": "ОДМВР-Пловдив има нов заместник-директор. Това съобщиха за Радио „Фокус”-Пловдив от дирекцията. Със заповед на министъра на вътрешните работи от днес за заместник-директор на ОДМВР-Пловдив е назначен комисар Димитър Събчев, който до този момент бе началник на Шесто Районно управление на МВР в града. \r\nДимитър Събчев е роден през 1975 година в Пловдив. През 2000 година завършва факултет “Полиция” в Академията на МВР и започва работа като разузнавач в сектор “Криминална полиция” на Шесто Районно управление на МВР в Пловдив. На същата длъжност е преназначен през 2001 година в Първо Районно управление на МВР-Бургас, а през 2004 година – в Трето Районно управление на МВР-Пловдив, където през 2010 година става началник на група в сектор “Криминална полиция”. От 2015 година ръководи Шесто Районно управление на МВР-Пловдив.\r\nЗа постигнати високи професионални резултати по време на службата си в МВР Димитър Събчев е награждаван многократно.\r\nЦветана ТОНЧЕВА", "date": "2017.07.27", "title": "Пловдив: ОДМВР има нов заместник-директор – комисар Димитър Събчев"}
{"url": "http://www.focus-news.net/news/2017/07/27/2420132/paolo-dzhentiloni-izprashtaneto-na-voennomorski-sili-v-libiya-mozhe-da-se-okazhe-reshavashto-pri-borbata-s-trafika-na-migranti.html", "text": "Министър-председателят на Италия Паоло Джентилони заяви, че изпращането на военноморски сили, които да помогнат на крайбрежната охрана на Либия, може да бъде решаващо в борбата с трафика на мигранти, предава ABC News. \r\nВ четвъртък премиерът отбеляза, че следващата седмица неговото лявоцентристко правителство ще информира парламентарните комисии за молбата на Либия. \r\nДжентилони подчерта, че Италия вече е оказала помощ на либийската крайбрежна охрана с моторни лодки и обучения, целящи да подобрят способностите на либийските патрули в Средиземно море. Трафикантите, използвайки ширещото се беззаконие в Либия, досега са успели да изпратят стотици хиляди мигранти към Италия. \r\nДжентилони допълни, че неговото правителство работи по подробностите около възможната мисия на военноморските сили. Той изрази увереност, че парламентът ще одобри молбата на Либия за „сътрудничество и подпомагане“ при борбата с трафикантите.  Мария Динкова", "date": "2017.07.27", "title": "Паоло Джентилони: Изпращането на военноморски сили в Либия може да се окаже решаващо при борбата с трафика на мигранти"}
{"url": "http://www.focus-news.net/news/2017/07/27/2420135/benyamin-netanyahu-palestinetsat-koyto-ubi-trima-izraeltsi-minalata-sedmitsa-tryabva-da-bade-ekzekutiran.html", "text": "Министър-председателят на Израел Бенямин Нетаняху призова за екзекуцията на  палестинеца, който уби с нож трима израелци миналата седмица, предава AFP. Това се случва на фона на увеличеното напрежение в Ерусалим във връзка с новите мерки за сигурност в Храмовия хълм. \r\n„Смъртната присъда за терористи: вече е време да я приложим при тежките случаи“, подчерта Нетаняху по време на разговор със семействата на жертвите.\r\n„Това е закрепено в закона. Съдиите трябва да вземат решение единодушно, но ако искате да знаете позицията на правителството и моята позиция като министър-председател, по случай като този ... той трябва да бъде екзекутиран. Просто той не трябва никога повече да се усмихва“, допълни Нетаняху. Мария Динкова", "date": "2017.07.27", "title": "Бенямин Нетаняху: Палестинецът, който уби трима израелци миналата седмица, трябва да бъде екзекутиран"}
{"url": "http://www.focus-news.net/news/2017/07/27/2420134/dobromir-ganev-natsionalno-sdruzhenie-nedvizhimi-imoti-3-e-rastat-na-obema-ot-sdelki-vav-varna-za-parvoto-polugodie.html", "text": "3% е ръстът на обема от сделки с недвижими имоти във Варна за първото полугодие. Това каза в интервю за Радио „Фокус“ – Варна Добромир Ганев, заместник-председател на Управителния съвет на Национално сдружение „Недвижими имоти“. По думите му за второто тримесечие ма 2017 г. във Варна вече са сключени над 5 000 сделки. В София също се отчита ръст на обема от сделки - с 4% за първото полугодие. Добромир Ганев припомни, че по данни на Агенцията по вписванията за първото тримесечие покупко-продажбите на недвижими имоти са намалели спрямо същия период на 2016 година – общо 14% за цялата страна. За шестмесечието спадът е около 7%. „Наблюдаваме тенденция на лек спад на обема от сделки, но не и на някакъв сериозен спад на цените“, отбеляза Добромир Ганев.", "date": "2017.07.27", "title": "Добромир Ганев, Национално сдружение „Недвижими имоти“: 3% е ръстът на обема от сделки във Варна за първото полугодие"}
{"url": "http://www.focus-news.net/news/2017/07/27/2420131/sled-sporove-v-parlamenta-dokladat-za-deynostta-na-komisiyata-za-ndk-beshe-priet-obzor.html", "text": "Комисията за НДК препоръчва Сметната палата да извърши одит на финансовото управление на дружеството заради съмнения за извършени нарушения. Това стана ясно след като парламентът прие доклада за дейността й с 105 гласа \"за\" и 91 \"против\". Комисията бе създадена на 29 юни по предложение на ПГ на БСП за срок от 2 месеца. По време на мандата си комисията проведе 5 заседания. В доклада народните представители от комисията препоръчват на Сметната палата да включи в годишната си програма за 2018 година одит за финансовото управление на НДК за периода 2015-2017 година. Целта на одита е да анализира цялостната дейност на НДК и да провери начина на управление и усвояване на ресурсите. В комисията бяха изслушани вицепремиерът Томислав Дончев, министър Лиляна Павлова, бившият служебен министър Деница Златева, министър Боил Банов, както и настоящото и бившето ръководство на НДК. На изслушване не се яви само бившият директор на НДК Мирослав Боршош. Той изпрати писмо с мотивите си по случая, което депутатите решиха да не включат в доклада си. Въз основа на проведените изслушвания и на предоставените документи народните представители смятат, че са налице съмнения за извършени нарушения, но по този въпрос следва да се произнесат компетентните органи. Докладът на комисията за дейността й бе приет на заседание на 25 юли. Тогава „за“ гласуваха от ГЕРБ, а БСП и ДПС не го подкрепиха.\r\nПредложението на БСП срокът на действие на Временната комисия за НДК да бъде удължен до края на септември беше отхвърлено. Като мотив за предложението депутатите посочиха, че по време на работата на комисията не се е изяснил въпросът оказван ли е натиск и от кого върху изпълнителния директор на НДК. Не са били представени и заключенията от проверките на Главния инспекторат на МС, както и от съдебно-счетоводната експертиза на разходваните средства. \r\nДебати в пленарна зала предизвикаха, както предложението за удължаване на срока за работа на Комисията за НДК, така и докладът за дейността й. Заместник-председателят на ПГ на БСП Жельо Бойчев заяви, че един от аргументите за удължаване на срока на Комисията за НДК е, че от ГЕРБ са отказали да поканят премиера Бойко Борисов. По думите му 3 млн. от преведените общо 17 млн. лв. за НДК са били похарчени нецелесъобразно. Той посочи, че строително-монтажните дейности са се извършвали без инвеститорски контрол и без да е избран строителен надзор. Жельо Бойчев коментира, че е натрупано критично закъснение във всички дейности по НДК. Според него вицепремиерът Томислав Дончев е подписал празен чек на Мирослав Боршош. Народният представител Атанас Костадинов от БСП заяви, че с установяването на фактите в Комисията за НДК депутатите са станали свидетели на прояви на алчност, корупция, безхаберие и наглост. По думите му в комисията са проличали едни от най-негативните черти на политическата класа, когато става въпрос за жизненоважни за страната обекти. Депутатът от БСП проф. Румен Гечев посочи, че в доклада на Комисията за НДК има съмнения за нарушения, но ги няма думите, че наесен ще има вот на недоверие и оставка. Според него след ваканцията ще има множество въпроси за мотивите, с които правителството е подритвало като пинг понг НДК.\r\nПредседателят на Комисията за НДК Диана Йорданова от ГЕРБ се обърна към БСП и попита защо не зададат въпроса как Мирослав Боршош е оставен да си харчи едни пари на техния вицепремиер Деница Златева. Тя обясни, че Деница Златева на 24 февруари е одобрила устава за правата и задълженията на Изпълнителния директор на Съвета на директорите. По думите й министър Лиляна Павлова е изпратила писмо директорът да предприеме действия по ограничаване самостоятелните разпоредителни действия над 50 хил. лева. Снежана Дукова от ГЕРБ заяви, че БСП няма да отклони България от европейската й интеграция. Тя обясни, че НДК е институция не само за Председателството, а за целия български народ. Според нея Комисията за НДК безспорно е свършила много работа и е изпълнила ангажиментите си да изясни обективните факти и обстоятелства. По повод казаното от Румен Гечев тя коментира, че неговото амплоа по принцип е да търси разделителни линии. Народният представител Тома Биков заяви, че ГЕРБ нямат притеснение нито за себе си, нито за политическата отговорност, която носят. Той коментира, че за разлика от БСП, които размиват отговорността, в ГЕРБ всеки я носи персонално.\r\nСпоред Велислава Кръстева от ДПС работата на Комисията за НДК е като на Христофор Колумб, който не знаел къде отива, като стигнал не знаел къде се намира, а като се върнал не знаел къде е бил. По думите й от случващото се в парламента става ясно, че спускането на голямата плътна завеса върху онова, което се е случило в НДК е слабичко изпълнение. Велислава Кръстева заяви, че е известно, че върху Мирослав Боршош има чадър, но е останало неизвестно на какво се дължи великанското търпение на премиера Бойко Борисов.\r\nБиляна ИВАНОВА", "date": "2017.07.27", "title": "След спорове в парламента докладът за дейността на Комисията за НДК беше приет (ОБЗОР)"}
{"url": "http://www.focus-news.net/news/2017/07/27/2420120/dimitar-popov-sfsmvr-okolo-70-dushi-se-vklyuchiha-v-regionalniya-protest-na-politsaite-v-gotse-delchev.html", "text": "Около 70 души се включиха в регионалния протест на полицаите в Гоце Делчев. Това каза за Радио „Фокус“-Пирин Димитър Попов, заместник-председател на УС на Синдикалната федерация на служителите на МВР (СФСМВР). Той посочи, че въпреки силния дъжд, протестът се е провел пред сградата на Исторически музей-Гоце Делчев, която е съвсем близо до сградата на РПУ-Гоце Делчев. Попов отбеляза, че не се е стигнало до блокиране на кръстовища и не са попречили на гражданите, тъй като те не са виновни за нищо. Димитър Попов подчерта, че днес полицейските служители в Гоце Делчев са били подкрепени и от жители на града.\r\nЛора КАЛЧЕВА", "date": "2017.07.27", "title": "Димитър Попов, СФСМВР: Около 70 души се включиха в регионалния протест на полицаите в Гоце Делчев"}
{"url": "http://www.focus-news.net/news/2017/07/27/2420136/kyustendil-samo-edin-sluchay-na-uhapvane-ot-zmiya-e-registriran-v-regiona-ot-nachaloto-na-lyatoto.html", "text": "Само един случай на ухапване от змия е регистриран в Кюстендил и региона от началото на лятото. Това съобщиха за Радио „Фокус” – Кюстендил от „Спешен център” – Кюстендил. Случаят е с благоприятен изход. Към момента всички филиали на центъра в Кюстендилска област разполагат с противозмийски серум, който се поставя при установено ухапване от змия. Медиците препоръчват този серум да се поставя само в амбулаторни условия, защото при някои от случаите той може да доведе до нежелана странична реакция, породена от невъзприемчивост на човешкия организъм. Поради тази причина хората, ухапани от змия, трябва да бъдат под лекарско наблюдение.\r\nВенцеслав ИЛЧЕВ", "date": "2017.07.27", "title": "Кюстендил: Само един случай на ухапване от змия е регистриран в региона от началото на лятото"}
{"url": "http://www.focus-news.net/news/2017/07/27/2420109/the-jerusalem-post-desetki-raneni-sled-kato-palestintsite-vlyazoha-za-parvi-pat-ot-dve-sedmitsi-nasam-v-hramoviya-halm.html", "text": "В четвъртък от Червения полумесец съобщиха, че 27 души са ранени, след като хиляди палестинци влязоха за първи път от две седмици насам  в Храмовия хълм, пише вестник The Jerusalem Post. \r\nГражданите са пострадали вследствие на използването на сълзотворен газ, гумени куршуми и зашеметяващи гранати. \r\nХиляди палестинци се събраха пред Храмовия хълм за молитва в Ал Акса, с която да отпразнуват премахването на мерките за сигурност, поставени, след като двама израелски полицаи бяха убити преди две седмици. \r\nВъпреки това между поклонниците възникна спор дали да влязат, тъй като един от входовете, през който са били внесени оръжията на убийството, е останал затворен.  Мария Динкова", "date": "2017.07.27", "title": "The Jerusalem Post: Десетки ранени, след като палестинците влязоха за първи път от две седмици насам в Храмовия хълм"}
{"url": "http://www.focus-news.net/news/2017/07/27/2420138/tsvetan-tsvetanov-gerb-e-partiya-koyato-dava-shans-na-mladite-hora-da-se-razvivat.html", "text": "ГЕРБ е партия, която дава шанс на младите хора да се развиват и е добър пример за възможностите, които се предлагат на младите хора да участват в реализираните политики. Това заяви във Варна председателят на Парламентарната група на ГЕРБ и зам.-председател на партията Цветан Цветанов, който е сред официалните гости на конгреса на Европейските студенти демократи и участва в дискусионните панели, предаде репортер на Радио \"Фокус\" - Варна. Пред делегатите на конгрес на организацията той отбеляза, че ГЕРБ стимулира енергията на младите хора и участието им в управлението на всички нива. „EDS е важна организационна структура на Европейската народна партия и ние сме горди, че Младежи ГЕРБ са активна част от нея”, коментира Цветанов. Той припомни, че председателят на МГЕРБ Георг Георгиев бе най-младият народен представител в 43-тото НС, а сега е най-младият зам.-министър в историята на българското външно министерство. „Андрей Новаков пък е най-младият евродепутат”, изтъкна още зам.-председателят на ГЕРБ и допълни, че от редиците на младежката партийна организация са и успешни представители на местната власт като Живко Тодоров, който е кмет на Стара Загора. „Основните ни опоненти са социалистите, които винаги са водили страната към катастрофа. За разлика от тях ГЕРБ се стреми към финансова дисциплина, икономически ръст и секторни политики, които стигат до хората и им носят реални ползи”, посочи Цветан Цветанов. Той отбеляза, че системни партии като ГЕРБ трябва да противодействат на популизма и фалшивите новини, които са сериозен проблем в много държави. В качеството си на зам.-председател на партията, който оглавява предизборните й щабове за всички избори в страната през изминалите 11 години, Цветанов сподели с младежите, че силата на ГЕРБ е в непрекъснатата връзка с хората. Председателят на Парламентарната група на ГЕРБ акцентира и върху усилията, които се полагат в сферата на външната политика и сигурността, като информира, че следващата седмица министър-председателят на България Бойко Борисов ще подпише договор за добросъседство с Република Македония.\r\nМарияна ВАЛЕНТИНОВА", "date": "2017.07.27", "title": "Цветан Цветанов: ГЕРБ е партия, която дава шанс на младите хора да се развиват"}
{"url": "http://www.focus-news.net/news/2017/07/27/2420140/the-asahi-shimbun-tomomi-inada-shte-se-ottegli-ot-posta-na-ministar-na-otbranata-na-yaponiya.html", "text": "Томоми Инада ще се оттегли от поста на министър на отбраната на Япония, пише вестник The Asahi Shimbun. Това се случва на фона на скандала, свързан с работата с ежедневните доклади, съставени от Японските сухопътни сили за самоотбрана, които участват в мироопазващите операции на ООН в Южен Судан. \r\nМинистър-председателят Шиндзо Абе ще обяви промени в кабинета на 3 август и голяма част от вниманието беше насочено към въпроса дали ще остави Инада в правителството, тъй като според много тя е неговото политическо протеже. \r\nВ момента се провежда специално разследване за начина за работата с данните и се очаква докладът да бъде публикуван на 28 юли.  Мария Динкова", "date": "2017.07.27", "title": "The Asahi Shimbun: Томоми Инада ще се оттегли от поста на министър на отбраната на Япония"}
{"url": "http://www.focus-news.net/news/2017/07/27/2420137/stanislava-popovska-regionalna-sluzhba-po-zaetostta-blagoevgrad-zapazva-se-tendentsiyata-za-namalyavane-nivata-na-bezrabotitsa-v-oblastta.html", "text": "Запазва се тенденцията за намаляване нивата на безработица в област Благоевград. Това каза пред Радио „Фокус“-Пирин Станислава Поповска, директор на „Регионална служба по заетостта“-Благоевград. Тя уточни, че към края на месец юни регистрираните безработни лица са 14 472, като равнището на безработицата е 9,6%. По думите й спрямо аналогичния период миналата година се наблюдава намаление с 2,9 процентни пункта, като стойността на показателя тогава е била 12,5%. Директорът отбеляза, че от началото на годината до момента като относителен дял се наблюдава спад на показателя от 1,6 процентни пункта, като абсолютна величина в брой регистрирани безработни лица се отчита намаление от 2 423 души. \r\nПоповска допълни, че в петте бюра по труда на територията на областта през юни са консултирани за професионално развитие и информирани за възможността им за включване в „Европейската гаранция за младежта“ 31 младежи до 24-годишна възраст и 49 младежи от 25- до 29-годишна възраст. Тя добави, че в „Ателие за търсене на работа“ са взели участие 284 лица, като сред тях са 75 младежи до 24 години и 123 младежи от 25- до 29-годишна възраст. Поповска каза още, че продължава и реализацията на схеми по ОП „Развитие на човешките ресурси“ – „Нова възможност за младежка заетост“, „Обучение и заетост“ и схема „Обучение и заетост на младите хора“.\r\nНатали СТЕФАНОВА", "date": "2017.07.27", "title": "Станислава Поповска, „Регионална служба по заетостта“-Благоевград: Запазва се тенденцията за намаляване нивата на безработица в областта"}
{"url": "http://www.focus-news.net/news/2017/07/27/2420141/montana-natovaren-e-trafikat-prez-prohoda-petrohan.html", "text": "Натоварен е трафикът през прохода „Петрохан“, като пътуват повече автомобили в посока за София. Това каза за Радио „Фокус“ – Видин дежурният служител в Областно пътно управление – Монтана. Временно са въведени ограничения за движение на тежкотоварни автомобили по част от републиканската пътна мрежа в област Монтана.\r\nЗатворен за автомобили над 12 тона остава път ІІІ-112 Дъбова Махала-Смирненски-Славотин-Студено Буче-Монтана и обратно – поради изпълнение на строително-монтажни работи. По път ІІІ-8104 Замфирово-Пърличево също е ограничено движението на автомобили над 12 тона поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци.\r\nАнна ЛОЗАНОВА", "date": "2017.07.27", "title": "Монтана: Натоварен е трафикът през прохода „Петрохан“"}
{"url": "http://www.focus-news.net/news/2017/07/27/2420142/sport-filip-kolshrayber-se-klasira-za-chetvartfinalite-na-tenis-turnira-v-hamburg.html", "text": "Германецът Филип Колшрайбер надделя над французина Жил Симон с 6:3, 3:6, 6:2 в мач от тенис турнира в Хамбург. С тази победа германецът се класира за четвъртфиналите на състезанието. Неговият следващ противник ще бъде аржентинецът Николас Кикер. Очаква се срещата между двамата да започне в петък, в 12 ч. българско време.", "date": "2017.07.27", "title": "Спорт: Филип Колшрайбер се класира за четвъртфиналите на тенис турнира в Хамбург"}
{"url": "http://www.focus-news.net/news/2017/07/27/2420133/prof-mihail-konstantinov-tryabva-da-ima-kompromis-i-ot-dvete-strani-pri-izchistvane-na-spornite-momenti-v-istoriyata-i-dvustrannite-otnosheniya-mezhdu-balgariya-i-makedoniya.html", "text": "Създаването на обща комисия по изпълнението на Договора за добросъседство между България и Македония е един от най-важните компоненти на този договор. Тя трябва да изчисти спорните неща в историята и двустранните отношения. Това коментира в предаването „Това е България“ на Радио \"Фокус“ анализаторът и изборен експерт проф. Михаил Константинов. Според него компромиси трябва да се направят и от двете страни, но това няма да бъде лесно. По думите му трябва да се притъпят емоциите и да има повече мъдрост. „Аз бих се радвал, ако тази междуправителствена комисия успее да изработи принципи, на базата на които да работи. Ако се работи на парче – дайте този на нас, а този на вас, няма как да се получат нещата“, коментира още проф. Константинов. Според него на тази македонска върхушка, която току що е паднала от власт, на хората на Груевски им е необходимо нещата да не вървят добре. „На тях им е необходим скандал, за да се отклони общественото внимание от престъпленията, които те извършиха през последните няколко години. За тях това е просто жизнено важно. Ние не трябва да допускаме това да се случи. Не трябва да жертваме нашите междудържавни отношения заради личните интереси на група бивши управници на Македония“, коментира още проф. Константинов. Той каза още, че Договорът за добросъседство е в полза най-вече на Македония. По думите му България може да си позволи да преговаря дълго и следвайки националните интереси.", "date": "2017.07.27", "title": "Проф. Михаил Константинов: Трябва да има компромис и от двете страни при изчистване на спорните моменти в историята и двустранните отношения между България и Македония"}
{"url": "http://www.focus-news.net/news/2017/07/27/2420122/predsedatelyat-na-pg-na-gerb-tsvetan-tsvetanov-za-zhivko-martinov-bsp-ne-predpriemat-podobni-politicheski-resheniya.html", "text": "За разлика от БСП, ГЕРБ е партия, която веднага решава възникналите проблеми. Това заяви пред журналисти във Варна председателят на Парламентарната група (ПГ) на ГЕРБ и зам.-председател на партията Цветан Цветанов, по отношение на казуса с Живко Мартинов, репортер на Радио \"Фокус\" - Варна. „Действително това уронва престижа на партията, на политическата система. Затова проведохме разговори с г-н Живко Мартинов и неговото решение е да напусне парламента. Той вече не е народен представител. Но разликата между ГЕРБ и БСП е, че БСП не предприемат подобни политически решения. В момента има народен представител – Манол Генов, който по време на кампанията е разговарял със затворник, излежаващ присъда, за да могат да организират купуване на ромски гласове и за да може да стане народен представител, а БСП да получат по-висока избирателна активност. Смятате ли, че това е достатъчно добро като поведение, за да дават БСП оценка на Живко Мартинов, който вече не е народен представител“, попита Цветан Цветанов.\r\nМарияна ВАЛЕНТИНОВА", "date": "2017.07.27", "title": "Председателят на ПГ на ГЕРБ Цветан Цветанов за Живко Мартинов: БСП не предприемат подобни политически решения"}
{"url": "http://www.focus-news.net/news/2017/07/27/2420143/nimh-zhalt-kod-za-obilen-valezh-i-gramotevichna-aktivnost-e-v-sila-za-5-oblasti-ot-stranata-na-28-yuli.html", "text": "Жълт код за обилен валеж и гръмотевична активност е в сила за 5 области от страната на 28 юли. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Силистра, Добрич, Шумен, Варна и Бургас. Там през нощта срещу петък се очакват краткотрайни интензивни валежи с количества около 20 л/кв. м. В областите Добрич и Варна се очаква силен вятър над морето. Там вятърът ще се усили от запад-северозапад – 12 м/сек. (6 бала по Бофорт). Поривите на вятъра ще са 15-20 м/сек. (7-8 бала по Бофорт). \r\nПри това предупреждение от НИМХ съветват хората да бъдат внимателни, да следят актуалните прогнози за времето, тъй като могат да се очакват малки проблеми при дейности на открито.", "date": "2017.07.27", "title": "НИМХ: Жълт код за обилен валеж и гръмотевична активност е в сила за 5 области от страната на 28 юли"}
{"url": "http://www.focus-news.net/news/2017/07/27/2420115/predsedatelyat-na-pg-na-gerb-tsvetan-tsvetanov-vinagi-sme-bili-otvoreni-za-dialog-s-makedoniya.html", "text": "Винаги сме били отворени за диалог с Македония. Това заяви във Варна председателят на Парламентарната група (ПГ) на ГЕРБ и зам.-председател на партията Цветан Цветанов, който е сред официалните гости на конгреса на Европейските студенти демократи и ще участва в дискусионните панели на форума, предаде репортер на Радио \"Фокус\" - Варна. „Всички парламентарни групи, 209 народни представители, гласуваха за декларацията за Договора за добросъседство с Македония, с което даваме пълната си подкрепа на премиера Бойко Борисов и на българското правителство, за да може следващата седмица, при срещата между премиера Бойко Борисов и министър-председателя Зора Заев, да постигнем това, което ние сме длъжни да направим - да подобрим добросъседските си отношения с Македония, Македония да вижда своята европейска перспектива, а България, като председателстваща ЕС, да очертае евроатлантическата перспектива на Западните Балкани. Това може действително да ни даде възможност да се представим добре, да бъдем център на вниманието от цяла Европа“, заяви Цветанов. \r\nПо думите му трябва да се отдаде заслуженото на всички правителства, политици, общественици и анализатори, които са давали винаги позитивен елемент за подобен подход и подобно поведение на България към Македония. „От 1992 година, когато България беше първата държава, която призна Република Македония, ние сме извървели един доста дълъг път. 1999 година имаше също разговори между министър-председателя на България и Македония, за да може да преодолеем и езиковата бариера, спорът, който се водеше. Винаги сме били отворени за диалог с Македония, а политиците са тези, които под една или друга форма искат да насаждат тази омраза, това противопоставяне, защото смятат, че могат да спечелят някакъв политически дивидент в националните избори, които могат да бъдат проведени във всяка една от двете държави. Ние стоим  твърдо да имаме добри добросъседски отношения и Македония да бъде част от силна и обединена Европа, заедно със Западните Балкани. Ще работим за тази перспектива“, отбеляза Цветанов. Той заяви, че при ратификацията на договора парламентът отново ще постигне такъв консенсус.  \r\n„Убеден съм, защото договорът вече е достъпен за народните представители. Първоначално той беше представен във външната комисия, където се водеха дебатите. Благодаря на Джема Грозданова - председател на външната комисия в парламента, както и на Кристиян Вигенин, който отговаря за председателството. Те направиха възможно тази декларация да бъде подписана. Убеден съм, че всеки си дава сметка от важността да водим смислен дебат по темата и да бъдем с протегната ръка към Македония. Благодаря на всички парламентарни групи, които действително дадоха подписа си и гласа си, за да може да подкрепим правителството, което другата седмица ще има един изключително исторически важен момент в управлението на страната. Това не е само заслуга на министър-председателя и на правителството. Това е заслуга на всички политици, на всички правителства от 1992 година до настоящия момент“, каза още Цветанов. \r\nТой коментира, че ЕК подкрепя и стимулира диалога на Балканите. Според Цветанов това би могло да намали напрежението, което някой през всичките тези години е генерирал умишлено в голямата му част.", "date": "2017.07.27", "title": "Председателят на ПГ на ГЕРБ Цветан Цветанов: Винаги сме били отворени за диалог с Македония"}
{"url": "http://www.focus-news.net/news/2017/07/27/2420160/nimh-nay-mnogo-dazhd-e-valyal-v-kardzhali-39-lkv-m.html", "text": "Най-много дъжд е валял в Кърджали – 39 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) при БАН. Данните са за последните 12 часа. В Бургас измереното количество дъжд е 27 л/кв. м, на нос Емине – 22 л/кв. м и в Елхово – 21 л/кв. м.", "date": "2017.07.27", "title": "НИМХ: Най-много дъжд е валял в Кърджали – 39 л/кв. м"}
{"url": "http://www.focus-news.net/news/2017/07/27/2420159/parlamentat-prie-okonchatelni-promeni-v-zakona-za-sadebnata-vlast-ot-vss-obyaviha-che-shte-poiskat-prezidentat-da-varne-chast-ot-tyah-za-novo-obsazhdane-obzor.html", "text": "Парламентът прие окончателни промени в Закона за съдебната власт (ЗСВ). Депутатите решиха член на ВСС с изтекъл мандат да може да подаде молба, за да бъде възстановен на длъжност равна по степен в съдебната йерархия. Ще има възможност и да бъде възстановен на длъжността, която е заемал преди членството си във ВСС. Както досега в едномесечен срок след възстановяването на длъжността членовете на ВСС с изтекъл или предсрочно прекратен мандат получават оценка за дейността си по методика, приета от пленума на ВСС. \r\nПромените въвеждат отстраняване от длъжност на магистрати във всички случаи на обвинение за тежко умишлено престъпление от общ характер. Всички магистрати, а не само новоназначените, ще трябва да подават декларация, в която да се разкриват техните дейности и членства, което цели да се гарантира независимостта и равнопоставеността на магистратите.  Както досега съдиите, прокурорите и следователите могат свободно да образуват и да членуват в организации, които защитават професионалните им интереси. Тези организации не могат членуват във федерации и конфедерации на синдикални организации на работници и служители. \r\nПарламентът прие още съдии, прокурори и следователи да могат да получават възнаграждения за научна или преподавателска дейност, както и за упражняване на авторски права, участие в международни програми и проекти и по възложени от НС или ВСС проекти.  \r\nНародните представители решиха Съвет по партньорство към ВСС да осъществява диалог по въпросите, свързани с професионалните интереси на съдии, прокурори и следователи. Организацията и дейността му ще определя с наредба на пленума на ВСС. \r\nПо време на дебатите в зала зам.-председателят на ПГ на БСП Крум Зарков заяви, че промените в Закона за съдебната власт са били наложен силово. Според него законопроектът е внесен в нарушение със срока, предвиден за това народните представители да се запознаят с това какво ще гласуват. Председателят на правна комисия и депутат от ГЕРБ Данаил Кирилов коментира, че БСП търси сблъсък по Закона за съдебната власт. Той заяви, че правната комисия е дебатирала около 4 часа промените в закона. \r\nПо-късно, на заседание членовете на Висшия съдебен съвет (ВСС) решиха да поискат от президента Румен Радев да върне за ново обсъждане част от приетите промени в Закона за съдебната власт. Те възразяват срещу текста, който предвижда отстраняване от длъжност на магистрат, обвинен за всяко тежко умишлено престъпление. Според тях така предлаганата промяна лишава кадровия орган от правото на преценка за прилагане на мярката „отстраняване от длъжност“, не предвижда никакво право на защита на магистрата и възможност да поиска преразглеждане на мярката и създава условия за дисбаланс на правата на съдиите, прокурорите и следователите.“Фокус“ припомня:  Промени в Закона за съдебната власт, свързани с начина на финансиране на сдруженията на магистратите, предизвикаха остра реакция от страна на различни организации в юридическите среди. На 26 юли ПГ на ГЕРБ оттегли предложението си за промяна в закона, която предвиждаше ограничаване на начините на финансиране на сдруженията с идеална цел, създадени от съдии, прокурори и следователи, както и на професионалните организациите на съдебните служители. Текстовете трябваше да бъдат гласувани на второ четене в парламентарната комисия по правни въпроси. Те предвиждаха да бъде забранено на професионалните организации на съдии и прокурори да получават чуждестранно финансиране. Първоначалното предложение на ГЕРБ беше външното финансиране изцяло да се забрани. Между първо и второ четене беше внесено предложението за възможност магистратските организации да получават средства от държави от ЕС и европейските фондове. Председателят на ПГ на ГЕРБ Цветан Цветанов заяви, че решението текстовете да бъдат оттеглени е взето след много задълбочен анализ и разговори с неправителствения сектор. По думите му в случая има повече спекулативно поднасяне на информацията, отколкото нещо, което да бъде разумно и градивно, за това текстовете ще бъдат оттеглени. \r\nБиляна ИВАНОВА", "date": "2017.07.27", "title": "Парламентът прие окончателни промени в Закона за съдебната власт, от ВСС обявиха, че ще поискат президентът да върне част от тях за ново обсъждане (ОБЗОР)"}
{"url": "http://www.focus-news.net/news/2017/07/27/2420139/prof-mihail-konstantinov-sporat-za-imeto-s-gartsiya-e-osnoven-problem-na-makedoniya-po-patya-kam-es-balgariya-mozhe-da-bade-posrednik-v-reshavaneto-mu.html", "text": "Интеграцията на страните от Балканите в ЕС и НАТО е изключителен важна за България и за стабилизиране на района. Това коментира в предаването „Това е България“ на Радио „Фокус“ анализаторът и изборен експерт проф. Михаил Константинов във връзка с Договора за добросъседство между Македония и България. Той каза още, че спорът с Гърция за името е основен проблем по пътя на Македония към ЕС, но България може да бъде посредник в решаването му. Според него този въпрос може да бъде включен като тема по време на българското председателство на Съвета на ЕС. \"Влизането на Македония в ЕС е важно за нас, за да стабилизира западната ни граница\", допълни проф. Константинов. „Има още нещо много важно, което се развива в момента като процес – постепенното отдръпване на Турция от НАТО и европейските структури. Турция в момента е ненадежден съюзник на НАТО. Виждате скандалите с базите, не допускат германски депутати на турска територия. САЩ поддържат кюрдите, а пък за Турция това е много страшно. Пак повтарям, че в момента Турция е ненадежден съюзник на НАТО“, коментира още експертът. Според него това от една страна е опасно за България, а от друга страна е огромна възможност за страната ни. „България изведнъж става много по-важна, отколкото е била до сега. Ние с Гърция оставаме основният южен фланг, ако Турция спре да изпълнява своите ангажименти към НАТО“, добави още проф. Константинов. По думите му огромната опасност за цивилизациите е радикалният ислям и страните трябва да търсят обединение, а конфликтът между Русия и ЕС, между Русия и САЩ да бъде изгладен.", "date": "2017.07.27", "title": "Проф. Михаил Константинов: Спорът за името с Гърция е основен проблем на Македония по пътя към ЕС, България може да бъде посредник в решаването му"}
{"url": "http://www.focus-news.net/news/2017/07/27/2420162/plovdiv-133-detsa-ot-oblastta-sa-vpisani-v-registara-za-palno-osinovyavane.html", "text": "Общо 133 деца от Пловдивска област са вписани в регистъра за пълно осиновяване, воден от Регионалната дирекция за социално подпомагане в Пловдив. Това съобщиха за Радио „Фокус“ – Пловдив от ръководството на институцията. От всички общо 133 деца, 67 са с увреждания. През месец юни в регистъра са вписани нови 10 деца.\r\nВ Пловдивска област са утвърдени и регистрирани 104 професионални приемни семейства. Комисията по приемна грижа е взела решение за отказ на жена, кандидатствала за професионален приемен родител, тъй като членовете са преценили, че за детето може да има рискове при отглеждането му. Заличено от списъка е и едно приемно семейство по негова молба. Броя на вписаните семейства в регистъра по постоянен адрес е 131. През второто тримесечие на годината е допуснато пълно осиновяване на 7 деца – 5 деца на национално и 2 - на международно ниво. Настанените в приемни семейства деца в област Пловдив са общо 87.\r\nТони МИХАЙЛОВ", "date": "2017.07.27", "title": "Пловдив: 133 деца от областта са вписани в регистъра за пълно осиновяване"}
{"url": "http://www.focus-news.net/news/2017/07/27/2420163/stanislava-popovska-regionalna-sluzhba-po-zaetostta-blagoevgrad-1-419-dushi-sa-zapochnali-rabota-prez-yuni-v-oblastta.html", "text": "1 419 души са започнали работа през юни в област Благоевград. Това каза пред Радио „Фокус“-Пирин Станислава Поповска, директор на „Регионална служба по заетостта“-Благоевград. По думите й от тях 984 човека са започнали работа с посредничеството на бюрата по труда по места. Тя допълни, че по различните програми и мерки за заетост, съгласно Националния план за действие по заетостта, са работили 1 178 души, като от тях 741 са работили по програми, а 437 – по мерки за заетост и обучение. \r\nПоповска допълни, че към момента на първичния трудов пазар са заявени около 1000 работни места, които са в различни сектори“ - преработваща промишленост, хотелиерство и ресторантьорство, търговия, строителство, селско стопанство, транспорт, шивашка  и обувна промишленост и др. „Всъщност бюрата по труда на територията на Благоевградска област продължават да осъществяват активно трудово посредничество, като провеждаме различни инициативи в тази посока – дни на работодателя, трудова борса, както специализирани и общи такива“ , посочи тя.\r\nНатали СТЕФАНОВА", "date": "2017.07.27", "title": "Станислава Поповска, „Регионална служба по заетостта“-Благоевград: 1 419 души са започнали работа през юни в областта"}
{"url": "http://www.focus-news.net/news/2017/07/27/2420167/dots-d-r-petar-nenkov-voenen-istorik-ideyata-za-postroyavaneto-na-voenniya-klub-v-plovdiv-prinadlezhi-na-komandira-na-2-ra-pehotna-trakiyska-diviziya-general-mayor-nikola-ivanov.html", "text": "Идеята за построяването на Военния клуб в Пловдив принадлежи на командира на 2-ра пехотна Тракийска дивизия, генерал майор Никола Иванов, родом от Калофер. Това каза за Радио „Фокус”-Пловдив доц. д-р Петър Ненков, военен историк. „Генерал майор Никола Иванов е най-големият радетел за построяване на военни клубове в Българската армия и има пряка заслуга за  появата на първите военни клубове у нас в София, Шумен и Варна, които имат един и същ архитект – Никола  Лазаров, родом от Карлово”, добави Ненков. Военният клуб в Пловдив също е построен по проект на завършилия архитектура в Париж Никола Лазаров. По думите на военния историк, който е дългогодишен началник на Военния клуб в Пловдив, това е един от най-старите институти за културно-просветна дейност, не само в Пловдив, но и в цяла България.\r\n„Идеята за изграждането на Военния  клуб в Пловдив се ражда на 25 март 1898 г., когато градската управа, начело с кмета Христо Г. Данов  взема решение за построяване на сграда за военнослужещите от гарнизона”, припомни още доц. д-р Петър Ненков. За строежа на Военния клуб е отпуснато място с обща площ от 818,80 кв. м, намиращо се между Цар Симеоновата градина и началото на улица “Станционна”. По ред субективни и обективни причини строителството на Гарнизонната офицерска сграда започва едва през 1906 г. Тя е завършена 2 години по-късно и е официално открита с офицерски бал през 1908 г.\r\nЦветана ТОНЧЕВА", "date": "2017.07.27", "title": "Доц. д-р Петър Ненков, военен историк: Идеята за построяването на Военния клуб в Пловдив принадлежи на командира на 2-ра пехотна Тракийска дивизия, генерал майор Никола Иванов"}
{"url": "http://www.focus-news.net/news/2017/07/27/2420168/ria-novosti-vav-venetsuela-za-poslednite-dve-denonoshtiya-po-vreme-na-protestite-sa-zaginali-chetirima-dushi.html", "text": "Броят на загиналите за последните две денонощия по време на протестите във Венецуела е достигнал до четирима души, предаде РИА Новости, позовавайки се на местни медии.\r\nСпоред местните медии в четвъртък е загинало дете на 16 години в района „Ал Параисо“ на столицата Каракас. Младежът е премирал в близост до манифестация, на път към магазина, но е бил прострелян мв главата.\r\nВчера също така по време на протести са загинали и други трима души.\r\nАнтиправителствените протести във Венецуела се провеждат от април тази година. Виктор Турмаков", "date": "2017.07.27", "title": "РИА Новости: Във Венецуела за последните две денонощия по време на протестите са загинали четирима души"}
{"url": "http://www.focus-news.net/news/2017/07/27/2420165/mvnr-potvardi-informatsiyata-za-zadarzhani-balgarki-v-turtsiya.html", "text": "В посолството ни в Анкара беше получено обаждане от български гражданин, че по време на лятната им почивка съпругата му и дъщеря му са задържани от турската полиция в Айдън, съобщиха от пресцентъра на Министерството на външните работи (МВнР).\r\nСлужител на посолството е влязъл във връзка с полицейския участък в Елефер, от където е получил уверения, че състоянието на двете български гражданки е добро, но за да бъде проведен разговор с тях, трябва да има разрешение от отдела за борба с тероризма към Главна дирекция „Сигурност” в Айдън. Проведен е разговор със служител от отдела за борба с тероризма към Главна дирекция „Сигурност” в Айдън, в който бе изяснено, че следствените действия продължават и засега не е ясно дали срещу задържаните български гражданки ще бъде повдигнато обвинение или ще бъдат освободени. Служителят от отдела за борба с тероризма не се е ангажирал с конкретни срокове.\r\nСлужители на посолството се свързаха и с наблюдаващия прокурор по делото, който е съобщил, че няма повдигнати обвинения. Максималният срок за задържане е 7 дни, сред което трябва или да бъдат освободени, или обвинени в престъпление.", "date": "2017.07.27", "title": "МВнР потвърди информацията за задържани българки в Турция"}
{"url": "http://www.focus-news.net/news/2017/07/27/2420170/dayaz-azerbaydzhanska-selskostopanska-produktsiya-shte-se-poyavi-na-balgarskite-pazari.html", "text": "Посланикът на Азербайджан в България Наргиз Гурбанова заяви, че страната ѝ възнамерява да внася на българския пазар широк набор селскостопанска продукция. В плановете на азербайджанското правителство присъстват значителното разширяване на сътрудничеството с България в сфери като търговията, селското стопанство, туризма и транспорта, предаде  Day.az.\r\n„През последно време се наблюдава забележим интерес от бизнеса в България и в Азербайджан и за това в немалка степен способстват добрите политически отношения между двете страни и безусловно благоприятната бизнес среда, създадена в Азербайджан“, заяви дипломатът. „Безусловно, традиционно се смята, че енергетиката е крайъгълен камък в нашето партньорство“, посочи тя, но добави, че  сътрудничество има и в селското стопанство. \r\n„Това сега е важно в два аспекта – както в контекста на разработката на нови, устойчиви сортове, така и по въпроса за преработката на селскостопанската продукция. България има богат опит и в двете сфери“, отбеляза тя.  Сред приоритетните направления Гурбанова посочи винарството, механизмите за контрол над качеството на селскостопанската продукция, създаването на възможности за участие на компаниите на изложения, оказване на подкрепа за инвеститорите. \r\n„Също така сме заинтересовани да внасяме произведена в Азербайджан продукция. Азербайджанските бизнес кръгове по време на бизнес форуми ще могат да влязат в контакт с българските предприемачи, за да разберат от какво се интересува българският потребител“, посочи дипломатът.  Виктор Турмаков", "date": "2017.07.27", "title": "Day.az: Азербайджанска селскостопанска продукция ще се появи на българските пазари"}
{"url": "http://www.focus-news.net/news/2017/07/27/2420169/reuters-siriyskata-armiya-napredva-iztochno-ot-rakka-v-provintsiyata-deir-ez-zor.html", "text": "По данни на базираната в Лондон Сирийска обсерватория за правата на човека правителствените сили на Сирия и техните съюзници са успели да изтласкат терористите от „Ислямска държава“ от селските райони край Ракка, предаде  Reuters.\r\nСирийските части са достигнали на около 4 км. от град Маадан и са пресекли границата между провинциите Ракка и Деир ез Зор за първи път от запад. Мониторинговата група сочи, че сирийската армия в момента наближава територии, контролирани от подкрепяните от САЩ сили, които се бият отделно срещу ислямистите. \r\nПровинцията Деир ез Зор, която граничи Ирак от изток, е почти изцяло под контрола на „Ислямска държава“. Сирийското правителство контролира едноименния град-столица на областта, както и прилежащото му летище.  Виктор Турмаков", "date": "2017.07.27", "title": "Reuters: Сирийската армия напредва източно от Ракка в провинцията Деир ез Зор"}
{"url": "http://www.focus-news.net/news/2017/07/27/2420166/dobromir-ganev-natsionalno-sdruzhenie-nedvizhimi-imoti-tendentsiyata-za-namalyavane-na-prodazhbite-na-imoti-v-malkite-chernomorski-obshtini-se-zapazva.html", "text": "Тенденцията за намаляване на продажбите на имоти в малките черноморски общини се запазва. Това каза в интервю за Радио „Фокус“ – Варна Добромир Ганев, заместник-председател на Управителния съвет на Национално сдружение „Недвижими имоти“. Той допълни, че тази тенденция продължава през последните три години. За първите шест месеца на 2017 г. обемът от сделки по Северното Черноморие е намалял с между 15 и 255. Става въпрос за общините Каварна, Балчик и Бяла. \r\n„В Несебър също има спад с около 5% за полугодието, в Поморие спадът е 8%. Само в Царево се отчита ръст, но той е в рамките на до 3%. Тази тенденция на постоянен спад е една и съща през последните три години, но Несебър си остава една от общините, където се реализира най-големият обем от сделки в страната. Тя попада в първите десет общини в страната, като обемът от сделки е около 500-600 за тримесечие“, допълни Добромир Ганев. По отношение на ваканционните имоти експертът подчерта, че се наблюдава раздвижване на пазара, което идва от интерес от страна на български граждани. \r\nДобромир Ганев отбеляза, че за райони като Свети Влас и Слънчев бряг се предлагат изключително добри оферти. „Това кара хората да са по-активни и да закупуват подобно жилище, като една възможност за инвестиция. Цените са ниски и има вероятност дългосрочно да се реализират печалби при продажби в рамките на следващите 5 до 7 години. Българите са активни, разбира се - и руските граждани, но не толкова, колкото бихме желали всички. Това е свързано основно с икономическата криза в Русия, която продължава доста дълго време и намалява възможностите на гражданите“, каза още Добромир Ганев.\r\nМарияна ВАЛЕНТИНОВА", "date": "2017.07.27", "title": "Добромир Ганев, Национално сдружение „Недвижими имоти“: Тенденцията за намаляване на продажбите на имоти в малките черноморски общини се запазва"}
{"url": "http://www.focus-news.net/news/2017/07/27/2420174/ria-novosti-ryadka-vizantiyska-ikona-ot-slonova-kost-porazi-arheolozite-v-balgariya.html", "text": "Археолозите са открили край българския град Бургас рядка икона от ХIV век, изрязана в слонова кост, предаде РИА Новости.\r\nАртефактът е открит в  хода на разкопките на крепостта Русокастро. Именно тук през 1331 г. се състои крупно сражение между войските на българския цар Иван Александър и армията на византийския император Андроник III Палеолог. „Това е извънредно рядка и значима находка“, пише в заявление на музея в Бургас.\r\nСпоред учените иконата е принадлежала на византийски управник. На лицевата ѝ страна са  изобразени архангел Гавриил и свети Василий Велики. На обратната страна на иконата от слонова кост са изобразени два кръста. Виктор Турмаков", "date": "2017.07.27", "title": "РИА Новости: Рядка византийска икона от слонова кост порази археолозите в България"}
{"url": "http://www.focus-news.net/news/2017/07/27/2420161/ria-novosti-broyat-na-postradalite-pri-sblasatsite-v-erusalim-e-nadvishil-50-dushi.html", "text": "Над 50 души са пострадали при сблъсъците в историческия център на Ерусалим, предава РИА Новости. \r\n„Нашите служители са оказали помощ на 56 ранени по време на сблъсъците... в град Ерусалим“, отбелязаха от Червения полумесец. \r\nПолицейски служители отбелязаха, че конфликтът е започнал, когато от тълпата на поклонниците в Храмовия хълм са започнали да летят камъни срещу органите на реда, като някои са паднали на площада при Стената на плача. \r\nПалестинците обвиняват за сблъсъците израелците, твърдейки, че те не са позволили да се отвори един от входовете към Храмовия хълм. \r\nПолицията е използвала зашеметяващи гранати и гумени куршуми, а също така е блокирала част от мюсюлманския квартал на Стария град.  Мария Динкова", "date": "2017.07.27", "title": "РИА Новости: Броят на пострадалите при сблъсъците в Ерусалим е надвишил 50 души"}
{"url": "http://www.focus-news.net/news/2017/07/27/2420164/bbc-kralyat-na-yordaniya-otpravi-priziv-ohranitelyat-ot-izraelskoto-posolstvo-da-bade-izpraven-pred-sada.html", "text": "Кралят на Йордания Абдула II призова Израел да изправи пред съда израелския охранител, който уби двама йорданци край израелското посолство в Аман в неделя, предава BBC. \r\nОсвен това крал Абдула II  определи поздравленията на  израелския премиер Бенямин Нетаняху към охранителя като „провокативни“. \r\nСпоред израелските власти охранителят е застрелял единият йордански гражданин, тъй като той го е нападнал с отвертка, докато вторият е загинал при стрелбата. \r\nЙорданските власти настояха да разпитат охранителя, но Израел отказа, обяснявайки, че той има дипломатически имунитет.  Мария Динкова", "date": "2017.07.27", "title": "BBC: Кралят на Йордания призова Израел да изправи пред съда израелския охранител, който уби двама йорданци"}
{"url": "http://www.focus-news.net/news/2017/07/27/2420175/afp-sasht-razkritikuvaha-provokativnoto-izpitanie-na-satelit-provedeno-ot-iran.html", "text": "САЩ разкритикуваха Иран заради изпитанието му на ракета за извеждане на сателити в космоса, определяйки действието като подкопаващо регионалната стабилност и посочвайки, че то нарушава резолюциите на Съвета за сигурност на ООН, предаде  AFP.\r\n„Смятаме, че това е продължаващо развитие на програма за балистични ракети. Смятаме това за провокативно действие“, заяви прессекретарят на Държавния департамент на САЩ Хийтър Нойерт. Тя добави, че, ако изпитанието бъде потвърдено, то то ще бъде „нарушение на резолюциите на Съвета за сигурност на ООН“.\r\nИранската държавна телевизия излъчи изстрелване на ракетата от космическия център „Имам Хомейни“ в източната провинция Семнан.   Виктор Турмаков", "date": "2017.07.27", "title": "AFP: САЩ разкритикуваха „провокативното“ изпитание на сателит, проведено от Иран"}
{"url": "http://www.focus-news.net/news/2017/07/27/2420173/ahlulbayt-95-ot-granitsata-mezhdu-livan-i-siriya-se-namira-pod-kontrola-na-hizbulla.html", "text": "Частите на ливанската шиитска групировка „Хизбулла“ са изтласкали частите  на „Джебхат ан Нусра“ от повече от 95% от границата между Ливан и Сирия, предаде  AhlulBayt.\r\nСпоред военни източници това ще помогне за възстановяването на сигурността в планинските региони по границата между двете страни.  В момента терористите контролират едва малка част от височините край Арсал и сега нямат друг избор освен да се предадат. \r\nВ момента текат преговори за предаването на водача на „Джебхат ан Нусра“ в региона Абу Малик ал Тали.  Виктор Турмаков", "date": "2017.07.27", "title": "AhlulBayt: 95% от границата между Ливан и Сирия  се намира под контрола на „Хизбулла“"}
{"url": "http://www.focus-news.net/news/2017/07/27/2420172/reuters-italiya-ima-zhelanie-da-razpolozhi-do-kraya-na-avgust-korabi-v-libiyski-teritorialni-vodi.html", "text": "Правителството на Италия възнамерява да разположи няколко кораба в либийски териториални води до края на август, за да се бори срещу трафика на мигранти и да намали притока им, предаде  Reuters.\r\n„В петък правителството трябва да одобри плана, а необходимото парламентарно гласуване за него ще се проведе следващата седмица“, съобщава източник от италианското правителство. „Точният брой на корабите и моряците все още се определя. Ако парламентът одобри плана, мисията може да започне до края на август“, добави той.\r\nВ четвъртък министър-председателят на Италия Паоло Джентилони проведе среща с военни и с министри, за да обсъди с тях, според официалното заявление на правителството, „сигурността, имиграцията и ситуацията в Либия“. Виктор Турмаков", "date": "2017.07.27", "title": "Reuters: Италия има желание да разположи до края на август кораби в либийски териториални води"}
{"url": "http://www.focus-news.net/news/2017/07/27/2420171/al-jazeera-poveche-ot-sto-palestinetsa-sa-postradali-pri-sblasatsite-kray-hramoviya-halm-v-yerusalim.html", "text": "Повече от стотина палестинеца са ранени, след като израелските сили за сигурност са използвали сълзотворен газ, зашеметяващи гранати и звукови бомби срещу богомолци, завръщащи се към джамията „Ал Акса“ на Храмовия хълм в Йерусалим за първи път от две седмици, предаде  Al Jazeera.\r\nДокато призивът за молитва отново зазвуча от джамията „Ал Акса“ хиляди мюсюлмани се завтекоха към нея, след като Израел премахна металодетекторите и наблюдателните камери от портите, водещи към третата но важност светиня за исляма. \r\nПри последвалите сблъсъци между палестинците и израелските сили край портата „Баб Хута“ са изстреляни зашеметяващи гранати, звукови бомби и сълзотворен газ. Според Палестинския червен полумесец 113 души са ранените. \r\nМеждувременно Арабската лига съобщи, че решението на Израел да премахне мерките за сигурност от Стария град са решили кризата, но призова той да „си научи урока и да се въздържа от подобни действия в бъдеще“.  Виктор Турмаков", "date": "2017.07.27", "title": "Al Jazeera: Повече от сто палестинеца са пострадали при сблъсъците край Храмовия хълм в Йерусалим"}
