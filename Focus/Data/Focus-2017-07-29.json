{"url": "http://www.focus-news.net/news/2017/07/29/2420785/interfaks-mihail-saakashvili-nyama-da-priema-drugo-grazhdanstvo-nito-da-iska-politichesko-ubezhishte.html", "text": "Бившият президент на Грузия Михаил Саакашвили заяви, че няма да приема гражданство на друга държава или да иска политическо убежище, предава Интерфакс. \r\nВ събота в интервю за грузинския телевизионен канал „Рустави-2“ той подчерта, че приема себе си за гражданин на Украйна. \r\n„Нямам нито намерение, нито желание, нито планове да искам политическо убежище в друга страна“, подчерта Саакашвили. \r\nСпоред него украинският президент Петро Порошенко е нарушил конституцията на страната и международните задължения на Киев като го е лишил от гражданство. \r\nСаакашвили уточни, че смята решението на Порошенко за незаконно. Бившият лидер на Грузия обаче изрази оптимизъм и съобщи, че украински и чуждестранни юристи работят по въпроса.   Мария Динкова", "date": "2017.07.29", "title": "Интерфакс: Михаил Саакашвили няма да приема друго гражданство, нито да иска политическо убежище"}
{"url": "http://www.focus-news.net/news/2017/07/29/2420761/reuters-siriyskite-kyurdi-obyaviha-dati-za-mestni-izbori-v-severnite-chasti-na-siriya.html", "text": "Кюрдската администрация в Северна Сирия обяви дати за избори на местни съвети и регионални събрания, предава Reuters .\r\nКюрдските групи и съюзниците им, които контролират големи части от Северна Сирия, където подкрепяните от САЩ „Сирийски демократични сили“ изтласкаха групировката „Ислямска държава“.\r\nТози ход, който се разглежда като стъпка към нарастващата автономия на сирийските кюрди, буди притеснения в Турция, която разглежда кюрдските „Народни отряди за самоотбрана“ като сирийско разклонение на „Кюрдската работническа партия“.\r\nИзборите ще се проведат в късното лято за местни съвети, и през ноември за областни органи. През януари пък, ще се проведат избори за целия регион, заявиха кюрдски представители.\r\nПрезидентът Башар Асад толерира кюрдския контрол над части от страната, но е против децентрализираната федерална система, и нарича управляващите кюрдски съвети „временни структури“. Симеон Миланов", "date": "2017.07.29", "title": "Reuters: Сирийските кюрди обявиха дати за местни избори в северните части на Сирия"}
{"url": "http://www.focus-news.net/news/2017/07/29/2420759/sport-shvedkata-sara-shyostryom-ustanovi-svetoven-rekord-po-pluvane.html", "text": "Шведката Сара Шьострьом установи световен рекорд по плуване на разстояние 50 метра в свободен стил, предава ТАСС. Тя показа резултат от 26,67 секунди на полуфинала на световното първенство по водни спортове в Будапеща. С това тя надмина предишния рекорд от 2009 г., когато германката Брита Щефен изплува това разстояние за 23,73 секунди.", "date": "2017.07.29", "title": "Спорт: Шведката Сара Шьострьом установи световен рекорд по плуване"}
{"url": "http://www.focus-news.net/news/2017/07/29/2420760/otets-yordan-vse-poveche-mladi-hora-ot-asenovgrad-postyat-i-sahranyavat-svoyata-krepost-dushata.html", "text": "Все повече млади хора от Асеновград постят и съхраняват своята крепост – душата. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му, когато обядват в ресторантите в Асеновград, младите хора не консумират блажна храна. „Те постят и накрая или по времето на поста получават своята награда – светото причастие“, посочи отец Йордан.\r\nВъв връзка с предстоящите Богородични пости, архиерейският наместник каза, че почитта към св. Богородица в Асеновградския край е изключително голяма. „На територията на община Асеновград, в града и селата, има много на брой църкви и параклиси, посветени на света Богородица и нейния празник Успение Богородично. В миналото цели семейства са идвали в нашия край с каруци, отсядали са тук за няколко дни, за да почетат този голям празник, да се порадват на Успението на света Богородица, да се видят с останалите, след като вече и жътвата е приключила. Очакваме тази година отново боголюбивият народ на Асеновград да напълни храмовете, за да почетем преславното Успение на майката Божия“, каза отец Йордан Георгиев. Той отбеляза, че всички храмове в Асеновград са добре подготвени за масово посещение на вярващите.\r\nТони МИХАЙЛОВ", "date": "2017.07.29", "title": "Отец Йордан: Все повече млади хора от Асеновград постят и съхраняват своята крепост – душата"}
{"url": "http://www.focus-news.net/news/2017/07/29/2420762/veliko-tarnovo-nova-ekspozitsiya-s-vsichko-namereno-ot-arheologicheski-sezon-2017-na-krepostta-ryahovets-podgotvya-istoricheski-muzey-gorna-oryahovitsa.html", "text": "Нова експозиция с всичко намерено от археологически сезон 2017 на крепостта Ряховец подготвя Исторически музей – Горна Оряховица. Тя ще бъде представена през месец ноември, поясни за Радио „Фокус“ – Велико Търново археологът и ръководител на проучванията Илиян Петракиев. Той припомни, че част от постоянната изложба на културната институция са осемте бронзови съда, открити през 2015 година. Освен това изрази надежда, че намерените няколко цели съда през настоящата година също ще бъдат включени в нея. „Мисля, че Музеят спечели проект за обновяване на експозицията си, така, че сигурно ще имаме възможност предметите да са подредени в нови витрини и да бъдат представени по съвременен начин“, коментира археологът.  Той уточни, че освен монети през настоящия сезон са намерени и много предмети от средновековния бит – ножове, огрибки и други. Трябва да кажа, че рядко има находки от благороден метал на Средновековните обекти, те са предимно в некрополите“, посочи Илиян Петракиев.\r\nЛуиза ТРАНЧЕВА", "date": "2017.07.29", "title": "Велико Търново: Нова експозиция с всичко намерено от археологически сезон 2017 на крепостта Ряховец подготвя Исторически музей – Горна Оряховица"}
{"url": "http://www.focus-news.net/news/2017/07/29/2420756/nimh-utre-shte-e-slanchevo-s-maksimalni-temperaturi-mezhdu-29-i-34.html", "text": "През нощта ще бъде ясно и почти тихо. Утре ще е слънчево, след обяд в планинските райони с незначителна купеста облачност. Ще духа слаб, в Източна България до умерен изток-североизточен вятър. Максималните температури ще са между 29° и 34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартина Цветанова.\r\nАтмосферното налягане е по-високо от средното за юли и ще остане без съществена промяна.\r\nНад Черноморието ще бъде предимно слънчево. Ще духа до умерен изток-североизточен вятър. Максимални температури на въздуха: 27°-30°. Температурата на морската вода е 21°-25°. Вълнението на морето ще бъде около 2 бала. Над планините ще бъде слънчево, след обяд с незначителна купеста облачност. Ще духа умерен вятър от северната четвърт. Максимална температура на височина 1200 метра около 25°, на 2000 метра – около 16°.\r\nПрез първите дни от седмицата ще се задържи предимно слънчево. Вятърът ще се ориентира от изток-североизток и ще е до умерен, а в Източна България и временно силен. Преобладаващите максимални температури ще бъдат между 30° и 35°, по-ниски по Черноморието – между 26° и 29°.", "date": "2017.07.29", "title": "НИМХ: Утре ще е слънчево с максимални температури между 29° и 34°"}
{"url": "http://www.focus-news.net/news/2017/07/29/2420757/anadolu-agency-turskite-vlasti-arestuvaha-trafikant-koyto-e-organiziral-preminavaneto-na-egeysko-more-ot-grupa-migranti-koito-se-udaviha.html", "text": "Мъжът, който е заподозрян за организиране на смъртоносното пътуване с лодка на група мигранти в Егейско море, бе задържан от турските власти, предава Anadolu Agency.\r\nЗаподозреният, който е с инициали М.Ч.К., бе задържан от съда в Измир. Преди това той бе разпитан от местната жандармерия, заяви източник от силите за сигурност.\r\nАгенция „Фокус“ припомня, че две жени и пет деца се удавиха в лодка с 18 мигранти, която в четвъртък потъна в Егейско море. Трафикантът се е опитвал да прекара групата мигранти от Сомалия, Сирия и Ирак, на един от гръцките острови. Симеон Миланов", "date": "2017.07.29", "title": "Anadolu Agency: Турските власти арестуваха трафикант, който е организирал преминаването на Егейско море от група мигранти, които се удавиха"}
{"url": "http://www.focus-news.net/news/2017/07/29/2420758/tass-rusiya-shte-vavede-sanktsii-sreshtu-rumanskite-dlazhnostni-litsa-koyto-ne-propusnaha-samoleta-na-dmitriy-rogozin-prez-rumanskoto-vazdushno-prostranstvo.html", "text": "Русия подготвя санкции по отношение на лицата, които в петък решиха да не позволят руския самолет, в който пътуваше вицепремиера Дмитрий Рогозин, да премине през румънското въздушно пространство, предава ТАСС.\r\n„Ще има отговор, разбира се. Ще установим кой седи зад тези решения в Кишинев, Букурещ, Будапеща и Брюксел. Ще установим лицата, които са взели решенията. Нашите санкции ще бъдат много целенасочени“, заяви вицепремиерът Дмитрий Рогозин. Симеон Миланов", "date": "2017.07.29", "title": "ТАСС: Русия ще въведе санкции срещу румънските длъжностни лица, който не пропуснаха самолета на Дмитрий Рогозин през румънското въздушно пространство"}
{"url": "http://www.focus-news.net/news/2017/07/29/2420766/kyustendil-vse-poveche-firmi-i-grazhdani-izpolzvat-uslugite-na-obshtestvena-peralnya.html", "text": "Все повече фирми и граждани използват услугите на „Обществена пералня” в Кюстендил. Това каза пред Радио „Фокус” – Кюстендил Анелия Велинова, директор на Общинско предприятие „Обществена пералня” в Кюстендил. „Радостното е, че с всяка следваща година, обемът на работа се увеличава. В сравнение с първата година като общинско предприятие, в момента работата е 3 или 4 пъти повече от първата година, като постоянно расте броят на гражданите, които се възползват от услугата”, каза Велинова. По думите ѝ другото, което е радостно, е, че хора от малкия и средния бизнес, хора, заети с ресторантьорство, хотелиерство, хора с малки производства и други услуги, на които се налага да ползват услугите, все по-често са клиенти на предприятието. Това от своя страна означава, че се повишава и обемът работа при малкия и средния бизнес. „През последните една – две години определено се повишава тяхната работа и те самите се насочват да ползват външно услуга в тази сфера, а не сами да си я извършват, което пък е хубаво, защото те държат на качеството на услугата, което пък от друга страна те предлагат на своите клиенти”, каза Велинова.\r\nВенцеслав ИЛЧЕВ", "date": "2017.07.29", "title": "Кюстендил: Все повече фирми и граждани използват услугите на „Обществена пералня”"}
{"url": "http://www.focus-news.net/news/2017/07/29/2420767/the-new-arab-iran-zayavi-che-sled-novite-amerikanski-sanktsii-shte-prodalzhi-raketnata-si-programa.html", "text": "Иран осъди новите американски санкции, които САЩ прие, предава The New Arab.\r\n„Ще продължим с пълна сила нашата ракетна програма“, заяви говорителят на иранското Министерство на външните работи Бахрам Гасеми.\r\n„Смятаме действията на САЩ за враждебни, осъдителни и неприемливи. Това е опит да се отслаби ядрената сделка“, каза иранският представител.\r\nТой добави, че Иран запазва правото си на „реципрочен и адекватен отговор на американските санкции.“Симеон Миланов", "date": "2017.07.29", "title": "The New Arab: Иран заяви, че след новите американски санкции, ще продължи ракетната си програма"}
{"url": "http://www.focus-news.net/news/2017/07/29/2420765/alsat-m-makedoniya-makedonski-profesor-zayavi-che-v-dogovora-za-dobrosasedstvo-ima-chlenove-koito-ne-sa-v-interes-na-makedoniya.html", "text": "Скопие. В Договора за добросъседство между България и Македония, има проблематични аспекти, които не са в македонски интерес, смята професор Беким Кадриу, цитиран от Алсат-М.\r\nЗа него особено спорна е точка 5 от чл.11, в която се казва следното:\r\n„5. Република Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута и правата на лица, които не са граждани на Република Македония.“\r\nСпоред проф. Кадриу това значи отказване на Македония от възможността да защитава правата на това, което той нарича „македонска общност“ в България, както е предвидено в конституцията на Република Македония.  За него е проблемно, че няма клауза, която да обвързва по подобен начин България. \r\nЗа член 4-ти, в който се гарантира защитата на българските и македонските граждани в двете страни, Беким Кадриу твърди, че не представлява нищо повече от международното право.\r\n„Фактът, че в Македония има български граждани, дава на България право да се интересува за правата им, и да иска те да се спазват. Този интерес на България трябва да бъде в рамките на международното право и границата е в това, че България не трябва да се намесва във вътрешните работи на Македония. За този интерес, който България може да има за гражданите си в Македония важат общите правила на международното право, и двустранният договор не предлага нищо повече от него“, твърди професор Кадриу.\r\nТой твърди, че интересът за защита на собствените граждани от една държава, е легален според международното право, когато няма намеса във вътрешните работи на друга страна. Той твърди, че това се отнася основно за собственост или инвестиции от страна на гражданите на една страна в друга, и защитата им.\r\nАгенция „Фокус“ припомня, че в Република Македония живеят десетки хиляди български граждани. От своя страна, Македония твърди, че в Благоевградска област има „македонско мнозинство“, въпреки че почти цялото население на този регион се самоопределя като българско или турско. Симеон Миланов", "date": "2017.07.29", "title": "Алсат-М (Македония): Македонски професор заяви, че в Договора за добросъседство има членове, които не са в интерес на Македония"}
{"url": "http://www.focus-news.net/news/2017/07/29/2420769/tass-spored-dmitriy-rogozin-intsidentat-s-vazdushnoto-prostranstvo-na-rumaniya-e-planirana-provokatsiya.html", "text": "Руският вицепремиер Дмитрий Рогозин смята, че инцидентът с въздушното пространство на Румъния е планирана провокация, предава ТАСС. Той коментира случилото се с полета на авиокомпания S7, летящ по маршрута Москва-Кишинев, в интервю за телевизионния канал „Россия-24“. \r\n„Това е очевидна провокация, която е трудно да се предвиди, тъй като маршрутът е често използван. Те застрашиха полет на граждански самолет (а други варианти да се лети в тази посока няма: чартърни полети не допускат, военни също не допускат). Те извършиха тази провокация не само спрямо мен, но също така спрямо молдовските граждани, които летяха с мен в един самолет“, подчерта Рогозин.  Мария Динкова", "date": "2017.07.29", "title": "ТАСС: Според Дмитрий Рогозин инцидентът с въздушното пространство на Румъния e планирана провокация"}
{"url": "http://www.focus-news.net/news/2017/07/29/2420768/blagoevgrad-direktsiya-priroden-park-belasitsa-za-shesta-poredna-godina-shte-organizira-festival-na-kestena-prez-mesets-oktomvri.html", "text": "Дирекция Природен парк „Беласица“ за шеста поредна година ще организира фестивал на кестена през месец октомври. Това каза за Радио „Фокус“ – Пирин Маргарита Георгиева, експерт „Връзки с обществеността“ в Дирекция Природен парк „Беласица“. Тя подчерта, че символът на парка е именно кестенът. Георгиева посочи, че тази година датите за провеждането на фестивала са 13, 14 и 15 октомври. „Благодарение на съдействието на Югозападно държавно предприятие, Община Петрич, Българска фондация „Биоразнообразие“, Пиринско-туристически форум, както и с огромното участие на кметовете и хората от подгорските села, празникът всяка година се осъществява в цялата си пълнота. Чрез този фестивал се стремим да популяризираме самата защитена територия и Община Петрич“, добави тя. По думите ѝ празникът на кестена се провежда в село Коларово. Маргарита Георгиева каза още, че основната тема на събитието са кестените, но програмата включва и песни, традиционни танци и изложения, представени от хората в населените места в района на планина Беласица.\r\nНатали СТЕФАНОВА", "date": "2017.07.29", "title": "Благоевград: Дирекция Природен парк Беласица“ за шеста поредна година ще организира фестивал на кестена през месец октомври"}
{"url": "http://www.focus-news.net/news/2017/07/29/2420770/korneliya-ninova-prizova-ot-buzludzha-za-nov-organ-za-borba-s-koruptsiyata-pod-kontrola-na-prezidenta-obzor.html", "text": "Хиляди симпатизанти и членове на БСП се събраха на историческата поляна на Бузлуджа за Националния събор на Левицата. Тази година той е под надслов „Единни за България, която обичаме“. На събитието присъстваха и гости от съседни държави. Лидерът на партията Корнелия Нинова произнесе слово пред присъстващите, в което призова за битка срещу задкулисието и паралелната държава. „Отварям дискусията за единен орган за борба с корупцията по високите етажи на властта и той да е дирекцията на ДАНС, която е за специално обследване на корупцията по високите етажи на властта“, заяви Нинова. Според нея президентът трябва да каже кой да управлява този орган, защото е достоен човек и е избран пряко от над 2 млн. българи. \"Нека президентът Радев да определи директора на това звено за борба с корупцията и нека неговите членове и колективен орган да избере парламентът с две трети мнозинство\", заяви Нинова. По думите й така ще се знае, че има споделена отговорност между институциите. Нинова призова социалистите да започнат дискусията с общопартийните организации. \"Септември поемаме инициативата и правим онази истинска съдебна реформа, която ще спаси България от мафията и ще направи възможно да имате пенсии, децата ви да живеят спокойно, да ходите на лекар, да си получавате заплатите, работодателите да не ви наричат търтеи\", каза лидерът на БСП. Тя изтъкна, че правителствата са временни, но България е вечна. \"Бузлуджа е на България\", заяви Нинова. Тя отчете, че на върха присъстват  над 60 хил. души и обяви, че \"поляната не помни толкова много хора\". Нинова благодари на присъстващите, че са я подкрепили в промяната на партията", "date": "2017.07.29", "title": "Корнелия Нинова призова от Бузлуджа за нов орган за борба с корупцията, под контрола на президента (ОБЗОР)"}
{"url": "http://www.focus-news.net/news/2017/07/29/2420764/kiril-baldzhiev-kmet-na-s-konush-obsht-asenovgrad-sred-nay-znachimite-obekti-v-seloto-sa-hram-sv-atanasiy-yazovir-konush-i-mogila-kuleto.html", "text": "Сред най-значимите обекти в асеновградското село Конуш са храм „Св. Атанасий“, едноименният язовир и могила „Кулето“. Това каза за Радио „Фокус“ – Пловдив кметът на населеното място Кирил Балджиев. По думите му храм „Св. Атанасий“ е построен две години преди Араповския манастир. „В самото начало е бил покрит с тикли, докарани от Родопите. След Освобождението тиклите били заменени с керемиди. Камбаната тежи 400 кг и е била отлята в Пловдив. Най-старите икони от църквата са от 1857 година и се съхраняват от освещаването до днес. Щом казват, че храмът е построен две години преди Араповския манастир, това означава, че създаването датира някъде около 1853-1854 година“, посочи Балджиев. Кметът каза, че на територията на другия значим обект – язовир „Конуш“, са установени 114 вида птици, от които 21 вида са включени в Червената книга на България. „Тук отсядат малкият корморан, белооката потапница, къдравият пеликан, нощната чапла, малката бяла чапла и много други видове“, отбеляза Кирил Балджиев. По думите му третият значим обект в село Конуш е могила „Кулето“, която е останка от древно тракийско селище. „Тя се намира югозападно от селото, в посока село Избеглии. Все още там се намират археологически находки“, коментира кметът на населеното място.\r\nВъв връзка със съдържанието на културния календар на село Конуш, Балджиев посочи, че най-важното и мащабно събитие е празника на селото на 27 юли. „Отбелязваме го с двудневен събор с жива музика. Тази година в събитието участват оркестър „Тракийски настроение“ с Таня Маринова и Севдалин Бакларев, също Младен Малаков с Надя Петрова. Никога присъстващите не остават разочаровани, защото се грижим за всичко. Празникът протича с много положително настроение и емоции. Идват и много гости“, разказа кметът. Балджиев посочи, че първият по-голям празник през годината, който се празнува в селото е Тодоровден. Тогава се организира конна кушия, която се разделя в три категории – за най-бърз кон, за най-красив кон и за най-силен кон. „Този празник не беше традиционен за нашето село, но от 4-5 години се опитваме да го наложим. С всяка година интересът става все по-голям“, смята Кирил Балджиев. Той посочи, че на 6 септември, във връзка със Съединението на България, жителите на село Конуш поднасят венци и цвета на паметната плоча, поставена точно на църквата, откъдето са взели участие бивши жители на населеното място със свои съмишленици от съседните села. Отбелязва се също 6 май, когато се почитат загиналите във войните. Традиционно се отбелязват подобаващо и зимните празници.\r\nТони МИХАЙЛОВ", "date": "2017.07.29", "title": "Кирил Балджиев, кмет на с. Конуш, общ. Асеновград: Сред най-значимите обекти в селото са храм „Св. Атанасий“, язовир „Конуш“ и могила „Кулето“"}
{"url": "http://www.focus-news.net/news/2017/07/29/2420581/stara-zagora-obshtinata-organizira-pohod-do-vrah-momini-gardi.html", "text": "Поход до връх Момини гърди ще се състои днес. Това съобщиха от пресцентъра на Община Стара Загора. Сборният пункт на групата е при Старозагорски минерални бани пред чешмата на банята в 9.30 часа. Продължителността на похода ще бъде 3 часа с маршрут от връх Момини гърди – база ГУСВ – езеро Старозагорски минерални бани. По желание на участниците след това може да бъде посетен и басейнът на хотел „Гроди“ или да бъде направен втори лъч на похода с продължителност 2 часа и маршрут: езеро Старозагорски минерални бани – местност Богородична стъпка – връх Голям Каяк – езеро Старозагорски минерални бани. Водач на групата ще е Ваня Петкова.\r\nПоходът е подходящ за всички възрасти. Необходимото облекло включва удобни спортни обувки и малка раничка с храна, вода, шапка и дъждобран. За тези, които ще ползват басейн – плажни принадлежности.\r\nОбщината осигурява автобуси за Старозагорските минерални бани през почивните дни – 6.30, 7.00 и 8.00 часа. А в обратната посока са в часовете: 15.00, 16.05, 16.20 и 17.00.\r\nПри дъждовно време походът няма да се състои.", "date": "2017.07.29", "title": "Стара Загора: Общината организира поход до връх Момини гърди"}
{"url": "http://www.focus-news.net/news/2017/07/29/2420531/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Палестински младеж загина при сблъсъци между демонстранти и израелски войници по границата с Ивицата Газа, предава The Times of Israel.\r\nОт Израелските отбранителни сили заявиха, че сблъсъците са избухнали в няколко зони близо до охранителната ограда. Военните са се опитвали да предотвратя щети по оградата.\r\nИзраелската армия каза в изявление, че израелските военни са открили огън по демонстранти, което е довело до смъртта на палестинския младеж.\r\nОт Министерството на здравеопазването в Газа, което се води от групировката „Хамас“ казаха, че убитият младеж е на 16-годишна възраст. Според тях, сблъсъците са се случили на изток от бежанския лагер Ал Бурейдж.\r\nАгенция „Фокус“ припомня, че по-рано днес, палестинец загина при опит да нападне израелски войници с нож.\r\n***Китайските власти заявиха, че властите в Италия трябва да предадат задържания наскоро в страната член на „Световния уйгурски конгрес“, който има германски паспорт, предава Global Times .\r\n„Долкун Иса е терорист, който е издирван от Интерпол и китайската полиция. Той трябва да бъде изправен пред правосъдието“, заяви говорителят на китайското Министерство на външните работи Лю Канг.\r\n„Международната общност трябва да си сътрудничи за побеждаването на всички форми на тероризъм, включително и терористичните сили от Ислямското движение на Източен Тюркестан“, заяви китайският дипломат.\r\nИталианската полиция задържа Долкун Иса, който е член на „Световния уйгурски конгрес“, и има германски паспорт.\r\nКитайските власти го обвиняват, че е финансирал и обучавал терористичната група „Ислямското движение на Източен Тюркестан“.\r\n*** Съдът в Истанбул пусна на свобода седем заподозрени журналисти от „Джумхуриет“, предава Daily Sabah.\r\nПо-рано днес, прокурорът поиска съдът да пусне пет от заподозрените, както и да продължи задържането на други седем.\r\nАвторът от „Джумхуриет“ Кадри Гюрсел и Ахмет Шик бяха сред седемте журналисти, за които прокуратурата поиска да бъдат задържани още време.\r\nСъдът реши да пусне карикатуриста Муса Карт и журналистите Гюрай Юз, Бюлент Утку, Хакан Кара, Йондер Челик, Мустафа Кемал Гюнгьор и Турхан Гюнай. \r\nТе са в пробация, което значи, че ще трябва да отговарят пред властите редовно, преди следващото заседание на 11 септември.\r\nЗаподозрените бяха обвинени във връзки с ФЕТО. Двама от тях, които са обвинени по друг случай във връзка с проваления опит за преврат, избягаха от Турция.\r\nОбвинителният акт от 324 страници, които прокуратурата представи твърди, че вестник „Джумхуриет“ е бил превзет от ФЕТО, и използван „за прикриването на терористични действия“.\r\n*** Посланикът на Катар в САЩ шейх Мешал бин Хамад Ал Тани заяви, че разполагането на турски войници в Катар е в рамките на споразумение, което е подписано дълго преди блокадата на емирството, предава The Peninsula. \r\nПосланикът отхвърли обвиненията, че Катар е в съюз с „Мюсюлманското братство“ . Той добави, че Саудитска Арабия, Бахрейн, ОАЕ и Египет трябва да седнат на масата за преговори.", "date": "2017.07.29", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/07/29/2420557/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кметът на Лондон Садик Хан вижда възможност Великобритания да остане част от Европейския съюз. Той смята, че Брекзит може да бъде спрян чрез легални средства, ако Лейбъритската партия включи тази точка в своя предизборна програма или чрез провеждането на втори референдум по въпроса. Той сподели своите възгледи в интервю за британското издание The Guardian.\r\nПозицията на Хан може да се счита като силна интервенция, която може да върне надеждата на привържениците на оставането на Великобритания в ЕС. Кметът на Лондон описва себе си, като „оптимист“, относно възможността Обединеното Кралство да остане част от европейската общност.\r\nТой каза, че единствената възможност „да бъде спрян референдумът“ от 2016 г., в който 52% избраха да напуснат ЕС, е чрез нови демократични избори или национално гласуване за финала на сделката по Брекзит.\r\n„За да има правдоподобност пред британската общественост, подобен ход трябва да бъде сложен в предизборната програма на Лейбъристката партия, защото иначе гражданите ще кажат, не без основание, „Почакайте малко, ние гласувахме за напускане, а сега вие се подигеравате с нас““, каза лондонският кмет.\r\n„Трябва да се напише, черно на бяло, какво ще направим ако спечелим евентуални парламентарни избори. Това, което може да преобърне резултатите от референдума е издаването на манифест, в който ще пише, че няма да напускаме ЕС, или че ще организираме втори реферндум.“\r\nКоментарите направени от Садик Хан, могат да засилят разцеплението в Лейбъристката партия, чието ръководство е убедено, че партията трябва да се съобрази с резултатите от рефендума от 28 юни 2016 г., но част от депутатите продължават да смятат, че борбата, за второ гласуване по въпроса, трябва да продължи.\r\nРаботническата партия е разкъсвана по въпроса за Брекзит, от тези, които предупреждават за риска да бъде загубена поддръжката на работническата класа в Северна и Средна Англия, ако лейбъристите не се откажат от проевропейската си позиция и тези, които продължават да смятат, че бъдещето на Великобритания се намира в единния пазар и митническия съюз, поясняват от изданието.\r\n***Нарекоха председателят на Лейбъристката партия, Джереми Корбин, „лицемер“, след като се разбра, че той назначава повече мъже, отколкото жени на висши постове, а освен това женския персонал е по-ниско заплатен от колегите си от мъжки пол, пише The Telegraph.\r\nОт седемте най-високо заплатени служители в партията, само две са жени, а едната от тях получава по-малко от своя заместник.\r\nСумите, които депутатите получават, бяха публикувани в документ на Камарата на представителите (Долната камара на британския парламент) само няколко дни след като г-н Корбин критикува медията BBC, за това, че не плаща на служителите си от женски пол, същите заплати като на мъжете.\r\nОсвен това се получава дисонанс между обещанията на партията през последната година, че ще се бори с неравенството в заплащането на жените и мъжете и действията на лидера ѝ.\r\nМария Милър, председател на комитета за равни права между половете, предупреди политиците, че трябва да дават пример в това отношение.\r\n*** Министър председателят на Република Ирландия Лео Варадкар заяви, че Ирландия „няма да изгражда граница за „Брекзитърите““, цитиран от Independent.\r\nОтговаряйки на въпроси за това, дали Ирландия ще направи ефективна митническа бариера между Обединеното Кралство и Ирландия в Ирландско море, ирландският премиер заяви, че „Това, което няма да направим е да изградим бариера за „Брекзитърите“, понеже те са тези, които я искат. Оставяме на тях да решат какво и как ще се прави, а на първо място те трябва да убедят своя собствен народ, собствените си избиратели, дали това е добра идея“.\r\nПроблемът около границата между Северна Ирландия, която напуска ЕС и Република Ирландия, която остава е един от най-спорните и сложни от преговорите за Брекзит, е допълнително усложнен от решението на Великобритания да напусне митническия съюз.\r\nКоментирайки това, Варадкар каза, че съществува политическа граница между неговата страна и Северна Ирландия, но не и икономическа такава.\r\n„Ако това зависи от нашето правителство, то няма да има икомическа граница. Ние не я искаме“, подчерта той.\r\n*** Президентът на Франция Еманюел Макрон разяри Италия, след като временно национализира важно пристанище, за да предотврати придобиването му от италианска компания, пише британското издание The Daily Express.\r\nКонфликтът между съседните държави показва нарастващото разделение между членките на ЕС.\r\nИталианските министри са бесни, че Макрон национализира пристанището STX France, което се намира на атлантическия бряг, заради това, че двете страни не се разбраха да са съвладелци на обекта. От Рим вярват, че френският президент, който в предизборната си кампания се обявяваше за про-бизнес кандидат, се е извъртял, след като блокира опита на компанията Fincantieri да придобие пристанището.\r\nМакрон, който е бивш Министър на икономиката и инвестиционен банкер, обещаваше, че ще либерализира френската икономика, но въпреки това, блокира опита на италианската държавна корабостроителна компания да поеме контролния пакет от акциите на пристанището в Сен Назер.\r\nВ опит да постигне своето, Макрон първо постави ултиматум на Италия – да разделят владението на обекта в пропорция 50:50. Италианците имаха време за отговор до петък (28.07). Италианците отказаха офертата, позовавайки се на предишно споразумение с социалистическото правителство на Франсоа Оланд. Сделката предвиждаше италианската Fincantieri и CR Trieste да придобият 55 процента от пристанището.\r\nКонфликтът между двете съседки се разрази, след като STX, Южнокорейска компания, която притежаваше пристанището, фалира.", "date": "2017.07.29", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/07/29/2420763/balgariya-e-v-troykata-s-nay-nisak-vanshen-dalg-v-evropa-byudzhetat-ni-e-na-izlishak-ne-na-defitsit-obzor.html", "text": "Премиерът Бойко Борисов присъства на конгреса Европейските студенти демократи. Пред тях Борисов заяви, че няма нищо по-хубаво от нашата обща Европа, която по думите му е преодоляла доста кризи, но нито една не е била създадена от нея. Премиерът заяви, че кризите са били привнесени, защото това е най-хубавото място за живеене в света. Според Борисов Европа, със своите управления – ЕС, ЕП, ЕК, е възможно най-демократичното нещо, което може да се създаде като управление. \r\nПред студентите Бойко Борисов подчерта, че България е в тройката на страните с най-нисък външен дълг в Европа, бюджетът на страната е на излишък, а не на дефицит. Борисов уточни, че подвеждането по популизма не е довело никоя държава до добър изход. По думите му Гърция е достатъчно ясен пример за това. „Виждате колко години ЕС, еврозоната, Международния валутен фон, Световната банка на всеки 6 месеца се занимава с Гърция. Притеснително е и нарастването в огромни размери на външния дълг и на Италия, и на Франция. Но да се надяваме, че те имат мощни икономики и ще излязат от това положение. Моят съвет към вас е харчете толкова, колкото изкарате“, допълни той.\r\nПо време на конгреса премиерът коментира различни теми.Мигрантската криза\r\nПремиерът Борисов коментира, че до мигрантската криза се е стигнало заради изключително недалновидната политика в целия арабски свят. Той уточни, че младите хора искат да живеят сега и попита, ако спре войната колко време ще е необходимо за възстановяване на държавите и връщането на хората там. По думите му стотици милиони млади хора са лишени от перспектива и единственият им шанс е да бягат от войните и да отиват в Европа, където животът е хубав. „Има ли спор, че Европа е най-хуманната, най-човечната, с най-големите права и свободи за мигрантите, няма. По думите му конфликтът между държавите в ЕС в момента е в много сериозна фаза по тази тема. „Надявам се, че с разум ще го перодолеем, защото след това може да възникнат проблеми с кохезионните фондове. А за Централна и Източна Европа тези фондове за жизненоважни. Но аз в случая съм благодарил нееднократно на Жан Клод юнкер и на всички в Европейския съвет, които гласуваха 160 милиона евра за България за опазване на външната й граница. Единствената държава, която получи целева от ЕК за доброто й справяне с този проблем“, заяви Бойко Борисов.Брекзит\r\n„Когато видях резултатите на референдума за излизане на Великобритания от ЕС, не можах да повярвам. Вечерта към 00.30 ч. Брекзита не минаваше. Сутринта, като пуснах телевизора, беше обратният резултат“, заяви премиерът. Борисов допълни, че не е оптимист, че развалянето на договора между ЕС и Великобритания ще стане леко.  „Нямам никакво намерение да се меся във вътрешните работи на Великобритания. Но няма хубав развод. На Тереза Мей ѝ казах, че знам, че разводът винаги е скъп и страдат децата накрая“, посочи Борисов. По думите му ние сме толкова обвързани, че трудно биха се разкачили връзките между държавите. Според него Европа има и друг потенциал – Балканите. Бойко Борисов заяви, че България и Великобритания никога не са имали толкова добри отношения, колкото по времето на Дейвид Камерън и сегашното управление в Лондон. „Ще продължим да поддържаме тези добри отношения“, каза още Борисов.Договорът за добросъседство между България и Македония\r\nСпоред премиера Бойко Борисов Договорът за добросъседство дава европейската перспектива на Бивша Югославска Република Македония и отваря пътя им за НАТО веднага. По думите му Договорът е изключително толериран от ЕК, както и от посолствата на САЩ в София и Скопие. Бойко Борисов подчерта, че Договорът не е срещу никого.  „Истински се надявам, почвайки с тези смели крачки, това правителство и опозиционните парии в Скопие, да разрешат проблема и с името с нашите съседи от Гърция“, заяви министър-председателят.Автомагистрала „Хемус“\r\nБорисов поясни, че за Северна България най-важно е изграждането на автомагистрала „Хемус“. Според него с въвеждането и на ТОЛ системата догодина финансирането е осигурено. По думите му ще се положат всички усилия да бъдат свързани София и Варна. Борисов заяви, че строежа на магистралата е приоритет за правителството. Западни Балкани\r\n„Щастлив съм, че лидерите на ЕС и най-мощните държави в него приеха плана за Западните Балкани. Моите опасения са, че ако на Балканите, на младите не им се даде перспектива следващите години, всички, които могат, ще напуснат в посока Европа, Америка или друго място. Почнат ли да напускат младите хора, след това е много голям проблем за икономиката на тези страни. България в това число в момента страда изключително много за работници“, коментира Борисов. Премиерът благодари на министър-председателя на Италия Паоло Джентилони, на германския канцлер Ангела Меркел и на френския президент Еманюел Макрон, че са го поканили като специален гост по Берлинския процес и разширяването на Западните Балкани. По думите му това е един процес от 2014 година, който е вървял много бавно, тромаво и неефективно. Борисов подчерта, че присъединяването на Балканите минава през инфраструктурата между всяка една от държавите. „Това са жп линии, магистрали. Това са жизненоважните неща, които в момента ги няма. Благодарен съм на канцлера Меркел и президента Макрон, че включиха и България към този процес, защото връзката Белград-София, Скопие-София, Тирана-София оттук съответно имаме магистрала София-Бургас, София-Солун, София-Истанбул, през Дунав мост 1 и 2, всъщност няма да повторим проблема на бивша Югославия. Там се работеше само за съединяване и присъединяване вътре в рамките на тези 6 страни, които бяха в Берлинския процес. Включването на Коридор №8 Скопие-София и влизането в АМ „Струма“ дава излаз вече и по посока на Гърция, и по посока на Турция, Румъния. България става един много важен транспортен комуникационен център със своите жп линии, магистрали и пристанища. Всичко, което говоря, е факт“, допълни Борисов и уточни, че е провел доста дълъг разговор с румънския премиер, защото всичко това трябва да се прикачи и към Дунавската стратегия на Австрия, Румъния и България плюс Черноморската зона и стратегия. „България сега поема председателство, след нас е Австрия и след това е Румъния. Автомагистрала „Хемус“ се явява основна задача на нашето правителство от следващите години, за да може целият този транспортен и комуникационен трафик да се възползва и от пристанищата на Варна, и от тези на Констанца, и от Дунава може да отиват до Германия“, посочи премиерът. „Пристанищата на Солун, Александруполис да ги вържем с магистрали и жп линии с бургаското и варненското пристанище и Русе. Румънският премиер има изключително голям интерес по темата и за да сме по-близко до нея, октомври месец ще направим смесено заседание на двата Министерски съвета във Варна – румънския и българския. Отношения България – Русия; Енергетика\r\nБорисов коментира, че е имал доста сложи отношения през предишните години с Русия. По думите му прагматиката изисква да имаме нормални отношения с тях.  Премиерът подчерта, че всичко се върти около газа и нефта. „Стават гигантски размествания в тези сфери в света. От няколко години ние единодушно в Европейския съвет гласуваме санкции срещу Русия. Според мен те не изиграха роля“, посочи Борисов. „След като ЕС не е приел „Южен поток“, на територията на България, той е станал „Турски поток“ и е минава през Гърция и Италия, тогава се почувствахме предадени, но си мълчахме. Активно започнахме изграждането на газовия хъб „Балкан“, коментира той. Според него имаме стратегическо положение и цялата ни газова инфраструктура е много мощно изградено. „80% от компресорните станции на целите Балкани са в България. Завчера Европейската комисия ни позволи да преговаряме и за директен руски газ за този хъб. Така че, тук работим много прагматично, защото иначе загубите за България са огромни“, посочи Борисов. Той обясни, че винаги е считал, че между Европа и Русия трябва да има прагматични и добронамерени отношения. „За съжаление, не по наша вина, не винаги са такива. Резултатите обикновено са плачевни за Европа. Не са били толкова отдавна и Първата и Втората световна война“, посочи Борисов. „Не бих се наел да прогнозирам или да коментирам отношенията между другите държави в ЕС и Русия или между САЩ и Русия. Считам, че в България водим умерена и прагматична политика спрямо тях. България никога не е се е огъвала и никога не е била проблем за НАТО или ЕС“, допълни той.Предстоящи визити в България\r\nПремиерът Бойко Борисов заяви, че очаква на 24 август на посещение в България да пристигне френският президент Еманюел Макрон.  Борисов подчерта, че през последния месец се е видял няколко пъти с френския президент, като на всяка среща е използвал времето да му разказва за това, което става на Балканите, с нашите съседи в Турция.  „До края на годината съм убеден, че и г-жа Тереза Мей ще дойде и след изборите в Германия през септември, канцлерът, който бъде избран, също ще дойде в България. Очаквам да дойде и Марияно Рахой. Мисля, че края на август или септември ще дойде и премиерът на Полша. Имаме десетина посещения в България на важни хора“, съобщи Борисов. За задържаните и в последствие освободени, българки в Турция\r\nБорисов коментира, че към тях се отнасят по възможно най-добрия начин. „Благодарни сме, че са на свобода с мярка „Подписка\". Той допълни, че от се интересуват усилено от случая, но в съдебни процеси не се месят. По думите му с английските служби страната ни работи много добре, на всички нива. Борисов заяви, че проблемът със задържането е тръгнал от приятелят на едната българка, който е от Великобритания. „Ние сме го подали на английските служби, свършили сме си работа“, каза още Борисов и подчерта, че своевременно е уведомена и турската страна. Бойко Борисов заяви, че българските са освободени сравнително бързо, като по принцип подобни процеси в Турция се случват по-бавно.", "date": "2017.07.29", "title": "България е в тройката с най-нисък външен дълг в Европа, бюджетът ни е на излишък, не на дефицит (ОБЗОР)"}
{"url": "http://www.focus-news.net/news/2017/07/29/2420556/parlamentat-izbra-prof-d-r-kamen-plochev-za-upravitel-na-nzok-obzor.html", "text": "Народните представители избраха проф. д-р Камен Плочев за управител на НЗОК с 205 гласа „за“ и 1 глас „въздържал се“. Проф. Плочев беше единственият кандидат за поста, предложен от ПГ на ГЕРБ и „Обединени патриоти“. Проф. д-р Камен Плочев беше изслушан на извънредно заседание на Комисията по здравеопазване на 26 юли. От 2017 година заема длъжността Началник катедра „Инфекциозни болести“ във ВМА-София. От доклада на здравната комисия става ясно, че като основен приоритет в управлението на обществения фонд проф. Плочев посочва ефективното и прозрачно управление на средствата от здравноосигурителни вноски и гарантиране на качеството на медицинската дейност. \r\nПо време на изслушването си в пленарна зала проф. д-р Камен Плочев заяви, че няма административна и политическа длъжност, която да стои над морала, в който е възпитан и спазва в кариерата си. На депутатски въпрос дали при политически или друг натиск би подписал нещо незаконосъобразно той заяви, че би отказал да подпише такова. По думите му ако отказът му предизвика политически напрежения ще си подаде оставката, защото не бива да се допускат сътресения в здравната система. Проф. Плочев се обърна към депутатите с думите, че след като поеме поста управител на НЗОК ще ги притеснява, ще идва при тях, за да споделя какво е видял и ще моли за съдействие. Според него този начин на контакт и взаимодействие ще бъде добър път в бъдещата им дейност.\r\nПо време на дебатите в зала всички изказали се народни представили се обединиха около кандидатурата на проф. Плочев и призоваха тя да бъде подкрепена. Народният представител от БСП Славчо Велков заяви, че проф. Камен Плочев е изтъкнат наш учен и честен човек, с огромна практика. По думите му НЗОК се нуждае от национален консенсус и работа в интерес на здравето. Депутатът Георги Йорданов от БСП посочи, че на проф. Плочев трябва да се гласува доверие, за да може да представи предложение за бюджет, което да регулира взаимоотношенията в здравеопазването. Народният представител Христо Грудев от ГЕРБ коментира, че Камен Плочев поема тежка отговорност и депутатите ще му съдействат винаги, когато е необходимо. Нигяр Джафер от ДПС обясни, че всеки избор на управител на НЗОК е натоварен с много очаквания и прераства в дебат затова как се управлява касата и как се разпределят средствата. Тя заяви, че ДПС ще настоява за ефикасно харчене на парите на здравноосигурените лица, за прозрачност и предвидимост. Депутатът Хасан Адемов обясни, че решението на тежките проблеми в здравеопазването минава през търсене на консенсус. Калин Поповски от „Обединени патриоти“ коментира, че проф. Плочев поема отговорност за една недофинансирана система, каквато е НЗОК. По думите му при 7 млн. население бюджетът на Касата е около 3,4 млн. лева, което означава, че тя разполага с 500 лева на човек.\r\n„Фокус“ припомня: На 29 юни д-р Глинка Комитов депозира в деловодството на Парламента оставката си като управител на НЗОК, без да посочи мотивите си. Това стана ясно на следващия ден, когато от БСП настояха д-р Комитов да обясни в Народното събрание мотивите за оставката си и оказван ли му е натиск. Зам.-председателят на ПГ на БСП Драгомир Стойнев посочи, че Глинка Комитов е получил подкрепа от българския парламент за поста управител на НЗОК и е съвсем нормално да обясни мотивите си. На 5 юли народните представители прекратиха мандата на д-р Глинка Комитов. В пленарна зала прекратяването на пълномощията на управителя на НЗОК се трансформира в дебат за състоянието на здравеопазването в страната, а акцентът падна върху твърденията за натрупаните задължения в някои лечебни заведения, както и лимитите на болниците.\r\nБиляна ИВАНОВА", "date": "2017.07.29", "title": "Парламентът избра проф. д-р Камен Плочев за управител на НЗОК (ОБЗОР)"}
{"url": "http://www.focus-news.net/news/2017/07/29/2420555/the-daily-express-italiya-i-frantsiya-se-skaraha-zaradi-pristanishte.html", "text": "Президентът на Франция Еманюел Макрон разяри Италия, след като временно национализира важно пристанище, за да предотврати придобиването му от италианска компания, пише британското издание The Daily Express.\r\nКонфликтът между съседните държави показва нарастващото разделение между членките на ЕС.\r\nИталианските министри са бесни, че Макрон национализира пристанището STX France, което се намира на атлантическия бряг, заради това, че двете страни не се разбраха да са съвладелци на обекта. От Рим вярват, че френският президент, който в предизборната си кампания се обявяваше за про-бизнес кандидат, се е извъртял, след като блокира опита на компанията Fincantieri да придобие пристанището.\r\nМакрон, който е бивш Министър на икономиката и инвестиционен банкер, обещаваше, че ще либерализира френската икономика, но въпреки това, блокира опита на италианската държавна корабостроителна компания да поеме контролния пакет от акциите на пристанището в Сен Назер.\r\nВ опит да постигне своето, Макрон първо постави ултиматум на Италия – да разделят владението на обекта в пропорция 50:50. Италианците имаха време за отговор до петък (28.07). Италианците отказаха офертата, позовавайки се на предишно споразумение с социалистическото правителство на Франсоа Оланд. Сделката предвиждаше италианската Fincantieri и CR Trieste да придобият 55 процента от пристанището.\r\nКонфликтът между двете съседки се разрази, след като STX, Южнокорейска компания, която притежаваше пристанището, фалира.\r\nПревод и редакция:", "date": "2017.07.29", "title": "The Daily Express: Италия и Франция се скараха заради пристанище"}
{"url": "http://www.focus-news.net/news/2017/07/29/2420532/predstoyashti-sabitiya-v-strana-za-29-yuli-agentsiya-fokus.html", "text": "В 09.20 часа в митрополитския храм „Св. Неделя” ще се състои посрещане на Честната глава на св. вмчк Пантелеймон.\r\n*** \r\nВ 17.30 часа на бул. „Витоша” и на пл. „Стефан Стамболов” ще се състои акция от лятната програма на националната информационно-образователната кампания „Аз събуждам България” – „Да срещнеш погледа на непознат”.\r\n*** \r\nВ 11.00 часа в Борисовата градина ще проведе музикално-поетичен спектакъл по стихове на Пейо Яворов.\r\n*** \r\nВ 19.00 часа в Борисовата градина ще се проведе детска програма на „Арт Театър”.\r\n*** \r\nВ 19.00 часа в Южния парк ще се състои концерт „Дикси Бойс Бенд”. \r\n*** \r\nОт 21.00 часа на откритата сцена до хотел „Добруджа” ще се проведе открит пиано бар концерт.\r\n*** \r\nВ 10.30 часа ще започва Националният събор на левицата „Бузлуджа 2017” на Историческа поляна.\r\n*** \r\nВ 10.00 часа на площад \"Кирил и Методий\" Областна дирекция \"Земеделие\" - Бургас и Община Бургас организират за седми пореден път богат Фермерски пазар.\r\n*** \r\nОт 10.00 до 14.00 часа в Колежа по туризъм специалисти ще изнесат безплатни лекции за криптовалутите. \r\n*** \r\nВ 20.30 часа в Летния театър ще се проведе поредното издание на фестивала „Бургас и морето”.\r\n***    \r\nОт 09.30 часа на Градския стадион ще се проведе Спортен празник „Не стой у вас, играй с нас!“. \r\n***\r\nОт 19.00 часа пред сградата на Общината ще се проведе Дефиле на участниците в XX Международен фолклорен фестивал. \r\n*** \r\n19.00 часа ще се проведе дефиле на участнциите в XX Юбилеен международен Фолклорен фестивал. Час по-късно ще се състои неговото откриване.\r\n***\r\nОт 20.00 часа в Летния театър ще се проведе Официално закриване на XX Международен фолклорен фестивал. \r\n***\r\nОт 16.30 ч., в заседателната зала на Общински съвет Видин  ще се проведе предварителна пресконференция във връзка със старта на Национален шампионат ралиспринт  „Вида 2017г.“ III–ти кръг. На пресконференцията ще присъства Организационният комитет.\r\n***\r\nОт 18:30 ч. на площад „Бдинци”  Венци Пасков, заместник-кмет на Община Видин ще  закрие шестият фестивал  „Дунавски вълни”. Закриването ще бъде с богата фолклорна програма, в която ще участват самодейни състави, Антимовската духова музика и Юнашкия тиган.\r\n*** \r\nВ 19.00 часа на пл. „Бдинци” ще бъде даден старт на ралиспринт „Вида 2017”.\r\n*** \r\nВ 10.00 часа на връх Околчица ще започне музикалният фестивал „Вола опън еър”.\r\n*** \r\nВ 10.30 часа пред паметника на Гоце Делчев на Попови ливади със заупокойна молитва за загиналите в Илинденско – Преображенското въстание и молебен за здраве ще започне отбелязването на 114-та годишнина от въстанието.\r\n*** \r\nВ 10.00 часа пред паметника на ген. Иван Колев ще се състои възпоменателна церемония по повод 100 години от неговата смърт. \r\n*** \r\nВ парк „Рила” ще се излъчват безплатно филми Лятно кино.\r\n*** \r\nОт 19.00 часа ще се проведе традиционен събор с участието на оркестър „Славей”. Предвидена е празнична заря. \r\n*** \r\nВ 09.00 часа в парк „Нури Адалъ” ще се проведе турнир, част от спортните прояви, посветени на осмата международна среща на момчилградчани „Момчилград винаги в сърцето ми”.\r\n*** \r\nВ 10.00 часа на летовище „Свети Константин“ край Пещера ще се проведе  Вторият Регионален фолклорен събор на народното творческо „Св.Константин 2017“ под патронажа на министъра на туризма Николина Ангелкова.\r\n*** \r\nВ 09.00 часа в черквата „Свети Георги” ще бъде отслужена панихида по повод 100 години от кончината на Райна Княгиня и 200 години от рождението, както и 140 години от кончината на митрополит Дкин Велешко-Струмишки  (Димитър Дипчев – Дамаскин).\r\n*** \r\nОт 9.30 и от 18.00 часа в многофункционална спортна зала „Колодрума” ще се проведе Балканска купа по колоездене на писта за мъже до 23-годишна възраст и мъже „Елит”.\r\n*** \r\nОт 18.00 до 21.30 часа на Централният площад до фонтана Български вегански съюз ще организира протест. \r\n***\r\nОт 18:00 часа в с. Старо Железаре ще се проведе Международен фестивал за стенна живопис.\r\n***\r\nОт 18:30  часа в Цар Симеоновата градина ще се проведе протест на веганите.\r\n*** \r\nВ 10.30 часа на новата фитнес площадка в парка до училище „Христо Смирненски” ще се проведе турнир по „Стрийт фитнес” под патронажа на народния представител от ГЕРБ Владислав Николов.\r\n*** \r\nВ 19.30 часа на площада пред сградата на Общината ще се проведе държавното първенство по силов многобой „Айрън Мен”, част от кампанията „Силните срещу дрогата”.\r\n*** \r\nВ 09.00 часа в храма „Св. Висарион Смоленски” ще бъде отслужена архиерейска света Литургия, където Светините на Пресвета Богородица, част от покрова и ризата Й, се намират за поклонение до ранния следобед.\r\n*** \r\n19.00 часа ще започне празникът на селото с изложба 125 години Народно читалище „Христо Ботев”. Половин час по-късно ще започне народно веселие с клуб Хоро при читалище „Балкански просветител”. \r\n*** \r\nВ 09.30 часа при Старозагорски минерални бани, при чешмата пред банята, ще тръне походът „Момини гърди”. При дъждовно време походът няма да се състои.\r\n*** \r\nОт 19.00 часа на Мемориалния комплекс „Бранителите на Стара Загора” ще се състои възстановката на боевете и спасяването на Самарското знаме на 19 – 31 юли 1877 г.\r\n*** \r\nВ 11.00 часа ще бъде поднесен венец на паметника на Георги Бенковски. Пет часа по-късно ще започнат традиционните игри по повод мотособора, организиран от МТК „Скални орли” – Тетевен.\r\n*** \r\nФестивал „Огненият Дунав” ще се проведе в града.\r\n*** \r\nОт 10.00 до 16.00 часа ул. „Димитровградско шосе”, 6 Съюзът на българските автомобилисти организира Ден на безплатните услуги.\r\n*** \r\nВ 11.00 часа ще започне празникът „Орфически мистерии”, който съвпада със събора на селото. \r\n***\r\nОт 10.00 часа в зала 2 на Областна администрация Шумен е насрочено извънредно Общо събрание на Асоциацията по ВиК.", "date": "2017.07.29", "title": "Предстоящи събития в страна за 29 юли (Агенция „Фокус”)"}
{"url": "http://www.focus-news.net/news/2017/07/29/2420533/tass-dmitriy-rogozin-poiska-tezhki-sanktsii-sreshtu-rumaniya-i-moldova.html", "text": "Вицепремиерът на Русия Дмитрий Рогозин призова за ответни мерки срещу Румъния и Модлова, които с действията си му попречиха да достигне до Кишинев и Тираспол, където трябваше да присъства на мероприятията по отбелязването на 25-годишнината от началото на миротворческата мисия на Русия в Приднестровието, предаде ТАСС.\r\nРогозин написа в своята страница в социалната мрежа Фейсбук:\r\n„Рязкостта на моите изказвания беше предизвикана от притеснението ми за състоянието на пътниците в нашия полет. Повечето от тях се завръщаха в родината си. Винаги съм летял към Молдова с редовни полети на руските авиокомпании. Безобразния номер на румънците и молдовското правителство трябва да бъде сериозно анализиран и да се извършат съответните ответни действия“, написа Рогозин.\r\nРогозин, заяви, че Западните страни „никога няма да се примирят“ с желанието на Русия да бъде свободна и силна страна:\r\n“Тях напълно ги устройваше махмурлука на Русия през 90-те, но никога няма да се примирят с нашето  желание да бъдем свободни и силни. Най-добрият отговор на всички тези санкции и малки пакости е да бъдем тези, които желаем да бъдем – свободни и силни. Как да издърпаме ушите на малките пакостници ще решим в работни срещи.“\r\nПревод и редакция:", "date": "2017.07.29", "title": "ТАСС: Дмитрий Рогозин поиска тежки санкции срещу Румъния и Молдова"}
{"url": "http://www.focus-news.net/news/2017/07/29/2420534/reuters-donald-tramp-zameni-nachalnika-na-administratsiyata-na-beliya-dom-rayns-pribas.html", "text": "Президентът на САЩ Доналд Тръмп замени началникът на администрацията на Белия Дом, Райнс Прибъс, като назначи на негово място генерала в оставка Джон Кели, предаде Reuters.\r\nТова се случи само ден, след като новия комуникационен директор на Белия Дом обвини Прибъс, че споделя секретна информация с медиите.\r\nПрезидентът съобщи за решението си след като самолета Еър Форс Уан кацна за посещението му в Лонг Айлънд. Прибъс също беше на борда на самолета, но не направи коментар.\r\nДоналд Тръмп е загубил доверието си в началника на администрацията си, след като Прибъс е поставил под въпрос компетенцията на президента, за някои основни законови промени, които бяха отхвърлени и от Конгреса на САЩ, според приближени до американския президент.\r\nПревод и редакция:", "date": "2017.07.29", "title": "Reuters: Доналд Тръмп замени началника на администрацията на Белия Дом, Райнс Прибъс"}
{"url": "http://www.focus-news.net/news/2017/07/29/2420535/tass-frantsiya-prizova-mezhdunarodnata-obshtnost-da-se-sploti-za-da-okazhe-natisk-nad-kndr.html", "text": "Поредните изпитания на балистични ракети в Корейската народно-демократична република (КНДР) са заплаха за глобалната сигурност и международната общност трябва да се сплоти, за да реагира твърдо. Това написаха в съобщение от Министерството на външните работи на Франция, цитирано от ТАСС.\r\n„Франция решително осъжда новия тест на междуконтинентална ракета, който се проведе днес (28.07) в КНДР. Това е ново сериозно нарушение на резолюциите на Съвета за сигурност на ООН и заплашва регионалната и международната сигурност“, пише в съобщвението.\r\nСпоред оценките на френското МВнР „този тест, както и този, който КНДР проведе на четвърти юли, показват решителната настройка на режима, да постави целия свят в обсега на своите ракети“.“Става дума за много важен етап в работата по незаконната разработка на балистически ракети от тази страна. Продължаването на ракетно-ядрената програма на КНДР представлява растяща заплаха, която е неприемлива за всички“, посочиха от министерството.\r\n„Франция призовава за тежка ответна реакция на международната общност и бързото приемане на допълнителни и сериозни санкции от Съвета за сигурност на ООН. ЕС е длъжен също да предприеме собствени мерки, съгласно изводите, които бяха направени по време на срещата на ръководителите на министерствата на външните работи на страните от общността на 17 юли“, пише още в съобщението.\r\nПревод и редакция:", "date": "2017.07.29", "title": "ТАСС: Франция призова международната общност да се сплоти, за да окаже натиск над КНДР"}
{"url": "http://www.focus-news.net/news/2017/07/29/2420536/donald-tramp-i-kral-abdula-ii-sa-obsadili-situatsiyata-v-erusalim-i-regiona-v-telefonen-razgovor.html", "text": "Президентът на САЩ Донълд Тръмп и Абула II, крал на Йордния, са обсъдили събитията, които се случиха в Ерусалим и региона през последните две седмици в телефонен разговор, съобщиха от прес-офиса на Белия Дом.\r\nДвамата са заявили, че са обнадеждени от усилията за деескалация на напрежението и от направения прогрес. Освен това те са изразили желанието на двете страни да поддържат близък контакт. Доналд Тръмп е подчертал важната роля на Йордания за регионалната сигурност.\r\nПревод и редакция:", "date": "2017.07.29", "title": "Донълд Тръмп и крал Абдула II са обсъдили ситуацията в Ерусалим и региона в телефонен разговор"}
{"url": "http://www.focus-news.net/news/2017/07/29/2420543/tass-generalniyat-sekretar-na-oon-osadi-raketnite-izpitaniya-na-kndr.html", "text": "Генералният секретар на ООН Антонио Гутериш осъди ракетните изпитания, проведени от Корейската народно-демократична република (КНДР) и отбеляза, че изстреляната ракета може да е била междуконтинентална. В съобщение, той обвини Пхенян, че нарушава за пореден път резолюзия на Организацията на обединените нации и призова ръководството на КНДР „да уважава своите международни задължения“, предаде ТАСС.\r\n„Генералният секретар осъжда поредното изпитание на балистична ракета, която е възможно да е била междуконтинентална, на КНДР“, пише в комюникето на ООН. Гутериш призова ръководството на Северна Корея да отговори на предложението на Южна Корея за възобновяване на военните контакти между страните, „за да намали риска от погрешни сметки и недоразумения, а също да свали напрежението в региона“.\r\nПревод и редакция:", "date": "2017.07.29", "title": "ТАСС: Генералният секретар на ООН осъди ракетните изпитания на КНДР"}
{"url": "http://www.focus-news.net/news/2017/07/29/2420542/si-dzinpin-blizkoto-satrudnichestvo-mezhdu-chlenovete-na-briks-shte-pomogne-da-bade-postroen-nov-tip-na-mezhdunarodnite-otnosheniya.html", "text": "Китайският президент Си Дзинпин заяви, че подобряването на сътрудничеството на страните от БРИКС (Бразилия, Русия, Индия, Китай и Южна Африка), не само предпазва и разширява интересите на страните, но и помага в търсенето на начини за построяване на нов тип международни отношения, предаде Xinhua.\r\nСи е заявил това по време на срещата си съв секретаря на руския Съвет за сигурност, Николай Патрушев, министъра на държавната сигурност на Южна Африка, съветника по национална сигурност на Индия Аджит Довал и министъра по институционална сигурност на Бразилия Серджо Ечегойен, които са в Пекин за срещата на БРИКС по въпроси на сигурността.\r\nКитайският президент сподели, че срещата е успешна и страната му е научила важни уроци за подготовката на предстоящата среща на върха на БРИКС през септември, която ще се проведе в град Сямън, намиращ се на югоизточното крайбрежие на Китай.\r\n„Сътрудничеството на БРИКС вече има 10-годишна история и успя да строши оковите на разстоянието, да преодолее различията в пътя на развитието и социалните институции на страните участнички, освен това показа нагледно техния стремеж към стабилност, развитие и подобряване на условията за живот на хората“, подчерта Си Дзинпин.\r\nОсвен това той призова за синхронизирано развитие на икономиката, финансите и координация по въпросите на сигурността, между страните от БРИКС.\r\nПревод и редакция:", "date": "2017.07.29", "title": "Си Дзинпин: Близкото сътрудничество между членовете на БРИКС ще помогне да бъде построен нов тип на международните отношения"}
{"url": "http://www.focus-news.net/news/2017/07/29/2420538/balgariya-komentari-v-svetovnite-medii-agentsiya-fokus.html", "text": "Посланикът на САЩ в София Ерик Рубин заяви след срещата си с министър-председателя на България Бойко Борисов, че страната може да изиграе ролята на посредник при придвижването на Балканите към Европа, пише „Комсомольская правда“, позовавайки се на Информационна агенция „Фокус“.\r\n„Ние проведохме плодотворна кратка среща с министър-председателя, на която посочих нашата подкрепа към договора за добросъседство с Македония. Ние смятаме това за много позитивна крачка напред и подкрепяме усилията на правителствата на България и на Македония да подпишат споразумение по този въпрос“, заяви американският дипломат.\r\nТой допълни, че САЩ също подкрепят прогреса, който България и Гърция са постигнали при изграждането на интерконектора помежду им, явяващ се изключително важна част от енергийната диверсификация на Европа.\r\n*** Опозиционната македонска партия ВМРО-ДПМНЕ изисква изменения в текста на договора за добросъседство между Македония и България, въпреки че вече е приет от правителствата на двете страни, предаде македонската медия  “Алсат-М“.\r\nОпозицията смята, че този договор обхваща частично интересите на македонската страна, докато напълно тези на българската страна. Но от управляващата партия  СДСМ коментират, че исканията  на ВМРО-ДПМНЕ са само вдигане на политически прах.\r\nМинистър-председателят Зоран Заев представи проекта на договора за добросъседство. В центъра на вниманието са сътрудничеството, помощта за членството на Македония в евроатлантическите организации, създаването на съвместни междуправителствени комисии, развитие на инфраструктурата, насърчаването на митническите проверки, но и грижата за българските граждани в Македония и определяне на общата история.\r\nДоговорът вече бе приветстван от посолствата на САЩ в България и Македония. Съобщава се, че става дума за окуражаващ пример за решаване на проблеми между съседите и че се увеличава политическата стабилност и икономическото развитие на страните от Западните Балкани. Договорът ще бъде подписан на 1 август в Скопие.\r\n***  В бързината да подпише договора за добросъседство с България, македонското правителство забрави националните интереси. Политическите партии реагираха остро на договора, който вчера беше оповестен от министър-председателя Зоран Заев, предаде македонската медия “Сител“.\r\nОт ВМРО-ДПМНЕ сочат, че за да получи широка обществена подкрепа, текстът на договора трябва да бъде редактиран. Според партията македонският народ и език са реалност, а не конституционна категория.\r\nСпоред ГРОМ този договор е напълно негативен за македонците във всички ключови сегменти, а с формулировката за съществуването на обща история се потвърждава българската теза за \"две държави с един народ\". С подобна позиция е и „Народното движение за Македония“.\r\nЗа разлика от тях  СДСМ смята, че споразумението с България е в съответствие с националните интереси и ускорява процеса на интеграция на Македония в НАТО и Европейския съюз.\r\nТекстът на договора за добросъседство бе тема на обществен дебат. Историците са единодушни, че споразумението в такава форма е вредно за интересите на Македония и то не трябва да бъде подписвано.\r\nПремиерът Заев обяви, че договор за добросъседство с България ще бъде подписан на 1 август в Скопие, след което ще последва неговата ратификация в българския и македонския парламенти.\r\n***   Договорът за добросъседство с България, присъдите на разузнавачите, обвинени от Специализираната прокуратура за подслушване са основни теми в македонския печат, предаде Радио „Свободна Европа в своята македонска версия. \r\nВсичките три печатни вестници, които излизат  в страната,  „Нова Македония“ ,  „Свободен печат“  и „Вечер“  оповестяват информацията от пресконференцията на премиера Зоран Заев във връзка с договора за добросъседство с България.„Нова Македония“ цитира министър-председателя, че \"България подкрепя приемането на Македония в ЕС, без да поставя условия\" и че \"Договорът ще бъде подписан на македонски език, съгласно конституцията на Македония и на български език, съгласно конституцията на България\".„Свободен печат“  на първа страница съобщава, че  \"Правителството обяви текста на договора с България - Споразумението е завършено!\",  Заев е цитиран, че \"С договора с България твърдо заемаме  европейския път\".„Вечер“ излиза със следното заглавие, което обобщава изявлението на премиера: \"Споразумението е в съответствие с националните интереси на Македония\". Също така  вестникът  пише и новината, че \"Депутатите от ВМРО-ДПМНЕ искат от  парламента да реши дали ще подпише договора с България\".\r\nПорталът „Курир.мк“, както и „Вечер“, публикуват и призива от 26 македонски историци \"за защита на конституционното име, език и история\".\r\nЗа насроченото съвместно заседание на правителствата на Албания и Македония в Поградец, Вечер слага заглавие: \"Съгласувано: Правителствата на Македония и Албания ще се срещнат в Поградец\", а като подзаглавие пише: \"Димитров от Тирана - правителството ускорено работи по Закона за езиците \".„Вечер“ цитира  сръбския външен министър Ивица Дачич след искането на Заев, от името на правителството, държавна делегация на Македония да отбележи Илинден на Прохор Пчински : \"Сръбската държава не взема решение за отбелязването на Илинден в манастира Прохор Пчински\".\r\nПорталът „Плюс инфо“ публикува съобщението на ВМРО-ДПМНЕ за срещата на Груевски с британския посланик Гарет, на която го е информирал за \"партизацията на институциите\" и предполагаемия натиск върху медиите, които са довели до небалансирано информиране изключително в полза на властта.\r\nВтората най-важна тема в печатните и електронни медии е тази за решението на Върховния съд. „Нова Македония“ излиза със заглавие: \"Върховен: Задържането на Груевски и Бошковски , а Якимовски без паспорт\" и че \"Решенията за задържането на Груевски и  Бошковски пристигнаха в МВР\". Двамата са обвинени от Специализираната прокуратура по делата \"Крепост“ и „Таргет“ , за незаконно подслушване на хиляди граждани чрез злоупотреба със  системите за мониторинг в МВР и за физическо унищожаване на тези системи.„Плюс инфо“ излиза със заглавие \"Груевски и Бошковски бягат?\",  Порталът „СДК.мк“,  съобщи, че в сряда вечерта полицията е влязла  в домовете на двамата , за да ги арестува, но че не ги е  открила. „Но те не биха могли да напуснат държавата, защото и двамата са без паспорти“, отбелязва порталът.\r\n\"Министерството на здравеопазването се мобилизира -  изследва се заразата: Паника в инфекциозното отделение, баща и син починаха от неизвестна болест, още четирима под карантина\", съобщава „Вечер“, а „Нова Македония“ пише, че  \"от инфекции под карантина  са починали двама души\". „Свободен печат“ излиза със  заглавие: \"Няма карантина на инфекциозно болни, а изолация на четирима хоспитализирани\".\r\nНакрая, новина извън политиката: \"Край няма радостта: Македония е сред осемте най-добри в света\" - обяви „Свободен печат“ за успеха на македонските  млади хандбалисти, които с победата над Алжир за първи път в историята на колективните спортове в Македония осигуриха място сред осемте най-добри млади хандбалисти в света.\r\n***  Новата македонска история не помни друг подобен договор, който да е толкова  хубаво украсен, но по толкова  прозрачен и неинтелигентен начин да прикрива отдавнашните искания на българските власти за пълното претопяване на македонската история и македонската идентичност в българските. Така преподавателят  по конституционно право Таня Каракамишева тълкува договора за добросъседство с България, предаде македонската медия  „Алфа ТВ“.\r\n„Специално дискриминационно е изпълнен член 11, където ясно и по неприличен начин македонските власти се отказват от конституцията, суверенитета и независимостта на Македония“, смята Каракамишева.\r\n„Договорът е единствено в ущърб на македонския народ, съгласен е и политическият анализатор“,  Никола Србов. Той смята, че макар и на пръв поглед изглежда като прекрасно опакован документ, в него нито веднъж не се споменава македонският език , а тов е  всъщност нещото, което България е искала да постигне.\r\n„Особено тревожна е частта около историята и създаването на комисия за исторически и образователни въпроси“, смятат анализаторите. Според тях общите чествания на общите събития и личности ще означават отмяна на македонската история и нейното претопяване в българската.\r\n*** Според македонския историк Михайло Миноски, такова споразумение, като Договора за добросъседство между България и Македония, никога не е било подписвано от България с други страни, предава македонският телевизионен канал „ТВ Нова“.\r\nМиноски подчерта, че споразумението навлиза в историческото минало на двете страни, което трябва да бъде работа на историците, а не политиците.\r\n\"От реакцията досега ние осъзнаваме, че се работи за споразумение, което е в ущърб на Македония като държава и нарушават неща, които не влизат в обхвата на регулиране с такива държавни договори, какъвто е случаят с историческото минало на македонския народ. Досега във всички тези договори, които е подписала България с други държави, няма такъв пример за споразумение. Двете правителства навлязоха в неща, които не могат да се регулират, това е историческо минало, което е въпрос на учените, а не на политиците \", заяви  Миноски.\r\nСпоред него, приятелството и сътрудничеството не се определят с обвързващ договор, а с добра воля от  двете страни. Историкът посочи най-добре ще бъде подписването на договора да се отложи и той да се преразгледа. Миноски отправи и забележка, че историците не са били консултирани за споразумението.\r\n***  Според Тодор Петров от „Световния македонски конгрес“ правителството на Македония трябва да отложи подписването на Договора за добросъседство с България, предава македонският телевизионен канал „ТВ Нова“.\r\n\"Официалната позиция на\" Световния македонски конгрес \", който е неправителствена международна организация,  обединяваща повечето македонци по  света, е, че на македонския народ му е необходимо историческо помирение със съседите, а на Македония са ѝ необходими договори за траен мир и добросъседство с всички съседни държави заради резултата от Балканските войни, когато с Букурещкия мирен договор е извършена окупацията на Македония и геноцид срещу македонския народ, но на основните принципи на международното право и  въз основа та суверенитет. Настоящото споразумение не отговаря на тези критерии. Проектът на договор с България предрешава промяна на името на македонския народ и Македония като ефект на доминото, който ще започне тук. Смятаме, че споразумението не трябва да се подписва и искаме правителството с всички забележки и указания да отложи подписването \", заяви  Петров.\r\n*** Шест конвоя от общо 300 американски военнослужещи ще преминават през Чехия до понеделник, връщайки се от ученията Saber Guardian 2017 в България, Унгария и Румъния, пише Prague Daily Monitor. \r\nТе ще влязат в страната през Бржецлав, ще преминат през Бърно и Прага, а при Розвадов ще влязат в Германия. \r\n„Шест потока от логистично оборудване (до 20 превозни средства и по 50 войници в конвой) ще преминават през страната“, съобщиха чешките въоръжени сили.\r\nКонвоите ще бъдат придружени от превозни средства на чешките военни и от държавната полиция.\r\n***  Турското Министерство на външните работи е назначило Хасан Улусой като посланик на Анкара в София, изпращайки настоящия посланик Сюлейман Гьокче в Гватемала, предава Independent Balkan News Agency, позовавайки се на турската редакция на Hurriyet\r\nУлусой, който е на 51 г., до момента е представлявал държава си в Нигерия, Нигер, Иран, Швейцария и в Съвета на Европа. Той владее английски, френски, немски и норвежки език. \r\nПо време на своя мандат като турски посланик в България името на Гьокче често присъстваше във водещите новини, като последно това се случи по време на парламентарните избори през март 2017 г. \r\nОсвен това националистите и други български  партии многократно призоваваха за експулсирането на Гьокче заради предполагаема намеса на Анкара в изборите, както и заради оказване на подкрепа за партия ДОСТ на бившия лидер на Движението за права и свободи Лютви Местан. През април 2016 г. Гьокче беше сниман при откриването на партията, а след това присъстваше на други партийни събития.\r\n*** Договорът за добросъседство между Македония и България е пример за това как две държави могат сами да разрешат дългогодишните си проблеми, заяви посланикът на Европейския съюз в Македония Самуел Жбогар, предава „Фокус“(Македония). \r\n„Трябва да похваля това споразумение, тъй като според мен то ще промени отношенията не само между двете държави, но също така в региона. То е пример за това как две страни могат да разрешат дългогодишните си проблеми и да отворят пътя за бъдещото си сътрудничество“, отбеляза Жбогар в интервю за телевизионния канал 21. \r\n„Има оптимизъм в Брюксел и в държавите членки на блока. Ние искаме да видим как страната напредва, искаме да съобщим добрите новини и да започнем преговорите. Но ние трябва да работим заедно и аз смятам, че резултатите ще последват“, допълни Жбогар.\r\n***„Коалиция за по-добра Македония“ иска повторно заседание през идната седмица заради подписването на Договора за добросъседство с България, предава македонският телевизионен канал „Сител“.\r\nОпозицията смята, че македонското правителство трябва да последва примера на българското, което е дало на парламента възможност да разгледа и обсъди текста на договора.\r\nВМРО-ДПМНЕ заявиха, че смятат добрите отношения с България за стратегически въпрос поради, което отговорността за процеса трябва да бъде споделена от всички политически сили. Те искат в договора да се внесат промени.\r\nОчаква се Зоран Заев и Бойко Борисов да подпишат Договора за добросъседство между България и Македония на 1-ви август в Скопие.", "date": "2017.07.29", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/07/29/2420540/tass-sasht-i-yuzhna-koreya-sa-proveli-uchebni-izstreli-na-raketi-v-otgovor-na-testovete-na-balistichni-raketi-v-kndr.html", "text": "САЩ и Южна Корея са провели учебни изпитания на балистични ракети, за да демонстрират сила, в отговор на тестовете на междуконтинентални ракети проведени от Корейската народно-демократична република, съобщи ТАСС, позовавайки се на публикации в южнокорейската преса.\r\nСпоред публикациите, отговорът е последвал скоро след предложението на президента на Южна Корея, Мун Дже-ин. В маневрите са били задействани южнокорейски ракети, както и американските оперативно-тактически ракетни комплекси ATACMS (Army Tactical Missile System). Мероприятията са били проведени на източното крайбрежие на Корейския полуостров.\r\nПревод и редакция:", "date": "2017.07.29", "title": "ТАСС: САЩ и Южна Корея са провели учебни изстрели на ракети, в отговор на тестовете на балистични ракети в КНДР"}
{"url": "http://www.focus-news.net/news/2017/07/29/2420541/cbs-news-sasht-nalozhi-novi-sanktsii-na-iran-zaradi-raketa-izstrelyana-v-kosmosa.html", "text": "САЩ наказа Иран, заради изстреляна ракета в космоса, която може да носи сателит. Рестрикциите са наложени на шест ирански компании, които са свързани с програмата за производство на балистични ракети на страната, предаде новинарският канал CBS News.\r\nСанкциите са насочени срещу шест компании субсидирани от групата „Шахид Хемат“, описана от финансовия департамент, като „централна“ за балистичната програма на Иран. Министърът на финансите на САЩ, Стивън Мнучин, наложи санкциите като част от активните усилия на САЩ да „се противопоставят агресивно“ на иранските опити с балистични ракети, включително, както той се изрази, „провокативния космически тест“, проведен от Ислямската република в четвъртък (27.07).\r\n„Тези санкции са насочени срещу компании, обвързани с програмата на Иран за развитие на балистични ракети и подчертават големите притеснения на САЩ, относно продължаващото развитие от страна на Иран на балистически ракети и другите провокативни действия на режима“, написа Мнучин в заявление.\r\nПревод и редакция:", "date": "2017.07.29", "title": "CBS News: САЩ наложи нови санкции на Иран, заради ракета изстреляна в космоса"}
{"url": "http://www.focus-news.net/news/2017/07/29/2420537/dve-balgarski-grazhdanki-byaha-arestuvani-v-turtsiya-po-podozrenie-v-terorizam-po-kasno-byaha-osvobodeni-ednata-s-obvinenie-obzor.html", "text": "В българското посолство в Анкара е било получено обаждане от български гражданин, че по време на лятната им почивка преди седмица съпругата му и дъщеря му са задържани в град Дидим от турската полиция в Айдън. По-късно стана ясно, че една от жените е била пусната след разпит в полицията, а след това и дъщеря й бе освободена от ареста, но с мярка за неотклонение „подписка“ два пъти седмично до насрочване на дело. Наложена й е забрана да напуска страната. Тя е обвинена в „пропаганда на терористични организации”, за което се предвижда наказание „лишаване от свобода” в размер от 1 до 5 години, а като утежняващо вината обстоятелство се посочва извършване на деянието чрез електронни или печатни медии. Нейният приятел, британски гражданин, който също е бил на почивка с тях, е бил обвинен от турските власти в тероризъм. Стана ясно, че той е бивш войник, сражавал се на страната на кюрдската организация „Частите за народна защита“ срещу \"Ислямска държава\" в Сирия. Организацията е приета от турските власти за терористична. Двамата с приятелката му са споделяли в социалните мрежи и материали, подкрепящи кюрдите. От българското външно министерство съобщиха, че във връзка със случая в Генералното консулство в Истанбул, както и в посолството в Анкара, са създадени оперативни щабове под ръководството на посланик Надежда Нейнски, а премиерът Бойко Борисов и вицепремиерът Екатерина Захариева следят лично и непосредствено развитието на въпроса. За Агенция “Фокус“ Георги Димов, бивш генерален консул на България в Одрин, коментира, че всеки български гражданин трябва да отива в Турция на своя собствена отговорност и внимателно да подбира местата и хората, които посещава, тъй като в момента институциите не са в състояние в пълен обем да осигурят неговата консулска защита. „Процедурите подробно са описани във Виенските конвенции, за задържани и арестувани лица и за лица, чужденци, които са изпаднали в някаква беда – ограбени, измамени, бити и т.н. Тези отношения се регулират с двустранни консулски спогодби. Конкретно нашата с Турция, на реципрочна основа, предвижда това да става във възможно най-кратък срок, но не повече от 48 часа“, посочи Димов. По думите му обаче, в условията на въведеното извънредно положение, след опита за преврат в Турция, тези спогодби не важат. „Наши длъжностни консулски лица не могат да посещават задържани или арестувани български граждани. Следователно те, на турска територия, реално остават без консулска защита, поне на етапа на предварителното производство“, допълни той.", "date": "2017.07.29", "title": "Две български гражданки бяха арестувани в Турция по подозрение в тероризъм, по късно бяха освободени, едната с обвинение (ОБЗОР)"}
{"url": "http://www.focus-news.net/news/2017/07/29/2420544/29-godishen-mazh-zagina-pri-trudova-zlopoluka-na-zhp-gara-todor-kableshkov-kray-plovdivskoto-selo-zlatitrap-obzor.html", "text": "20-тонна бетонова греда затисна двама работници при трудова злополука край пловдивското село Златитрап в петък сутрин. Единият от тях, мъж на 29 години, загина, а другият бе откаран в болница за оказване на спешна медицинска помощ. Той е с открита фрактура на глезена, съобщиха от пресцентъра на Университетската болница „Св. Георги“ в Пловдив, където пострадалият е настанен. Работникът е с тежки травми, но животът му е вън от опасност. Вече му е извършена необходимата операция, като в момента е под лекарско наблюдение в Клиниката по ортопедия и травматология към болницата.\r\nСигналът за случилото се е подаден около 10:00 часа. Инцидентът е станал при новостроящ се надлез при жп гара „Тодор Каблешков“. С откъртването на тежката конзола, е прекъсната и електропреносната мрежа на влаковете. Деформирани са и самите релси. Това се оказа причина за преустановяване на движението на няколко влакови композиции по трасето, като БДЖ осигури автобуси за извозване на пътниците до Стамболийски.\r\nМеждувременно Инспекцията по труда в Пловдив започна проверка по случая в пловдивското село Златитрап. „На място екип установява дали са спазени правилата за здравословни и безопасни условия на труд”, каза директорът на инспекцията инж. Атанас Чернаев. Според първоначалните резултати от проверката и извършения оглед е станало ясно, че се касае за неосигурена безопасност на работещите на обекта.\r\nБяха оповестени данни, че работниците са от пловдивска фирма. Загиналият е от пловдивското село Шишманци и е работил в строителната фирма от две години. Пострадалият е от град Раковски. Работници, които са станали свидетели, са споделили пред проверяващите органи, че по време на инцидента младият мъж и неговия колеги са поставяли арматура от едната страна на надлеза, след което се е чул силен шум и се вдигнал облак прах. Впоследствие са разбрали, че е паднала една от бетонните конзоли.\r\nВсе още не са ясни причините за пречупването на 20-тонната греда. Според проектанта на надлеза, единствено земетръс или човешка грешка могат да доведат до подобен инцидент.\r\nОрганите на реда и Инспекцията по труда продължават разследването на причините за настъпването на трудовата злополука.\r\nТони МИХАЙЛОВ", "date": "2017.07.29", "title": "29-годишен мъж загина при трудова злополука на жп гара „Тодор Каблешков“ край пловдивското село Златитрап (ОБЗОР)"}
{"url": "http://www.focus-news.net/news/2017/07/29/2420545/the-hill-donald-tramp-osadi-poslednite-raketni-testove-na-severna-koreya.html", "text": "Президентът на САЩ Доналд Тръмп осъди „последния безразсъден и опасен“ тест на междуконтинентални ракети на Северна Корея, само часове след като от Пентагона обявиха, че са засекли ново изстрелване на балистична ракета, предаде The Hill.\r\n„Заплашвайки света с тези оръжия и тестове, Северна Корея продължава да се самоизолира, да отслабва икономиката си и да отнема от народа си“, заяви Тръмп в съобщение публикувано от Белия Дом.\r\n„Съединените щати ще предприемат всички необходими мерки за да гарантират сигурността на своята територия и за да защитят своите съюзници в региона“, продължава съобщението, предупреждавайки северокорейския режим.\r\nПревод и редакция:", "date": "2017.07.29", "title": "The Hill: Доналд Тръмп осъди последните ракетни тестове на Северна Корея"}
{"url": "http://www.focus-news.net/news/2017/07/29/2420546/the-times-of-israel-slovashki-kraynodesen-lider-e-obvinen-za-izpolzvane-na-neonatsistki-simvoli.html", "text": "На лидерът на крайнодясната „Народна партия – наша Словакия“ Мариан Котлеба, са повдигнати обвинения от прокуратурата на страната за използването на неонацистки символи, предаде The Times of Israel, позовавайки се на съобщение на местната полиция.\r\nОт полицията не дават повече детайли, но през месец май тази година от там заявиха, че е възбудено разследване за това, дали даренията на стойност 1488 евро, които партията е направила на няколко бедни семейства са свързани със символичното за нацистите число 1488.\r\nКотлеба открито се възхищава на Словашката държава-сателит на нацистка Германия, съществуваща по време на Втората световна война. Неговата партия има 14 депутата в 150-местния парламент на Словакия.\r\nПревод и редакция:", "date": "2017.07.29", "title": "The Times of Israel: Словашки крайнодесен лидер е обвинен за използване на Неонацистки символи"}
{"url": "http://www.focus-news.net/news/2017/07/29/2420548/reuters-kolumbiya-nyama-da-priznae-rezultata-ot-glasuvaneto-za-konstitutsionno-sabranie-vav-venetsuela.html", "text": "Колумбийският президент Хуан Мануел Сантос заяви, че неговата страна няма да признае резултата на „нелегалното“ гласуване за „Конституционно събрание“ в съседна Венецуела, поради притесненията на опозицията в Каракас, че това ще доведе до диктатура, предаде Reuters.\r\n„Това Конституционно събрание е с незаконен произход и заради това ние не можем да признаем резултата от гласуването“, заяви Сантос, по време на мероприятие в столицата Богота и призова за мирно разрешение на конфликта във Венецуела.\r\nОтношенията между двете южноамерикански страни са напрегнати от години. Венецуела затвори границата си с Колумбия на няколко пъти, заради нарушения на наркотрафиканти, а освен това депортира стотици колумбийци, които обвини в криминални дейности през 2015 г.\r\nПревод и редакция:", "date": "2017.07.29", "title": "Reuters: Колумбия няма да признае резултата от гласуването за „Конституционно събрание“ във Венецуела"}
{"url": "http://www.focus-news.net/news/2017/07/29/2420547/the-hill-uvolneniyat-rayns-pribas-ostava-na-stranata-na-donald-tramp.html", "text": "Уволненият началник на администрацията на Белия Дом Райнс Прибъс заяви, че остава на страната на президента на САЩ Доналд Тръмп и се надява, че неговия заместник, генерал Джон Кели, ще „стигне до дъното“ на теча на информация излизащ от Белия Дом, в свое интервю, цитиран от The Hill.\r\n„Мисля, че генерал Кели ще трябва да опита да стигне до дъното и да открие кой издава информация, но е очевидно, че анонимните източници са нещо проблематично и аз му пожелавам успех и ще му помогна с каквото мога“, заяви Прибъс в първото интервю след освобождаването му.\r\nОсвен това Райнс Прибъс отказа да отвърне на огъня от комуникационния директор на Белия Дом, Антъни Скарамучи, който го обвини за теча на информация.\r\n„Няма да отвърна на Скарамучи, тъй като това няма да е добре за президента. Ще отдавам почит на президента всеки ден. Ще отдавам почит на неговия дневен ред и ще почитам нашата страна. Няма да се поддам на тези междуличностни провокации“, подчерта уволненият служител на Белия Дом.\r\nПревод и редакция:", "date": "2017.07.29", "title": "The Hill: Уволненият Райнс Прибъс остава на страната на Доналд Тръмп"}
{"url": "http://www.focus-news.net/news/2017/07/29/2420549/sputnik-petrolniyat-konflikt-mezhdu-kitay-i-vietnam-v-yuzhnokitaysko-more-se-razrastva.html", "text": "Виентам отвърна на призивите от страна на Китай да спре проучването за петрол в блок 136-03 от Южнокитайско море, предаде англоезичното издание на руската информационна агенция Sputnik.\r\nКитай претендира за огромна част от морето и все повече разпространява строителството на защитни инсталации в различни части от спорното море. Освен Китай и Виетнам, в спора са участници също Тайван, Филипините и други нации.\r\nОт Външното министерство на Виетнам излязоха с обръщение:\r\n„Виетнамските дейности за проучване на петрол в морето са изцяло в суверенната територия на Виетнам, която е установена според международното право.“\r\nКитайците заплашиха, че ще нападнат виетнамските позиции в района на островите Спратли, ако проучването за петрол, организирано от компанията Respol, не бъде прекратено до 15 юли.\r\nВ четвъртък (27.07) от китайското Министерство на външните работи заявиха, че „Китай предупреждава всички засегнати страни да спрат с едностранните действия“ и добавиха, че са предприети „практически действия“, за да се подсигури „трудно постигнатата, позитивна ситуация в Южнокитайско море“.\r\nПревод и редакция:", "date": "2017.07.29", "title": "Sputnik: Петролният конфликт между Китай и Виетнам в Южнокитайско Море се разраства"}
{"url": "http://www.focus-news.net/news/2017/07/29/2420550/premierat-boyko-borisov-zayavi-che-se-sramuva-ot-deputata-zhivko-martinov-obzor.html", "text": "Премиерът Бойко Борисов заяви, че се срамува от депутата Живко Мартинов. Това стана ясно от думите на премиера пред журналисти в Ямбол. „Имам високо кръвно, аз суджук не ям. Всеки, който ме познава, знае. Както виждате всеки негодник незабавно е изритван и от парламента, и от партията. Искам да питам това чудовищно престъпление „купуване на гласове“ как БСП го обясниха? Техният депутат, доказано, купил гласове и за президентските, и за парламентарните избори в пловдивско стои в парламента. Да, срам ме е от такива депутати като моя, но на мига партията го изрита от всякъде. Питам БСП и този депутат, който стои в парламента питахте ли ги за чудовищното престъпление „купуване на гласове“, запита премиерът. Той бе категоричен, че името му не е свързано по никакъв начин със скандала. „Аз съм разпоредил разследването, доказали сме го и сме го дали на прокурорите. Никой не ни е хванал за това. Когато разбрах, на мига сме направили оперативните следствени действия с ДАНС, доказали сме престъплението и сме го дали на прокурора. Всеки негодник може да си измисли всичко“, подчерта Бойко Борисов. \r\nСпоред премиера БСП е трябвало веднага да изгони депутата, купувал гласове в Асеновград и Пловдив. Попитан за последните случаи на побои в столицата, той увери, че сигурността на гражданите е гарантирана. „Невинаги това, което се вижда, е това, което е. ще видите след няколко дни, като започнат разследванията, какви опорни точки са спуснати и по тези теми. От една страна по никакъв начин не се съдейства на полицията, но по оперативни данни стигаме до истината. И тя е много различна от това, което вие тиражирате. Разпоредил съм на МВР да не бързат. Спокойно експертите, криминалистите, експертизите да излязат и тогава ще коментираме. Дотогава ще оставим да се поупражняват тези опорни точки. Имаме данни от имотната мафия какво е правила, за тази част на Борисовата градина какво се прави“, коментира Борисов. Той допълни, че имат достатъчно оперативни данни, но трябва да свършат разследванията. „Ще си ги изкара МВР и ще ви кажат. Много е угодна тази тема. Още първият ден, когато се сбиха в Созопол, всички са задържани. Къде не се бият – в Германия ли, във Франция ли, къде? Разбирате ли колко не им харесва ръстът в икономиката, нула инфлация, няма безработицата, инвестициите. Каква е алтернативата – БСП и ДПС?“, попита премиерът. „Видяхме ги. Изчакайте да излязат разследванията. Съжалявам, че не ни съдействат и си мислят, че няма да разберем. Но от друга страна е хубаво да си изкажете кой къде е ангажиран. Един месец чакахме. Ако ГЕРБ беше купил гласовете в Асеновград и Пловдив, какво щяхте да ни правите нас? Нали това беше бич купуването на гласове или не беше? Този депутат гласува закони този един месец. Нашият на мига изчезна с всичкия срам, който понесох. Аз съм сложил резолюцията на ДАНС. Пълна разработка, данните директно на ВКП. Вместо да ме похвалите, че така трябва да се реже, защото корупция има навсякъде в света“, продължи Борисов. Според него точно такива съпротивителни сили трябва да има държавата и институциите. „Фактът е безспорен, на мига изчезва – от Фидосова до този, който влезе в нерегламентиран контакт. Какво прави БСП по случая? Трябваше да го изгони веднага, ама те са знаели какво купуват“, коментира още Бойко Борисов.", "date": "2017.07.29", "title": "Премиерът Бойко Борисов заяви, че се срамува от депутата Живко Мартинов (ОБЗОР)"}
{"url": "http://www.focus-news.net/news/2017/07/29/2420551/sadik-han-leybaristite-mogat-da-sprat-brekzit-no-samo-chrez-novo-glasuvane.html", "text": "Кметът на Лондон Садик Хан вижда възможност Великобритания да остане част от Европейския съюз. Той смята, че Брекзит може да бъде спрян чрез легални средства, ако Лейбъритската партия включи тази точка в своя предизборна програма или чрез провеждането на втори референдум по въпроса. Той сподели своите възгледи в интервю за британското издание The Guardian.\r\nПозицията на Хан може да се счита като силна интервенция, която може да върне надеждата на привържениците на оставането на Великобритания в ЕС. Кметът на Лондон описва себе си, като „оптимист“, относно възможността Обединеното Кралство да остане част от европейската общност.\r\nТой каза, че единствената възможност „да бъде спрян референдумът“ от 2016 г., в който 52% избраха да напуснат ЕС, е чрез нови демократични избори или национално гласуване за финала на сделката по Брекзит.\r\n„За да има правдоподобност пред британската общественост, подобен ход трябва да бъде сложен в предизборната програма на Лейбъристката партия, защото иначе гражданите ще кажат, не без основание, „Почакайте малко, ние гласувахме за напускане, а сега вие се подигеравате с нас““, каза лондонският кмет.\r\n„Трябва да се напише, черно на бяло, какво ще направим ако спечелим евентуални парламентарни избори. Това, което може да преобърне резултатите от референдума е издаването на манифест, в който ще пише, че няма да напускаме ЕС, или че ще организираме втори реферндум.“\r\nКоментарите направени от Садик Хан, могат да засилят разцеплението в Лейбъристката партия, чието ръководство е убедено, че партията трябва да се съобрази с резултатите от рефендума от 28 юни 2016 г., но част от депутатите продължават да смятат, че борбата, за второ гласуване по въпроса, трябва да продължи.\r\nРаботническата партия е разкъсвана по въпроса за Брекзит, от тези, които предупреждават за риска да бъде загубена поддръжката на работническата класа в Северна и Средна Англия, ако лейбъристите не се откажат от проевропейската си позиция и тези, които продължават да смятат, че бъдещето на Великобритания се намира в единния пазар и митническия съюз, поясняват от изданието.\r\nПревод и редакция:", "date": "2017.07.29", "title": "Садик Хан: Лейбъристите могат да спрат Брекзит, но само чрез ново гласуване"}
{"url": "http://www.focus-news.net/news/2017/07/29/2420552/the-telegraph-narekoha-dzheremi-korbin-litsemer-zaradi-razlika-v-zaplatite-na-mazhete-i-zhenite-v-leybaristkata-partiya.html", "text": "Нарекоха председателят на Лейбъристката партия, Джереми Корбин, „лицемер“, след като се разбра, че той назначава повече мъже, отколкото жени на висши постове, а освен това женския персонал е по-ниско заплатен от колегите си от мъжки пол, пише The Telegraph.\r\nОт седемте най-високо заплатени служители в партията, само две са жени, а едната от тях получава по-малко от своя заместник.\r\nСумите, които депутатите получават, бяха публикувани в документ на Камарата на представителите (Долната камара на британския парламент) само няколко дни след като г-н Корбин критикува медията BBC, за това, че не плаща на служителите си от женски пол, същите заплати като на мъжете.\r\nОсвен това се получава дисонанс между обещанията на партията през последната година, че ще се бори с неравенството в заплащането на жените и мъжете и действията на лидера ѝ.\r\nМария Милър, председател на комитета за равни права между половете, предупреди политиците, че трябва да дават пример в това отношение.\r\nПревод и редакция:", "date": "2017.07.29", "title": "The Telegraph: Нарекоха Джереми Корбин „лицемер“, заради разлика в заплатите на мъжете и жените в Лейбъристката партия"}
{"url": "http://www.focus-news.net/news/2017/07/29/2420553/the-hill-donald-tramp-shte-podpishe-zakona-za-sanktsiite-sreshtu-rusiya.html", "text": "Президентът на САЩ Доналд Тръмп планира да подпише закона за нови санкции срещу Русия, обявиха в анонс от Белия Дом, предаде The Hill.\r\n„Президентът Доналд Тръмп прочете ранните извлечения от закона и се договори относно някои критични елементи в него“, заяви прессекретарят на Белия Дом, Сара Сандърс.\r\n„Сега той прегледа и последната версия и  базирайки се на отчитането на неговите искания, я одобрява и има намерение да я подпише“, добави Сандърс.\r\nСанкциите преминаха през двете Камари с мнозинство, което не позволява на президента да наложи ефективно вето, въпреки това комуникационният директор на Белия Дом, Антони Скарамучи заяви, че Тръмп или ще подпише закона, или „може да наложи вето на санкциите, за да договори още по-тежки рестрикции срещу руснаците.“\r\nПревод и редакция:", "date": "2017.07.29", "title": "The Hill: Доналд Тръмп ще подпише закона за санкциите срещу Русия"}
{"url": "http://www.focus-news.net/news/2017/07/29/2420558/futbol-uest-hem-yunayted-zagubi-ot-verder-bremen.html", "text": "Уест Хем Юнайтед претърпя първата си загуба в предварителния сезон. Лондончаните загубиха от Вердер Бремен с 1:0. За Вердер Бремен гол отбеляза Йоханес Егещайн. Следващият петък „чуковете“ ще се изправят срещу Манчестър Юнайтед в Исландия.", "date": "2017.07.29", "title": "Футбол: Уест Хем Юнайтед загуби от Вердер Бремен"}
{"url": "http://www.focus-news.net/news/2017/07/29/2420560/sport-ruskinyata-yuliya-efimova-stana-svetovna-shampionka-po-pluvane-na-200-metra-brust.html", "text": "Рускинята Юлия Ефимова спечели финала на 200 метра бруст от световното първенство по плуване, което се провежда в унгарската столица Будапеща. Тя спечели с резултат 2 минути 19 секунди и 64 стотни. Това е 11-и медал за Ефимова в тази дисциплина, което я прави първата плувкиня с подобно постижение.", "date": "2017.07.29", "title": "Спорт: Рускинята Юлия Ефимова стана световна шампионка по плуване на 200 метра бруст"}
{"url": "http://www.focus-news.net/news/2017/07/29/2420561/sport-petya-delcheva-stana-evropeyska-shampionka-za-kadetki-na-evropeyskoto-parvenstvo-v-saraevo.html", "text": "Петя Делчева стана европейска шампионка за кадетки в категория до 40 кг на Европейското първенство, което се провежда в Сараево.\r\nНа финала тя победи французойката Жустин Вигуру с 6:0 точки.", "date": "2017.07.29", "title": "Спорт: Петя Делчева стана европейска шампионка за кадетки на Европейското първенство в Сараево."}
{"url": "http://www.focus-news.net/news/2017/07/29/2420559/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп планира да подпише закона за нови санкции срещу Русия, обявиха в анонс от Белия Дом.\r\n„Президентът Доналд Тръмп прочете ранните извлечения от закона и се договори относно някои критични елементи в него“, заяви прессекретарят на Белия Дом, Сара Сандърс.\r\n„Сега той прегледа и последната версия и  базирайки се на отчитането на неговите искания, я одобрява и има намерение да я подпише“, добави Сандърс.\r\nСанкциите преминаха през двете Камари с мнозинство, което не позволява на президента да наложи ефективно вето, въпреки това комуникационният директор на Белия Дом, Антони Скарамучи заяви, че Тръмп или ще подпише закона, или „може да наложи вето на санкциите, за да договори още по-тежки рестрикции срещу руснаците.“\r\n*** Китайският президент Си Дзинпин заяви, че подобряването на сътрудничеството на страните от БРИКС (Бразилия, Русия, Индия, Китай и Южна Африка), не само предпазва и разширява интересите на страните, но и помага в търсенето на начини за построяване на нов тип международни отношения.\r\nСи е заявил това по време на срещата си съв секретаря на руския Съвет за сигурност, Николай Патрушев, министъра на държавната сигурност на Южна Африка, съветника по национална сигурност на Индия Аджит Довал и министъра по институционална сигурност на Бразилия Серджо Ечегойен, които са в Пекин за срещата на БРИКС по въпроси на сигурността.\r\nКитайският президент сподели, че срещата е успешна и страната му е научила важни уроци за подготовката на предстоящата среща на върха на БРИКС през септември, която ще се проведе в град Сямън, намиращ се на югоизточното крайбрежие на Китай.\r\n„Сътрудничеството на БРИКС вече има 10-годишна история и успя да строши оковите на разстоянието, да преодолее различията в пътя на развитието и социалните институции на страните участнички, освен това показа нагледно техния стремеж към стабилност, развитие и подобряване на условията за живот на хората“, подчерта Си Дзинпин.\r\nОсвен това той призова за синхронизирано развитие на икономиката, финансите и координация по въпросите на сигурността, между страните от БРИКС.\r\n*** Външните министри на страните от Организацията за ислямско сътрудничество ще се съберат в Истанбул на 1 август за да обсъдят кризата в източен Ерусалим, според на съобщение от турското външно министерство.\r\nСпоред съобщението инициатор на срещата е Турция, която е поискала извънредна среща в качеството си на ротационен председател на организацията и на нея ще бъдат обсъждани последните събития около Храмовия хълм.\r\n*** Дъщерята на американския президент Доналд Тръмп и негов неформален съветник – Иванка, се е срещнала с Генералния секретар на ООН Антонио Гутериш на обяд в централата на организацията в Ню Йорк, докато баща ѝ изрази желанието си да намали финансирането за ООН. \r\nНа Иванка Тръмп се гледа като на човек със сериозно влияние над американския президент и нейния съпруг Джаред Къшнър, който е съветник на баща ѝ.\r\nСпоред информация от Белия Дом, Гутериш се е свързал с Иванка, „за да обсъдят теми от общ интерес, след обяда в сградата на Световната Банка и за да обмислят стратегия за засилването на предприемачеството сред жените“.\r\n*** Вицепремиерът на Русия Дмитрий Рогозин призова за ответни мерки срещу Румъния и Модлова, които с действията си му попречиха да достигне до Кишинев и Тираспол, където трябваше да присъства на мероприятията по отбелязването на 25-годишнината от началото на миротворческата мисия на Русия в Приднестровието, предаде ТАСС.\r\nРогозин написа в своята страница в социалната мрежа Фейсбук:\r\n„Рязкостта на моите изказвания беше предизвикана от притеснението ми за състоянието на пътниците в нашия полет. Повечето от тях се завръщаха в родината си. Винаги съм летял към Молдова с редовни полети на руските авиокомпании. Безобразния номер на румънците и молдовското правителство трябва да бъде сериозно анализиран и да се извършат съответните ответни действия“, написа Рогозин.\r\nРогозин, заяви, че Западните страни „никога няма да се примирят“ с желанието на Русия да бъде свободна и силна страна:\r\n“Тях напълно ги устройваше махмурлука на Русия през 90-те, но никога няма да се примирят с нашето  желание да бъдем свободни и силни. Най-добрият отговор на всички тези санкции и малки пакости е да бъдем тези, които желаем да бъдем – свободни и силни. Как да издърпаме ушите на малките пакостници ще решим в работни срещи.“\r\n*** Президентът на САЩ Доналд Тръмп замени началникът на администрацията на Белия Дом, Райнс Прибъс, като назначи на негово място генерала в оставка Джон Кели.\r\nТова се случи само ден, след като новия комуникационен директор на Белия Дом обвини Прибъс, че споделя секретна информация с медиите.\r\nПрезидентът съобщи за решението си след като самолета Еър Форс Уан кацна за посещението му в Лонг Айлънд. Прибъс също беше на борда на самолета, но не направи коментар.\r\nДоналд Тръмп е загубил доверието си в началника на администрацията си, след като Прибъс е поставил под въпрос компетенцията на президента, за някои основни законови промени, които бяха отхвърлени и от Конгреса на САЩ, според приближени до американския президент.\r\n*** САЩ наказа Иран, заради изстреляна ракета в космоса, която може да носи сателит. Рестрикциите са наложени на шест ирански компании, които са свързани с програмата за производство на балистични ракети на страната.\r\nСанкциите са насочени срещу шест компании субсидирани от групата „Шахид Хемат“, описана от финансовия департамент, като „централна“ за балистичната програма на Иран. Министърът на финансите на САЩ, Стивън Мнучин, наложи санкциите като част от активните усилия на САЩ да „се противопоставят агресивно“ на иранските опити с балистични ракети, включително, както той се изрази, „провокативния космически тест“, проведен от Ислямската република в четвъртък (27.07).\r\n„Тези санкции са насочени срещу компании, обвързани с програмата на Иран за развитие на балистични ракети и подчертават големите притеснения на САЩ, относно продължаващото развитие от страна на Иран на балистически ракети и другите провокативни действия на режима“, написа Мнучин в заявление.\r\n*** Генералният секретар на ООН Антонио Гутериш осъди ракетните изпитания, проведени от Корейската народно-демократична република (КНДР) и отбеляза, че изстреляната ракета може да е била междуконтинентална. В съобщение, той обвини Пхенян, че нарушава за пореден път резолюзия на Организацията на обединените нации и призова ръководството на КНДР „да уважава своите международни задължения.\r\n „Генералният секретар осъжда поредното изпитание на балистична ракета, която е възможно да е била междуконтинентална, на КНДР“, пише в комюникето на ООН. Гутериш призова ръководството на Северна Корея да отговори на предложението на Южна Корея за възобновяване на военните контакти между страните, „за да намали риска от погрешни сметки и недоразумения, а също да свали напрежението в региона“.\r\n*** Виентам отвърна на призивите от страна на Китай да спре проучването за петрол в блок 136-03 от Южнокитайско море.\r\nКитай претендира за огромна част от морето и все повече разпространява строителството на защитни инсталации в различни части от спорното море. Освен Китай и Виетнам, в спора са участници също Тайван, Филипините и други нации.\r\nОт Външното министерство на Виетнам излязоха с обръщение:\r\n„Виетнамските дейности за проучване на петрол в морето са изцяло в суверенната територия на Виетнам, която е установена според международното право.“\r\nКитайците заплашиха, че ще нападнат виетнамските позиции в района на островите Спратли, ако проучването за петрол, организирано от компанията Respol, не бъде прекратено до 15 юли.\r\nВ четвъртък (27.07) от китайското Министерство на външните работи заявиха, че „Китай предупреждава всички засегнати страни да спрат с едностранните действия“ и добавиха, че са предприети „практически действия“, за да се подсигури „трудно постигнатата, позитивна ситуация в Южнокитайско море“.\r\n*** Кметът на Лондон Садик Хан вижда възможност Великобритания да остане част от Европейския съюз. Той смята, че Брекзит може да бъде спрян чрез легални средства, ако Лейбъритската партия включи тази точка в своя предизборна програма или чрез провеждането на втори референдум по въпроса. Той сподели своите възгледи в интервю.\r\nПозицията на Хан може да се счита като силна интервенция, която може да върне надеждата на привържениците на оставането на Великобритания в ЕС. Кметът на Лондон описва себе си, като „оптимист“, относно възможността Обединеното Кралство да остане част от европейската общност.\r\nТой каза, че единствената възможност „да бъде спрян референдумът“ от 2016 г., в който 52% избраха да напуснат ЕС, е чрез нови демократични избори или национално гласуване за финала на сделката по Брекзит.\r\n„За да има правдоподобност пред британската общественост, подобен ход трябва да бъде сложен в предизборната програма на Лейбъристката партия, защото иначе гражданите ще кажат, не без основание, „Почакайте малко, ние гласувахме за напускане, а сега вие се подигеравате с нас““, каза лондонският кмет.\r\n„Трябва да се напише, черно на бяло, какво ще направим ако спечелим евентуални парламентарни избори. Това, което може да преобърне резултатите от референдума е издаването на манифест, в който ще пише, че няма да напускаме ЕС, или че ще организираме втори реферндум.“\r\nКоментарите направени от Садик Хан, могат да засилят разцеплението в Лейбъристката партия, чието ръководство е убедено, че партията трябва да се съобрази с резултатите от рефендума от 28 юни 2016 г., но част от депутатите продължават да смятат, че борбата, за второ гласуване по въпроса, трябва да продължи.\r\nРаботническата партия е разкъсвана по въпроса за Брекзит, от тези, които предупреждават за риска да бъде загубена поддръжката на работническата класа в Северна и Средна Англия, ако лейбъристите не се откажат от проевропейската си позиция и тези, които продължават да смятат, че бъдещето на Великобритания се намира в единния пазар и митническия съюз, поясняват от изданието.", "date": "2017.07.29", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/07/29/2420562/reuters-sergey-lavrov-e-kazal-na-reks-tilarsan-che-rusiya-e-gotova-da-satrudnichi-sas-sasht.html", "text": "Русия е готова да нормализира отношенията си със САЩ и да съдейства по основните глобални проблеми, според Сергей Лавров, който е заявил това на Държавния секретар на САЩ, Рекс Тилърсън, по време на телефонен разговор, проведен между тях, предаде Reuters.\r\nЛавров е споделил с Тилърсън, че решението на Москва, да намали броя на дипломатите на САЩ в Русия, е резултат от „редица враждебни действия на Вашингтон“.\r\nОсвен това, двамата „са се разбрали да поддържат контакт по широк спектър от двустранните отношения“, според съобщение на руското МВнР.\r\nПревод и редакция:", "date": "2017.07.29", "title": "Reuters: Сергей Лавров е казал на Рекс Тилърсън, че Русия е готова да сътрудничи със САЩ"}
{"url": "http://www.focus-news.net/news/2017/07/29/2420554/independent-irlandskiyat-premier-ne-iska-da-izgrazhda-barieri-kam-velikobritaniya.html", "text": "Министър председателят на Република Ирландия Лео Варадкар заяви, че Ирландия „няма да изгражда граница за „Брекзитърите““, цитиран от Independent.\r\nОтговаряйки на въпроси за това, дали Ирландия ще направи ефективна митническа бариера между Обединеното Кралство и Ирландия в Ирландско море, ирландският премиер заяви, че „Това, което няма да направим е да изградим бариера за „Брекзитърите“, понеже те са тези, които я искат. Оставяме на тях да решат какво и как ще се прави, а на първо място те трябва да убедят своя собствен народ, собствените си избиратели, дали това е добра идея“.\r\nПроблемът около границата между Северна Ирландия, която напуска ЕС и Република Ирландия, която остава е един от най-спорните и сложни от преговорите за Брекзит, е допълнително усложнен от решението на Великобритания да напусне митническия съюз.\r\nКоментирайки това, Варадкар каза, че съществува политическа граница между неговата страна и Северна Ирландия, но не и икономическа такава.\r\n„Ако това зависи от нашето правителство, то няма да има икомическа граница. Ние не я искаме“, подчерта той.\r\nПревод и редакция:", "date": "2017.07.29", "title": "Independent: Ирландският премиер не иска да изгражда бариери към Великобритания"}
{"url": "http://www.focus-news.net/news/2017/07/29/2420564/kim-chen-un-raketnoto-izpitanie-e-strogo-preduprezhdenie-kam-sasht.html", "text": "Лидерът на Северна Корея Ким Чен-ун заяви, че е провела ново успешно изпитание на междуконтинентална балистична ракета (МКБР), която е доказала способността си да достигне до американския материк и е строго предупреждение към САЩ, предаде Reuters.\r\nСеверокорейският лидер лично наблюдаваше среднощния пуск на ракетата и заяви, че това е „строго предупреждение“ към САЩ, че страната няма да е предпазена от унищожение, ако опита да нападне Пхенян, се казва в правителствено обръщение.\r\n„Изпитанието доказа отново надеждността на МКБР системата и демонстрира способността ни, да осъществим изненадващ изстрл по всеки район, във всяко време и място и даде неоспоримо доказателство, че цялата територия на САЩ е в обсега на ракетите на Корейската народно-демократична република, заяви с гордост Ким“, предупредиха от корейското правителство.\r\nПревод и редакция:", "date": "2017.07.29", "title": "Ким Чен-ун: Ракетното изпитание е строго предупреждение към САЩ"}
{"url": "http://www.focus-news.net/news/2017/07/29/2420570/prokopis-pavlopulos-pravata-na-gratskoto-maltsinstvo-v-albaniya-tryabva-da-se-spazvat.html", "text": "Гръцкият президент Прокопис Павлопулос заяви, че Албания трябва да уважава правата на гръцкото малцинство на своя територия, ако иска да има бъдеще в ЕС, пише Proto Thema.\r\n„Не трябва да забравяме гръцкото национално малцинство, чиито права трябва да бъдат напълно уважавани в съседна Албания, както е правилно за граждани, живеещи под върховенството на живота. Защото единствено страните, които наистина спазват закона посрещат минималните условия за интеграцията в голямото семейство на европейските народи, на Европейския съюз“, заяви Павлопулос . „ Няма изключения в Европа. Няма изключения за правата , които Европа е поставила за страните, които искат да са част от европейската конструкция“, добави той. \r\n Гърция е демонстрирала винаги майчина любов и се грижи за сънародниците си, защото уважава европейското и международното законодателства. Тя очаква същото поведение от Албания, ако тя иска да стане бъдещ член на ЕС“, посочи гръцкият президент. Виктор Турмаков", "date": "2017.07.29", "title": "Прокопис Павлопулос : Правата на гръцкото малцинство в Албания трябва да се спазват"}
{"url": "http://www.focus-news.net/news/2017/07/29/2420569/svetite-moshti-na-sv-velikomachenik-panteleymon-shte-badat-izlozheni-za-poklonenie-v-mitropolitskata-katedrala-sv-vmtsa-nedelya.html", "text": "Централно събитие в живота на Българската православна църква през настоящата седмица и едно от най-важните през годината е гостуването на свети мощи на св. великомъченик Пантелеймон, предаде репортер на Агенция \"Фокус\". От днес светинята ще бъде изложена за поклонение в митрополитската катедрала \"Св. вмца Неделя\" в град София. Посрещането на Честната глава на св. вмчк Пантелеймон в митрополитския храм „Св. Неделя\" ще стане в 9.20 часа. Мощите ще остават за поклонение в храм „Св. Неделя“ през цялата нощ до 9.30 часа на 31 юли.\r\nНа 30 юли програмата предвижда: от 9.25 часа ще се състои официално посрещане на Негово светейшество Българския патриарх и Софийски митрополит Неофит в митрополитския храм „Св. Неделя”, от 9.30 часа ще бъде дадено начало на архиерейската св. литургия оглавена от Мелнишкия епископ Герасим, главен секретар на Св. Синод на Българската православна църква. \r\nНикола ПЕТКОВ", "date": "2017.07.29", "title": "Светите мощи на св. великомъченик Пантелеймон ще бъдат изложени за поклонение в митрополитската катедрала \"Св. вмца Неделя\""}
{"url": "http://www.focus-news.net/news/2017/07/29/2420572/sofiya-vavezhda-se-vremenna-organizatsiya-na-dvizhenie-za-izpalnenie-na-remonta-na-vtori-etap-na-ul-montevideo.html", "text": "Въвежда се временна организация на движение за изпълнение на ремонта на втори етап на ул. „Монтевидео”, съобщиха от пресцентъра на Столична община. Започна подготовката за организация на изпълнението на ремонт на ул. „Монтевидео” в участъка от ул. „Боряна” до ул. „Народно хоро” и от ул. „Народно хоро” до ул. „Акад. Константин Пашев”. От днес до 15 октомври 2017 г. се забранява влизането на пътни превозни средства в двете посоки по ул. „Монтевидео”, между ул. „Боряна” и ул. „Акад. Константин Пашев”, като се пропуска движението на превозни средства по ул. „Народно хоро” и се осигури транспортния достъп до ул. „671”. \r\nДо 24.00 часа на 15 октомври 2017 г. се променят маршрутите на автобусни линии с номера 45 и 73, както следва: \r\n- автобусна линия №45 – в посока кв. „Овча купел” – по маршрута до кръстовище ул. „Монтевидео” и ул. „Боряна”, наляво по ул. „Монтевидео”, наляво по бул. „Никола Петков”, наляво по ул. „Любляна” и по маршрута си до метростанция Вардар. \r\nАвтобусите ще спират на всички съществуващи автобусни спирки в променения участък от маршрута. \r\nРазкрива се начална спирка с код 6442 „кв. Овча купел“ на ул. „Монтевидео”, след кръстовището с ул. „Боряна”. \r\nРазкрива се крайна спирка с код 6441 „кв. Овча купел“ на ул. „Боряна”, преди кръстовището с ул. „Монтевидео”. \r\nАвтобусна линия №73: – в посока ж.к. „Овча купел” – по маршрута си до кръстовище бул. „Никола Петков” и ул. „Монтевидео”, направо по бул. „Никола Петков”, по ул. „Бойчо Бойчев”, надясно по пътната връзка към ж.к. „Овча купел”, наляво по бул. „Президент Линкълн”, надясно по ул. „Монтевидео” до обръщателното ухо за №45 в кв. „Овча купел”. \r\n- в посока ж.к. „Гоце Делчев” – от обръщателното ухо за №45 по ул. „Монтевидео”, наляво по бул. „Президент Линкълн”, надясно по пътната връзка към бул. „Никола Петков”, по бул. „Никола Петков”, наляво по бул. „Цар Борис III” и по маршрута си до ж.к. „Гоце Делчев”. \r\nАвтобусите ще спират на всички съществуващи автобусни спирки в променения участък от маршрута. \r\nЗакриват се следните автобусни спирки: \r\n- с код 1566 и1567 „ПГСС“ на ул. „Монтевидео“ между обръщателното колело (А45) в кв. „Овча Купел“ и ул. „Маестро Кънев“; \r\n- с код 0067 и 0069 „НБУ“ на ул. „Монтевидео“ при кръстовището с ул. „Народно хоро“; \r\n- с код 1844 и 1845 „ул. Боряна“ – спирките в района на кръстовище ул. „Боряна“ и ул. „Монтевидео“; \r\n- с код 2053 „Ул. Народен герой“ на ул. „Боряна“ след кръстовището с ул. „Народен герой“ в посока ул. „Любляна“. \r\n- с код 2037 „ул. Любляна“ на ул. „Боряна“ преди кръстовището с ул. „Любляна“ в посоката.", "date": "2017.07.29", "title": "София: Въвежда се временна организация на движение за изпълнение на ремонта на втори етап на ул. „Монтевидео”"}
{"url": "http://www.focus-news.net/news/2017/07/29/2420568/nimh-dnes-shte-bade-predimno-slanchevo-s-maksimalni-temperaturi-mezhdu-29-i-34.html", "text": "Днес ще бъде предимно слънчево. Ще духа слаб до умерен северозападен вятър. Температурите ще се повишат и максималните ще бъдат между 29° и 34°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). През нощта ще е почти тихо, а утре ще духа слаб вятър от изток, Атмосферното налягане ще се повишава и ще бъде по-високо от средното за месеца.  \r\nНад Черноморието ще бъде предимно слънчево. Ще духа до умерен северозападен вятър. Максимални температури на въздуха: 27°-30°. Температурата на морската вода е 24°-26°. Вълнението на морето ще бъде 1-2 бала.  \r\nНад планините ще бъде предимно слънчево. Ще духа умерен, по билата – силен северозападен вятър. Максимална температура на височина 1200 метра около 22°, на 2000 метра – около 14°.", "date": "2017.07.29", "title": "НИМХ: Днес ще бъде предимно слънчево с максимални температури между 29° и 34°"}
{"url": "http://www.focus-news.net/news/2017/07/29/2420563/reuters-kitay-e-predupredil-severna-koreya-da-se-vazdarzha-ot-deystviya-koito-mogat-da-eskalirat-naprezhenieto.html", "text": "Китай е предупредил Северна Корея да уважава резолюциите на Съвета за сигурност на Организацията на обединените нации и да спре всички действия, които могат да засилят напрежението на Корейския полуостров, след като изолираната държава изстреля поредната си ракета, предава Reuters.\r\nКитай също така се надява, че всички страни ще действат с повишено внимание, за да предоствратят ескалация на ситуацията, се казва в съобщение на китайското Министерство на външните работи.\r\nПревод и редакция:", "date": "2017.07.29", "title": "Reuters: Китай е предупредил Северна Корея да се въздържа от действия, които могат да ескалират напрежението"}
{"url": "http://www.focus-news.net/news/2017/07/29/2420567/predstoyashti-sabitiya-v-strana-za-29-yuli-agentsiya-fokus.html", "text": "*** \r\nВ 09.20 часа в митрополитския храм „Св. Неделя” ще се състои посрещане на Честната глава на св. вмчк Пантелеймон.\r\n*** \r\nВ 17.30 часа на бул. „Витоша” и на пл. „Стефан Стамболов” ще се състои акция от лятната програма на националната информационно-образователната кампания „Аз събуждам България” – „Да срещнеш погледа на непознат”.\r\n*** \r\nВ 11.00 часа в Борисовата градина ще проведе музикално-поетичен спектакъл по стихове на Пейо Яворов.\r\n*** \r\nВ 19.00 часа в Борисовата градина ще се проведе детска програма на „Арт Театър”.\r\n*** \r\nВ 19.00 часа в Южния парк ще се състои концерт „Дикси Бойс Бенд”. \r\n*** \r\nОт 21.00 часа на откритата сцена до хотел „Добруджа” ще се проведе открит пиано бар концерт.\r\n*** \r\nВ 10.30 часа ще започва Националният събор на левицата „Бузлуджа 2017” на Историческа поляна.\r\n*** \r\nВ 10.00 часа на площад \"Кирил и Методий\" Областна дирекция \"Земеделие\" - Бургас и Община Бургас организират за седми пореден път богат Фермерски пазар.\r\n*** \r\nОт 10.00 до 14.00 часа в Колежа по туризъм специалисти ще изнесат безплатни лекции за криптовалутите. \r\n*** \r\nВ 20.30 часа в Летния театър ще се проведе поредното издание на фестивала „Бургас и морето”.\r\n***\t\r\nОт 09.30 часа на Градския стадион ще се проведе Спортен празник „Не стой у вас, играй с нас!“. \r\n***\r\nОт 19.00 часа пред сградата на Общината ще се проведе Дефиле на участниците в XX Международен фолклорен фестивал. \r\n*** \r\n19.00 часа ще се проведе дефиле на участнциите в XX Юбилеен международен Фолклорен фестивал. Час по-късно ще се състои неговото откриване.\r\n***\r\nОт 20.00 часа в Летния театър ще се проведе Официално закриване на XX Международен фолклорен фестивал. \r\n***\r\nОт 16.30 часа в заседателната зала на Общински съвет Видин ще се проведе предварителна пресконференция във връзка със старта на Национален шампионат ралиспринт „Вида 2017 г.“ III–ти кръг. На пресконференцията ще присъства Организационният комитет.\r\n***\r\nОт 18.30 часа на площад „Бдинци” Венци Пасков, заместник-кмет на Община Видин ще закрие шестият фестивал „Дунавски вълни”. Закриването ще бъде с богата фолклорна програма, в която ще участват самодейни състави, Антимовската духова музика и Юнашкия тиган.\r\n*** \r\nВ 19.00 часа на пл. „Бдинци” ще бъде даден старт на ралиспринт „Вида 2017”.\r\n*** \r\nВ 10.00 часа на връх Околчица ще започне музикалният фестивал „Вола опън еър”.\r\n*** \r\nВ 10.30 часа пред паметника на Гоце Делчев на Попови ливади със заупокойна молитва за загиналите в Илинденско–Преображенското въстание и молебен за здраве ще започне отбелязването на 114-та годишнина от въстанието.\r\n*** \r\nВ 10.00 часа пред паметника на ген. Иван Колев ще се състои възпоменателна церемония по повод 100 години от неговата смърт. \r\n*** \r\nВ парк „Рила” ще се излъчват безплатно филми Лятно кино.\r\n*** \r\nОт 19.00 часа ще се проведе традиционен събор с участието на оркестър „Славей”. Предвидена е празнична заря. \r\n*** \r\nВ 09.00 часа в парк „Нури Адалъ” ще се проведе турнир, част от спортните прояви, посветени на осмата международна среща на момчилградчани „Момчилград винаги в сърцето ми”.\r\n*** \r\nВ 10.00 часа на летовище „Свети Константин“ край Пещера ще се проведе  Вторият Регионален фолклорен събор на народното творческо „Св. Константин 2017“ под патронажа на министъра на туризма Николина Ангелкова.\r\n*** \r\nВ 09.00 часа в черквата „Свети Георги” ще бъде отслужена панихида по повод 100 години от кончината на Райна Княгиня и 200 години от рождението, както и 140 години от кончината на митрополит Дкин Велешко-Струмишки  (Димитър Дипчев – Дамаскин).\r\n*** \r\nОт 9.30 и от 18.00 часа в многофункционална спортна зала „Колодрума” ще се проведе Балканска купа по колоездене на писта за мъже до 23-годишна възраст и мъже „Елит”.\r\n*** \r\nОт 18.00 до 21.30 часа на Централният площад до фонтана Български вегански съюз ще организира протест. \r\n***\r\nОт 18.00 часа в с. Старо Железаре ще се проведе Международен фестивал за стенна живопис.\r\n***\r\nОт 18.30 часа в Цар Симеоновата градина ще се проведе протест на веганите.\r\n*** \r\nВ 10.30 часа на новата фитнес площадка в парка до училище „Христо Смирненски” ще се проведе турнир по „Стрийт фитнес” под патронажа на народния представител от ГЕРБ Владислав Николов.\r\n*** \r\nВ 19.30 часа на площада пред сградата на Общината ще се проведе държавното първенство по силов многобой „Айрън Мен”, част от кампанията „Силните срещу дрогата”.\r\n*** \r\nВ 09.00 часа в храма „Св. Висарион Смоленски” ще бъде отслужена архиерейска света Литургия, където Светините на Пресвета Богородица, част от покрова и ризата Й, се намират за поклонение до ранния следобед.\r\n*** \r\n19.00 часа ще започне празникът на селото с изложба 125 години Народно читалище „Христо Ботев”. Половин час по-късно ще започне народно веселие с клуб Хоро при читалище „Балкански просветител”. \r\n*** \r\nВ 09.30 часа при Старозагорски минерални бани, при чешмата пред банята, ще тръне походът „Момини гърди”. При дъждовно време походът няма да се състои.\r\n*** \r\nОт 19.00 часа на Мемориалния комплекс „Бранителите на Стара Загора” ще се състои възстановката на боевете и спасяването на Самарското знаме на 19 – 31 юли 1877 г.\r\n*** \r\nВ 11.00 часа ще бъде поднесен венец на паметника на Георги Бенковски. Пет часа по-късно ще започнат традиционните игри по повод мотособора, организиран от МТК „Скални орли” – Тетевен.\r\n*** \r\nФестивал „Огненият Дунав” ще се проведе в града.\r\n*** \r\nОт 10.00 до 16.00 часа ул. „Димитровградско шосе” 6 Съюзът на българските автомобилисти организира Ден на безплатните услуги.\r\n*** \r\nВ 11.00 часа ще започне празникът „Орфически мистерии”, който съвпада със събора на селото. \r\n***\r\nОт 10.00 часа в зала 2 на Областна администрация - Шумен е насрочено извънредно Общо събрание на Асоциацията по ВиК.", "date": "2017.07.29", "title": "Предстоящи събития в страна за 29 юли (Агенция „Фокус”)"}
{"url": "http://www.focus-news.net/news/2017/07/29/2420565/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nНа 29.07.2017 г. над източните райони облачността ще намалее и над страната времето ще бъде предимно ясно. Северозападният вятър ще отслабне. Ще бъде предимно слънчево. Ще духа слаб до умерен северозападен вятър. Температурите ще се повишат и максималните ще бъдат между 29° и 34°.\r\nОграничения за товарни автомобили\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област София: Движение с повишено внимание посока Бургас от км 35+000 до км 49+000 поради частични ремонтни дейности. Срок 31.07.2017 г.; Движение с повишено внимание посока София от км 45+000 до км 55+000 поради частични ремонтни дейности. Срок 31.07.2017 г.; област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г. \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: км 382+600 в посока София-Варна – ремонт на фуга на съоръжение. Движение в аварийната лента. Срок до 31.07.2017 г.\r\nАМ „Струма“: област Кюстендил: Дупница-Джерман от км 59+000 до км 62+000 – движение с повишено внимание, поради почистване на облицовани окопи. Сигнализирано с пътни знаци. Срок до 17,30 ч. на 29.07.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС над 3,5 т. от км 155+197 /пътно кръстовище с общински път кв. Етъра/ до км 184+100 /участъка гр. Габрово-Шипка/, в двете посоки, считано от 8:00 ч. до 12:00 ч. на 29.07.2017 г., във връзка с провеждане на традиционен митинг-събор в местността \"Историческа поляна\" на връх Бузлуджа. Движението ще бъде нормализирано не по – късно от 13:00 часа на 29.07.2017 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; Благоевград-Железница от км 366+000 до км 371+000 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 04.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Русе: Русе-Бяла от км 6+000 до км 53+000 – частични ремонтни дейности на асфалтовата настилка. Участъкът е сигнализиран. Срок до 29.07.2017 г.; област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 04.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 12+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-19 Симитли-прохода „Предел“ от км 0+000 до км 21+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път IІI-197 с. Долен-с. Сатовча от км 20+000 до км 28+000 – почистване на отводнителни окопи. Движението ще се извършва в лявата или дясната лента за движение, съгласно поставените пътни знаци. Срок до 04.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради частични ремонтни дейности на асфалтовата настилка. СМР се извършват в часовия интервал от 08:00 до 18:00 часа със краен срок до 31.07.17 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 31.07.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-6203 от км 0+000 до км 8+000 в участъка Търновлаг-Жабокрът – движение с повишено внимание, поради почистване на окопи, профилиране на банкети и изсичане на храсти. Сигнализирано с пътни знаци. Срок до 31.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 31.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 01.08.2017 г.; път III-3005 Петърница-Бъркач-Беглеж от км 15+200 до км 16+400 – ремонтни дейности на асфалтовата настилка. Движението се осъществява в една лента. Срок до 01.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.; път II-51 Дралфа-Чудомир-Лозница от км 89+517 до км 93+517 – движение с повишено внимание, поради монтаж на нови ограничителни системи /мантинели/. Срок до 04.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-861 граница с Област-Пловдив-м. Момина вода от км 31+040 до км 36+400 – частични ремонти на асфалтовата настилка. МПС да се движат с повишено внимание в свободната лента, съобразно създадената организация на движение. Срок за изпълнение 31.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8611 Белица-Загражден-Баните от км 18+000 до км 60+174 – косене на тревни площи. Движение с повишено внимание в свободната лента, съобразно създадената организация на движение. Срок до 31.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 Раднево - Гълъбово при км 46+460– частични ремонтни дейности. Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Велико Търново-Гурково от км 35+000 до км 51+500 – стеснение на една от лентите, поради ремонт на ограничителни системи. Срок до 31.07.2017 г.;.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът III-2002 с. Садина-Попово от км 11+500 до км 39+200 – движение с повишено внимание по, поради частични ремонтни дейности. Срок до 04.08.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.29", "title": "Актуална пътна обстановка"}
{"url": "http://www.focus-news.net/news/2017/07/29/2420566/ria-novosti-yaponiya-i-yuzhna-koreya-obsadiha-otvetni-merki-na-raketnoto-izpitanie-na-severna-koreya.html", "text": "Министрите на външните работи на Япония и Южна Корея, Фумио Кисида и Канг Кюн-хва, са обсъдили по телефона последните изпитания на междуконтинентална балистична ракета от страна на Северна Корея и са потвърдили намерението си да предложат резолюция на Съвета за сигурност на Общността на обединените нации с тежки санкции срещу северокорейците, предаде РИА Новости, позовавайки се на публикации в южнокорейската преса.\r\nСпоред данните от пресата, министрите са „обменили мнения относно ответни мерки, в това число и обмен на информация за ракетните изпитания на Северна Корея и са обсъдили предложение за тежки санкции в СС на ООН.\r\nПървата лична среща на Кисида и Кан може да се проведе още на 7 август, по време на форума на АСЕАН, който ще се проведе в Манила. Предполага се, че и ръководителят на МВнР на КНДР Ли Йон Хо също ще вземе участие във форума.\r\nПревод и редакция:", "date": "2017.07.29", "title": "РИА Новости: Япония и Южна Корея обсъдиха ответни мерки на ракетното изпитание на Северна Корея"}
{"url": "http://www.focus-news.net/news/2017/07/29/2420573/komsomolyskaya-pravda-balgariya-shte-poluchi-dostap-do-izraelski-i-egipetski-gaz.html", "text": "България скоро ще получи достъп до израелски и египетски газ, пише  Комсомольская правда.\r\nТази тема е била обсъдена между вицепремиера на България Томислав Дончев и министъра на енергетиката Теменужка Петкова с посланика на Израел в България Ири Лилиан. Двете страни са обсъдили проекта за строителство на европейския разпределителен център „Балкани“ и газопровода Израел-Кипър-Гърция. \r\nРеализацията на тези проекти ще позволи на България и на другите страни от Балканския полуостров да получат достъп до газ от Израел и Египет.  Виктор Турмаков", "date": "2017.07.29", "title": "Комсомольская правда: България ще получи достъп до израелски и египетски газ"}
{"url": "http://www.focus-news.net/news/2017/07/29/2420575/ukragroconsult-dobivat-na-rapitsa-v-balgariya-dostiga-do-sredni-ravnishta-ot-251-tona-na-hektar.html", "text": "Реколтата на рапица  в България е средно 2,51 тона на хектар през последните осем години, предаде  UkrAgroConsult.\r\nСтраната е получила опит в отглеждането на рапица от 2008 г. насам.  През последната година добивът на културата в страната е 509 тона.   Виктор Турмаков", "date": "2017.07.29", "title": "UkrAgroConsult: Добивът на рапица в България достига до средни равнища от 2,51 тона на хектар"}
{"url": "http://www.focus-news.net/news/2017/07/29/2420580/xinhua-v-kitay-zhena-si-e-napravila-plastichna-operatsiya-za-da-ne-plati-kredita-si.html", "text": "Жителка на китайската провинция Хубей си е направила пластична операция, за да не изплати кредит на сумата от 25 млн. юана (6,175 млн. лева), предаде  Xinhua.\r\n59 годишната Чжу Нацзюан си е направила пластична операция и се е укрила, след като съдът постановява, че тя трябва да изплати кредита си. Жената е задържана през юли, след като се опитва с чужда паспорт да си купи билет за влак към град Шенчжен в южната част на страната. При пристигането на полицаите на място, за да я задържат, те са били удивени, защото тя не е приличала на снимките. По думите на полицейските служители „тя е изглеждала на 30-40 години“.  Виктор Турмаков", "date": "2017.07.29", "title": "Xinhua: В Китай жена си е направила пластична операция , за да не  плати кредита си"}
{"url": "http://www.focus-news.net/news/2017/07/29/2420577/denyat-29-yuli-v-balgarskata-istoriya.html", "text": "На тази дата през 1877 г. по време на Руско-турската война 1877-1878 г. генерал Й. Гурко изтегля основните си части от Стара Загора и Казанлък към Нова Загора. През 1913 г. цар Фердинанд I обявява демобилизация на българската армия.\r\n1916 г. - В хода на Първата световна война 24-ти пехотен черноморски полк сменя 32-ри пехотен загорски полк и организира отбраната на връх Преслап.\r\n2016 г.\r\nВърховният касационен съд (ВКС) регистрира политическа партия ДОСТ, като отмени отказа на Софийския градски съд (СГС).\r\n2011 г.\r\nНа 80-годишна възраст в Париж умира Димитър Паница, журналист, общественик, член на редица български и международни организации. \r\nРоден е на 2 септември 1930 г. в София. Димитър Паница е носител на най-високото гражданско отличие - орден “Стара планина”, първа степен, а през май 2001 г. става носител на наградата Доктор хонорис кауза на Американския университет в България. “Кавалер на Ордена на Почетния легион на Френската република”, освен това е отличен с медала \"За заслуги” (Pro Merito), връчван от Съвета на Европа.\r\nДимитър Паница напуска България през 1948 г. и прекарва по-голямата част от живота си между Западна Европа и САЩ. За кратко работи в Париж. През 1952 г. се премества в САЩ и започва работа в редaкцията на списание Reader’s Digest, където работи до пенсионирането си през 1994 г. \r\nПрез 1991 г. заедно със съпругата си Ивон основават фондация “Свободна и демократична България” в София, чиято цел е да допринася за демократизацията на българското общество. \r\nДими Паница е сред основателите и е член на Настоятелството на Американския университет в България. Той е член на Международния институт за стратегически изследвания (Лондон), Англоамериканската прес асоциация (Париж), френската фондация \"Бъдеще”, Института за пазарна икономика в София, както и на Института за демокрация в Източна Европа (Вашингтон). Той е основател и председател на Junior Achievement в България, член на съвещателния съвет за годишната награда за Граждански доблест в Ню Йорк, член е на настоятелството на Фондация за младежите на Балканите.\r\n2006 г.\r\nСкопското списание “Форум” публикува водеща статия със заглавие “Аз съм българин...”. Основна тема на статията е българското гражданство на бившия македонски премиер Любчо Георгиевски.\r\nВ статията се твърди, че според Георгиевски “алтернативата на Македония е България” и още - че “с решаването на казуса Косово, Македония ще изпадне в такъв геополитически водовъртеж, в който единственото спасение за нея ще бъдат прегръдките на България”.\r\n2002 г.\r\nМинистър-председателят Симеон Сакскобургготски представя България на срещата на Пакта за стабилност в Залцбург, Австрия.\r\nПактът за стабилност е харта на Югоизточна Европа за реформи, инвестиции, интегритет и растеж.\r\n1995 г.\r\nНа 28 и 29 юли е проведена общопартийна конференция на БСП, която приема документа \"Перспектива за България\". На нея за пръв път проличават противоречията вътре в БСП, формулирани в изказването на главния редактор на партийния в. \"Дума\" Стефан Продев като сблъсък между \"червените бабички\" и \"червените мобифони\".\r\n1987 г.\r\nНа 28 и 29 юли на пленум на ЦК на БКП Тодор Живков лансира т.нар. Юлска концепция, според която България трябва да осъществи радикални реформи и либерализация. Това е опит да се \"изпревари\" съветската \"перестройка\". Предвижда се собствеността на държавните предприятия да бъде прехвърлена на техните \"стопани\" – работниците и да се пристъпи към създаване на частно предприемачество. БКП да се трансформира от \"етаж на властта\" в ръководна и направляваща политическа организация, а гражданите получават право да създават \"самодейни\" организации. Решено е и да се отменят такива ритуали на властта като манифестациите и поставянето на портрети на партийни лидери в държавните учреждения.\r\n1920 г.\r\nВ София излиза първи брой на сп. “Комедия” – българско седмично списание за театър, музика, литература и критика. Излиза до 14 ноември 1828 г. в 132 броя. Редактори на списанието са Ст. Гендов и В. Стефков. В списанието се публикуват статии и рецензии за театрални спектакли, опера и балет, музикална критика, кинокритика, българска и преводна художествена литература. На сп. “Комедия” сътрудничат К. Сагаев, В. Стефков, Кр. Йорданов, В. Иванов, Хр. Г. Казанджиев, Ив. Ст. Андрейчин, С. Димов, П. Д. Крусев и др. По въпросите на българската драма пише и М. Арнаудов. Рецензирани са книги на Й. Йовков, Л. Стоянов, Т. Траянов, Д. Немиров, Ем. Коралов, Вл. Полянов и др. Списанието е илюстрирано богато със скици, карикатури от Ал. Добринов, репродукции от Матис, Дега, Мане, Сезан, Гоген и др.\r\n1913 г.\r\nСлед края на Междусъюзническата война и подписването на Букурещкия мирен договор с указ № 53 цар Фердинанд I обявява демобилизация на българската армия.\r\n1901 г.\r\nЗапочва Девети конгрес на македонската емиграция. Той се провежда в периода 29 юли-5 август. Председател на Върховния комитет е Стоян Михайловски, а подпредседател - ген. Иван Цончев.\r\nСтоян Михайловски е поет-сатирик, културен и обществен деец, действителен член на Българската академия на науките. Той е роден в гр. Елена. Завършва Императорския лицей в Цариград, след което за кратко време работи като учител в българското училище в Дойран. През 1875 г. заминава да следва право във Франция. След обявяването на Руско-турската освободителна война (1877–1878 г.) прекъсва следването си и се завръща в България. След Освобождението работи като съдия и адвокат в Свищов, Търново, София и Пловдив. Заради своята гражданска позиция често е уволняван. През 1880 г. става главен редактор на в. \"Народний глас\". Отново заминава за Франция, където завършва образованието си. След завръщането си в България работи като адвокат и съдия. От 1892 г. започва да преподава френски език в Юридическия факултет, а от 1897 г. и в Историко–филологическия факултет на Висшето училище (днес Софийски университет “Св. Климент Охридски”). През периода 1895–1899 г. е доцент по всеобща литературна история. Заради статията си \"Потайностите на българския дворец\", в която критикува личния режим на Фердинанд I, e даден под съд и е уволнен. И след това продължава да участва активно в обществено-политическия живот на страната. Многократно е народен представител. От 1901 г. до 1903 г. е председател на Върховния македоно-одрински комитет. С цялото си разнообразно творчество – памфлети, епиграми, басни, стихотворения и други, критикува социалната действителност и отстоява принципна гражданска позиция. Автор е на стихосбирката \"Днес чук, утре наковалня\", поемата \"Словоборците станаха богоборци\", \"Сатири. Нашите писачи и газетари\", драмата \"От развала към провала\" и др. Едни от най-известните му басни са: \"Бухал и светулка\", \"Орел и охлюв\", \"Секира и търнокоп\" и др. Автор е на текста на химна \"Върви, народе възродени\".\r\n1898 г.\r\nЗавършва Петият конгрес на македонската емиграция, който се провежда в периода 26-29 юли. В него участват 21 дружества. Председател на Върховния комитет е Александър Радев, а подпредседател - Андрей Ляпчев.\r\nАлександър Радев е роден в Битоля на 24 февруари 1864 г. Завършва Юридическия факултет на университета в Атина, Гърция. След завръщането си в България работи в съдебната система в Ловеч, Търново, София. От 1892 г. е адвокат. Избран е за председател на адвокатския съвет и на Юридическото дружество. Включва се активно в дейността на македоно-одринското революционно движение, като през 1898–1899 г. е председател на ВМОК. Той е един от лидерите на Прогресивнолибералната партия. Член е на Централното бюро на партията в края на 90-те г. на ХIХ в. Участва в управлението на държавата в началото на ХХ в. Той е министър на правосъдието от 19 февруари 1901 г. до 3 ноември 1902 г. и министър на народното просвещение от 3 ноември 1902 г. до 5 май 1903 г.\r\n1877 г.\r\nПо време на Руско-турската война 1877-1878 г. генерал Й. Гурко изтегля основните си части от Стара Загора и Казанлък към Нова Загора. В същото време 40-хиляден турски отряд, командван от Сюлейман паша, се насочва към Стара Загора. Целта на турския щаб е Сюлейман паша да се прехвърли в Северна България и координирано с Плевенския отряд на Осман паша да предприеме контранастъпление срещу руските войски.\r\nЙосиф Владимирович Гурко е руски военен деец, генерал-фелдмаршал. Роден е на 16 юли 1828 г. По време на Руско-турската освободителна война от 1877 г.-1878 г. му е поверено командването на Предния отряд на руската армия, в състава на който влиза и Българското опълчение. Под негово ръководство отрядът, след преминаването на река Дунав при Свищов, се отправя на юг, освобождава редица селища, стига до Търново и оттам се прехвърля през Хаинбоазкия проход, считан от противника за непроходим. Води бойни действия и при Стара Загора. Под натиска на превъзхождащия го противник е принуден да отстъпи към Стара планина и се установява на Шипченския проход. След като укрепя позициите на Шипка, на генерал Гурко е поверено командването на руските войски, които водят боеве в района на Плевен. След освобождаването на селата Горни Дъбник и Телиш Гурко поема ръководството на руската армия по прехвърлянето й през Арабаконашкия (днес Ботевградски) проход и въпреки тежките зимни условия в началото на януари 1878 г. достига до София. След това генерал Гурко освобождава Пловдив и превзема Одрин. Със своето бойно майсторство допринася изключително много за крайната победа на руската армия на Балканския боен театър и с това ускорява подписването на Санстефанския договор през 1878 г. Умира на 15 януари 1901 г.\r\n1856 г.\r\nВъв Велико Търново капитан дядо Никола обявява въстание.\r\nИзбухването на Кримската война от 1853-1856 г. събужда надеждите на българския народ, че неговото освобождение ще стане с помощта на Русия. Това води до известно раздвижване на населението в някои краища на Северна България. В Търновско и Габровско това движение прераства в опит за въстание. Начело на неговата подготовка застава Никола Филиповски. Заедно с някои учители, търговци и местни първенци от Трявна, Лясковец, Горна Оряховица, Елена, Габрово и други, между които П. Р. Славейков, Н. Козлев и Пандели Кисимов, той предприема широка агитация. Установява връзка и с Г. С. Раковски, както и с българските колонии в Букурещ и Одеса. Планът на въстанието предвиждал превземането на казармите в Търново, откъдето въстаниците трябва да се снабдят с оръжие. Поради предателство замисълът на заговорниците е осуетен от османските власти. Два дни по-късно дядо Никола пристига в Лясковския манастир, който е предварително определен за сборен пункт на въстанието. Тук трябвало да дойдат 200 въоръжени въстаници, но се явяват само 13. Към тях в последствие се присъединяват селяни от околните села. Така сформираната чета се отправя към Габрово. Поради нейната малочисленост и лошо въоръжение тя е разбита още при първото сражение с османските потери. Никола Филиповски прави опит със спасилите се съмишленици да отстъпи към Трявна, но е предаден, заловен и убит. Част от последвалите го четници също са избити, а други - изпратени на заточение.\r\n1845 г.\r\nПо искане на Патриаршията Неофит Бозвели и Иларион Макариополски са арестувани и изпратени на заточение в Атон.\r\nНеофит Бозвели е виден възрожденски деец, книжовник и учител, поставил началото на организираната църковно-национална борба. Роден е в Котел. Първоначално учи в родния си град. Предполага се, че е бил ученик на Софроний Врачански. След това продължава образованието си и приема монашество около 1803-1805 г. в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Тук поставя началото и на своята книжовна дейност. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\" - една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Неофит Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. Бозвели живее в Сърбия във връзка с отпечатването на учебника и същевременно се запознава със сръбските просветителски идеи на Д. Обрадович, З. Орфелин и др. Завръщайки се в България, се отдава на борбата за извоюване на независима българска църква. През 1839 г. се премества в Цариград и възглавява борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. За своята дейност Неофит Бозвели си спечелва ненавистта на Цариградската патриаршия. През 1841 г. е наклеветен от нея пред османските власти и през същата година е изпратен на заточение в Света гора (Атон). През 1844 г. успява да избяга и се завръща отново в Цариград, където продължава борбата си за извоюване на църковно-национална независимост. Негов активен помощник става Иларион Макариополски. През лятото на 1845 г. двамата получават пълномощие от цариградските българи да ги представляват пред османското правителство и Цариградската патриаршия. През същата година те изпращат поотделно две прошения до Високата порта, в които излагат исканията на българите по църковния въпрос. Тази тяхна постъпка предизвиква остра реакция от страна на Патриаршията и те отново са заточени в Света гора. Последните години от своя живот Неофит Бозвели прекарва в Хилендарския манастир. Като книжовник се изявява в сътворяването на голям брой диалози, които представляват разговори на олицетвореното Отечество с представители на различни слоеве от народа. През 1846 г. пише най-значителното си литературно произведение \"Плач бедния Мати Болгария\". Литературното му творчество е богат източник за изучаване положението на българския народ през първата половина на XIX в.\r\nИларион Макариополски е роден в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Тук се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен оттам през 1850 г., той разгръща още по-активна дейност в църковно-националното движение. Той е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по същество той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка Иларион Макариополски отново е заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет; бил е член и на първия Свети синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец.\r\n1014 г.\r\nБългарската войска претърпява поражение от византийците в битката при с. Ключ в теснината между планините Беласица и Огражден.\r\nБеласишка битка е предизвикана от византийския император Василий II, наречен по-късно Българоубиец, който си поставя за цел да покори окончателно българската държава. През лятото на 1014 г. той навлиза с многобройна войска през Рупелския пролом в долината на р. Струмешница, но среща твърдия отпор на укрепилите се добре при с. Ключ български войски начело с цар Самуил (997 – 1014 г.). Неколкократните атаки против тях остават без резултат. Византийците си служат с хитрост, като обхождат планината Беласица и нападат българите в гръб. Защитниците на прохода са разбити. Царят е спасен от сина си Гаврил Радомир, с когото успява да достигне до Прилеп. Пленени са около 15 хиляди войници, които по заповед на императора са ослепени, като на всеки сто души е оставян по един с едно око, за да ги води. След което са върнати на цар Самуил. При вида на ослепените войници цар Самуил получава разрив на сърцето и умира. Поражението на българските войски има тежки последици за съдбата на българската държава. България е завладяна изцяло от Византия.\r\n626 г.\r\nЗапочва десетдневната аварска обсада на Константинопол, в която участват славяни, българи и други народи. Славяните са леко и тежко въоръжени пехотинци. Тяхната задача е с лодките си еднодръвки да осъществят морската обсада на града. След ожесточено сражение те претърпяват поражение. Аварският хаган нарежда да бъдат избити, което предизвиква гнева на всички славянски войници, които се оттеглят от полесражението. Хаганът е принуден да свали обсадата.\r\nАварският хаганат е племенното обединение на аварите, възникнало през 568 г. начело с хан Баян на територията на Панония (днес Унгария). Той има сложен етнически състав, а границите му не са постоянни. Възглавя се от хан, който организира грабителските набези в земите на други племена. Основното богатство на съставляващите го родове и племена са конете, които са от най-съществено значение за водения от тях номадски начин на живот. Сред групираните в него етноси са хуните, прабългарите, гепидите и особено - славяните. В края на 573 г. или началото на 574 г. хаганатът разбива византийските войски в северозападния край на Балканския полуостров. През 582 г. завладява Сирмиум (днес Митровица), а през 584 г. - Сингидунум (днес Белград). В 596 г. опустошава големи територии в Мизия, разрушавайки Сингидунум, Марцианопол (днес развалини край Девня), Доростол (днес Силистра) и други градове. По време на най-голямото си могъщество простира своята власт от Причерноморието до Алпите и от Адриатическо море до р. Елба. От края на VI в. започва неговият залез. За това допринасят вътрешните противоречия и бунтовете на покорените от него племена. Разпадането на хаганата се засилва в началото на VII в. след безуспешния му опит да превземе Цариград (626 г.). За по-нататъшното му отслабване допринася и образуваната през 681 г. българска държава. През 631-632 г. българският владетел Кубрат отхвърля аварската зависимост. Хаганатът не прекратява грабителските си набези. През втората половина на VII и началото на VIII в. се насочва към пределите на Северна Италия, където среща силно противодействие от страна на франките. Окончателният му разгром е нанесен през IX в. от войските на Карл I Велики и на хан Крум.На тази дата умират:\r\n1979 г.\r\nУмира Херберт Маркузе – немско-американският философ и социолог представител на Франкфуртската школа (“Ерос и цивилизация”). Маркузе е роден през 1898 г. По произход е германец. От 1934 г. живее в САЩ. Според Маркузе движеща сила на социалните изменения са аутсайдерите (преследвани национални малцинства, безработни и др.) и радикалните слоеве на студентите и интелигенцията. Възгледите му са разновидност на постиндустриалния романтизъм.\r\n1974 г.\r\nУмира Ерих Кестнер - немски писател и поет – сатирик и хуморист. Той е роден на 23 февруари 1899 г. в Дрезден. Кестнер учи немска литература, история и философия, след което работи като журналист и редактор. Първата му книга е стихосбирката “Сърце върху талията” (1928 г.). През 1931 г. издава романа “Фабиан”, който му носи световно признание. Автор е на много книги за деца - “Емил и детективите” (1931 г.), “Кончето и Антон” (1929 г.), “Тил Уленшпигел” (1935 г.), “Конференция на зверовете” (1949 г.) и др. В периода на фашистката диктатура (1933-1945 г.) произведенията на Кестнер са забранени от официалната власт. Пиесата му “Школа за диктатори” (1956 г.) е насочена срещу тоталитаризма и насилието. През 1957 г. получава литературна премия “Георг Бюхнер”. Дълги години Кестнер е председател на ПЕН клуба във ФРГ.\r\n1917 г.\r\nУмира Райна Княгиня – българска революционерка и учителка. Тя е родена в Панагюрище на 6 януари 1856 г. Учи в родния си град и в девическото училище в Стара Загора при А. Тошева. През 1874 г. става учителка в Панагюрище. Тя е една от основателките на женското дружество \"Китка\" в родния си град. По време на Априлското въстание от 1876 г. носи извезаното от нея и тържествено осветено от поп Груьо знаме на шествието в Панагюрище (поради което е наречена \"Княгиня\"). При потушаване на въстанието е арестувана и изпратена в Пловдивския затвор. Освободена е след намесата на европейски консули в Пловдив. През август 1876 г. заминава да учи акушерство в Русия през Цариград с паспорт под чуждо име. Завръща се в България през 1879 г. и става директор на девическия пансион в Търново. През 1882 г. е назначена за акушерка в Панагюрище, по-късно - в София. Авторка е на книгата \"Райна княгиня (Автобиография)\", издадена посмъртно през 1935 г.\r\n1856 г.\r\nУмира Роберт Александър Шуман - немски композитор и музиковед. Шуман е роден е на 8 юни 1810 г. в Цвикау. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених. Роберт Шуман е един от най-ярките представители на романтическото изкуство на ХIХ в. Голяма част от пиесите му за пиано са лирико-драматични: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). Създава 3 струнни квартета (1842 г.), квартети за пиано (1842 г.) и получилия широка популярност “Квинтет за пиано” (1842 г.).На тази дата са родени:\r\n1959 г.\r\nРодена е Мартина Григорова Вачкова – българска актриса. Завършва НАТФИЗ \"Кръстьо Сарафов\", специалност \"Актьорско майсторство\" в класа на проф. Н. Люцканов. Започва работа в Драматичния театър в Пазарджик (1982 г.). През 1985 г. постъпва в Държавния сатиричен театър \"Алеко Константинов\", участва в спектакли на театрална работилница \"Сфумато\" и в Народния театър \"Иван Вазов\". Снима се във филмите \"Мера според мера\", \"Ла донна е мобиле\", \"Испанска муха\" (1997 г.), \"Дванайсета нощ\" (2000 г.). Популярността си дължи на участието си в телевизионните предавания \"Ку-ку\" и \"Каналето\". Участва в театралните постановки \"Ловчанският владика\", \"Дванайсета нощ\", \"Слуга на двама господари\", \"Кучешко сърце\", \"Как Писар Тричко не се ожени за царкиня Кита с китка накичена\", \"Лонг плей\" и др.\r\n1925 г.\r\nРоден е Микис Теодоракис - гръцки композитор. Завършва Атинската консерватория през 1950 г., специализира в Парижката консерватория (1953-1959 г.). Бил е депутат в гръцкия парламент (1964-1967 г.) от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. Автор е на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са Първа, Втора и Трета симфонии, Първа и Втора сонати, “Едип цар”, “Антигона”, “Песен за мъртвия брат” и др. През 60-те години композира и модернизира гръцки народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.29", "title": "Денят 29 юли в българската история"}
{"url": "http://www.focus-news.net/news/2017/07/29/2420574/gd-granichna-politsiya-2-km-e-opashkata-ot-tezhkotovarni-avtomobili-pri-gkpp-kapitan-andreevo-na-izhod-ot-stranata.html", "text": "2 км е опашката от тежкотоварни автомобили при ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните контролно-пропускателни пунктове е към 6.00 часа. На българо-румънската граница на ГКПП \"Дунав мост 1\" и ГКПП \"Дунав мост 2\" трафикът е интензивен и има по 1 км колони от товарни автомобили на изход. На ГКПП \"Лесово\" има 1 км колона от товарни автомобили на изход от страната. На българо-гръцката граница на ГКПП Кулата трафикът е интензивен на вход и на изход за леки автомобили. На българо-сръбската граница и българо-македонската граница трафикът е нормален на всички ГКПП.\r\n Фериботът Оряхово - Бекет работи само в светлата част от деня поради ниско ниво на река Дунав.", "date": "2017.07.29", "title": "ГД „Гранична полиция“: 2 км е опашката от тежкотоварни автомобили при ГКПП „Капитан Андреево“ на изход от страната"}
{"url": "http://www.focus-news.net/news/2017/07/29/2420576/api-ot-800-do-1200-chasa-shte-bade-ogranicheno-dvizhenieto-na-mps-nad-35-tona-po-pat-i-5-gabrovo-shipka.html", "text": "Днес, 8.00 до 12.00 часа, ще бъде ограничено движението на превозните средства над 3.5 тона по път I-5 Габрово – Шипка във връзка с провеждането на събор под връх Бузлуджа. Това съобщиха от пресцентъра на Агенция \"Пътна инфраструктура\" (АПИ). Ограничението е за участъка от път I-5 от км 155+197 (пътно кръстовище с общинския път за кв. \"Етъра\") до км 184+100 (участъка гр. Габрово – гр. Шипка) и по панорамния път III-5005 между връх Шипка и връх Бузлуджа, от км 0+000 до км 12+213. Алтернативният маршрут за движение на МПС над 3.5 т е през Прохода на Републиката - път II-55 Велико Търново - Гурково.", "date": "2017.07.29", "title": "АПИ: От 8.00 до 12.00 часа ще бъде ограничено движението на МПС над 3.5 тона по път I-5 Габрово - Шипка"}
{"url": "http://www.focus-news.net/news/2017/07/29/2420582/denyat-29-yuli-v-svetovnata-istoriya.html", "text": "През 1996 г. американският лекоатлет Карл Люис печели на Олимпиадата в Атланта златен медал в скока на дължина. Карл Люис става петият спортист в историята на съвременните Олимпийски игри с четири поредни златни медала в една и съща дисциплина. На таз дата през 1981 г.в катедралата “Сейнт Пол” в Лондон английският престолонаследник и принц на Уелс Чарлз се жени за Даяна Спенсър.\r\n2014 г.\r\nСпоред Пекинския институт за социални науки Китай забогатява със 17% между 2010 и 2012 г., но една 1% от населението притежава една трета от богатството на страната. Китай е заплашен да се развива по латиноамерикански сценарий. Сега в САЩ емигрират пет пъти повече китайци, отколкото през 80-те години на миналия век. Китайците се страхуват от възможно масово недоволство или революция заради растящата пропаст между бедни и богати.\r\n2012 г.\r\nРеферендумът в Румъния отхвърля импийчмънта на президента Траян Бъсеску.\r\n2011 г.\r\nВисшето военно ръководство на Турция начело с Началникът на Генералния щаб на турската армия генерал Ъшък Кошанер подаде оставка заради несъгласие с ислямисткото правителство на премиера Реджеп Тайип Ердоган. Следващата седмица Висшият военен съвет ще проведе голяма среща на която ще обсъди намерението на Ердоган да създаде президентска република. Ердоган няма достатъчно гласове в Националното събрание за да промени Конституцията.\r\n2006 г.\r\nСкопското списание “Форум” публикува водеща статия със заглавие “Аз съм българин...”. Основна тема на статията е българското гражданство на бившия македонски премиер Любчо Георгиевски.\r\nВ статията се твърди, че според Георгиевски “алтернативата на Македония е България” и още - че “с решаването на казуса Косово, Македония ще изпадне в такъв геополитически водовъртеж, в който единственото спасение за нея ще бъдат прегръдките на България”.\r\n1996 г.\r\nАмериканският лекоатлет Карл Люис печели на Олимпиадата в Атланта златен медал в скока на дължина. Карл Люис става петият спортист в историята на съвременните Олимпийски игри с четири поредни златни медала в една и съща дисциплина.\r\n1994 г.\r\nБившият италиански министър-председател Бетино Кракси е осъден на осем и половина години затвор заради злоупотреби.\r\nБетино Кракси е роден през 1934 г. Той е министър-председател на Италия от 1983 г. до 1987 г. Генерален секретар е на Италианската социалистическа партия от 1976 г. и заместник-председател на Социалистическия интернационал от 1977 г. Умира през 2000 г.\r\n1992 г.\r\nБившият източногермански лидер Ерих Хонекер пристига в Берлин, за да отговаря пред съда за смъртта на застреляните на Берлинската стена бегълци от ГДР.\r\nЕрих Хонекер е роден през 1912 г. Той е държавен деец на ГДР. Председател е на Съюза на свободната германска младеж в периода 1946-1955 г. Генерален секретар e на ЦК на Германската единна социалистическа партия (ГЕСП) и e председател на Държавния съвет на ГДР (1976-1989 г. ). През 1989 г. е изключен от ГЕСП. От 1993 г. живее в Чили. Умира през 1994 г.\r\n1981 г.\r\nВ катедралата “Сейнт Пол” в Лондон английският престолонаследник и принц на Уелс Чарлз се жени за Даяна Спенсър.\r\nЧарлз предлага брак на Даяна през февруари 1981 г. В деня на сватбата им хиляди хора излизат по улиците на Лондон, а милиони наблюдават от малките екрани бракосъчетанието между 32-годишния престолонаследник и 20-годишната Даяна. Даяна и Чарлз имат двама сина - принц Уилям Артур Филип Луис и принц Хенри Чарлз Албърт Дейвид. След 15 години брак, принц Чарлз и принцеса Даяна се развеждат на 28 август 1996 г. Даяна се отказва от титлата кралица на Англия в бъдеще и от обръщението \"Ваше Височество\". Даяна загива в катастрофа на 31 август 1997 г. На 9 април 2005 г. принц Чарлз се жени за Камила Паркър-Боулс.\r\n1973 г.\r\nГеоргиос Пападопулос става временен президент на гръцката република.\r\nГеоргиос Пападопулос е роден през 1919 г. Той е гръцки държавник, полковник. Един от ръководителите на военния държавен преврат в Гърция през април 1967 г. От декември 1967 г. е министър-председател, а от март 1972 г. е регент на Гърция. Пападопулос концентрира цялата власт в свои ръце. След свалянето му през 1974 г. е изпратен в затвора.\r\n1958 г.\r\nВ САЩ е създадено Националното управление по аеронавтика и изследване на космическото пространство (NASA).\r\nНАСА е американска правителствена агенция, отговорна за програмата за космически изследвания. Разработва програми за космически полети, създаване на космически кораби и др. Обединява над 10 центъра, между които космическият център \"Л. Джонсън\" в Хюстън (Тексас), центърът \"Маршал\" в Хантсвил (Алабама), центърът \"Дж. Кенеди\" на Кейп Канаверал (Флорида) и др.\r\n1957 г.\r\nВлиза в сила уставът на Международната агенция за атомна енергетика (МАГАТЕ).\r\nМАГАТЕ е световна междуправителствена организация за развитие на сътрудничеството в областта на мирното използване на атомната енергия. Тя е създадена в съответствие с решение на Общото събрание на ООН от 3 декември 1955 г. Уставът й е утвърден на 23 октомври 1956 г. в Ню Йорк, а влиза в сила след 29 юли 1957 г. Щабквартирата на организацията е във Виена. До 1985 г. обединява 113 държави между които и България.\r\n1946 г.\r\nЗапочват заседанията на Парижката мирна конференция (1946–1947 г.), която има за цел уреждане на резултатите от Втората световна война (1939–1945 г.) в Европа. Конференцията е открита на 29 юли 1946 г. в Париж. Заседанията й се провеждат до 15 октомври 1946 г. Тя подготвя мирните договори между държавите от антихитлеристката коалиция, победителки във Втората световна война, и бившите съюзници на нацистка Германия в Европа - Италия, Румъния, България, Унгария и Финландия. В конференцията участват представители на 21 държави. Българската делегация се възглавява от министър-председателят Кимон Георгиев, министърът на външните работи Георги Кулишев и председателят на парламента Васил Коларов. Те настояват България да бъде призната за съвоюваща страна, отхвърлят териториалните претенции на гръцкото правителство, отстояват българските права над Западна Тракия и се противопоставят на прекомерните гръцки искания за репарации.\r\nКонференцията одобрява голяма част от разработените от Съвета на министрите на външните работи проекти. След обсъждане на останалите несъгласувани въпроси на Нюйоркската сесия на Съвета на министрите на външните работи договорите са подписани на 10 февруари 1947 г. в Париж.\r\n1945 г.\r\nВ хода на Втората световна война американският кораб “Индианаполис” е потопен от японска подводница. Преди това той успешно е доставил на местоназначението й атомната бомба, която след седмица е хвърлена над Хирошима. Хирошима е първият град, бомбардиран с американска ядрена бомба на 6 август 1945 г. Заедно със загиналите в Нагасаки жертвите са 300 хиляди. Хирошима е силно разрушена и по-късно възстановена.\r\n1921 г.\r\nОснован е Съветът за международни отношения (Council on Foreign Relations) в Ню Йорк от полк. Едуард Хаус, съветник на американския президент Удроу Уилсън и доминираща фигура в Белия дом.\r\nСъветът за международни отношения е американска политическа организация и е затворен клуб. В него участват най-влиятелните хора в САЩ: политици, банкери, милиардери, стратези и анализатори. Срещите са строго конфиденциални, решенията са неформални, но резултатите им засягат целия свят. Причина за създаване на Съвета за международни отношения е крахът на американския план за устройство на света и последвалото изтегляне на САЩ от Европа. Целта му е прогнозиране и менажиране на световните дела. Финансиран е от магнатите Дж. Рокфелер, П. Вартбург, Якоб Шифт, Дж. П. Морган. Негови директори са Д. Рокфелер, Сайрес Ванс, Дж. Буш, Джордж Шулц, Алън Гринспън, Брент Скоукрофт, Джийн Къркпатрик. В СМВ се раждат и развиват идеите за устройство на света след Втората световна война, както и за създаване на мрежа от световни организации (ООН, МВФ и Световната банка). От 1990 г. членовете му открито използват термина “нов световен ред”.\r\nАдолф Хитлер е избран за ръководител на Националсоциалистическата германска работническа партия.\r\nАдолф Хитлер е германски политик, един от създателите на Националсоциалистическата Германска работническа партия. За периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавен глава. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба”, в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS отряди (1925 г.). За борба с бойните групи на комунистите създава щурмовите отряди SA (1921 г.), които са унищожени през т. нар. нощ на “дългите ножове” на 30 юни 1934 г. Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г. са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. В края на войната Хитлер се самоубива. Обявен е за главен военен престъпник след Втората световна война.\r\n1916 г.\r\nВ хода на Първата световна война 24-ти пехотен черноморски полк сменя 32-ри пехотен загорски полк и организира отбраната на връх Преслап (Македония).\r\n1858 г.\r\nЯпония подписва със САЩ първия си договор за приятелство и търговия.\r\n1830 г.\r\nСлед избухването на Юлската революция във Франция, на 27 юли 1830 г., френският крал Шарл Х е детрониран. Той избягва от Франция и живее в изгнание в Шотландия и в Австрийската империя. Юлската революция бележи революционните вълнения във Франция, довели до свалянето на династията Бурбони. Недоволството от стопанската криза в края на 20-те години на ХІІ в. се засилва от реакционната политика на крал Шарл Х. Отмяната на свободата на печата предизвиква демонстрации в Париж, които на 27 юли 1830 г. прерастват във въстание. След детронацията на Шарл Х управлението на страната поема Луи Филип. Установява се Юлската монархия. Луи Филип управлява Франция от 1830 г. до 1848 г. Той назначава за министри Тиер и Гизо и се стреми да запази по всякакъв начин мира вътре и вън от Франция. Противник е на всякакви реформи, особено в изборната система. Абдикира и напуска със семейството си Франция след избухването на революцията през 1848 г. Неговата дъщеря - княгиня Клементина, е майка на българския цар Фердинад I.\r\n1754 г.\r\nВ първия международен боксов мач англичанинът Джак Слейк нокаутира французина Жан Пети.\r\n1588 г.\r\nИспанската Велика армада (военният флот на испанският крал Филип II), изпратена, за да завладее Англия, е разбита в Ламанша от английската флота, ръководена от сър Франсис Дрейк и лорд Хауърд.\r\nСър Франсис Дрейк (на снимката) е роден около 1540 г. и умира през 1596 г. Той е английски мореплавател, вицеадмирал. Пиратства край бреговете на Западна Африка (1567-1569 г.) и Америка (1570-1572 г., 1585-1586 г.). Извършва (втори след Фернандо Магелан) околосветско плаване (1577-1580 г.). Командва английския флот при разгрома на испанската \"Непобедима армада\" (1588 г.).\r\n1586 г.\r\nОснован е руския град Тюмен, нефтената столица на Сибир. Построен е на мястото на татарския град Чинги-Тура. Това е първият руски град в Сибир.На тази дата умират:\r\n1979 г.\r\nУмира Херберт Маркузе – немско-американският философ и социолог представител на Франкфуртската школа (“Ерос и цивилизация”). Маркузе е роден през 1898 г. По произход е германец. От 1934 г. живее в САЩ. Според Маркузе движеща сила на социалните изменения са аутсайдерите (преследвани национални малцинства, безработни и др.) и радикалните слоеве на студентите и интелигенцията. Възгледите му са разновидност на постиндустриалния романтизъм.\r\n1974 г.\r\nУмира Ерих Кестнер - немски писател и поет - сатирик и хуморист. Той е роден на 23 февруари 1899 г. в Дрезден. Кестнер учи немска литература, история и философия, след което работи като журналист и редактор. Първата му книга е стихосбирката “Сърце върху талията” (1928 г.). През 1931 г. издава романа “Фабиан”, който му носи световно признание. Автор е на много книги за деца - “Емил и детективите” (1931 г.), “Кончето и Антон” (1929 г.), “Тил Уленшпигел” (1935 г.), “Конференция на зверовете” (1949 г.) и др. В периода на фашистката диктатура (1933-1945 г.) произведенията на Кестнер са забранени от официалната власт. Пиесата му “Школа за диктатори” (1956 г.) е насочена срещу тоталитаризма и насилието. През 1957 г. получава литературна премия “Георг Бюхнер”. Дълги години Кестнер е председател на ПЕН клуба във ФРГ.\r\n1890 г.\r\nУмира Винсент Ван Гог – холандски художник, представител на постимпресионизма. Ван Гог е роден на 30 март 1853 г. в Грот-Зюндерт, Холандия. Бил е проповедник в мините в Боринаж, Белгия. По-късно пристига с брат си Тео в Париж, където се свързва с кръга импресионисти около \"Татко Танги\". В Арл, където прави опит за самоубийство, работи с П. Гоген. Автор е на над 300 платна, между които: \"Нощно кафе\", \"Слънчогледи\", \"Път с кипариси\", \"Портрет на доктор Гаше\", \"Татко Танги\", \"Автопортрет с лула\", \"Пейзаж в Овер след дъжда\" и др.\r\n1856 г.\r\nУмира Роберт Александър Шуман – немски композитор и музиковед. Шуман е роден е на 8 юни 1810 г. в Цвикау. Учи при педагога и органиста И. Г. Кунч. Като пианист концертира от 13-годишна възраст. От 1828 г. учи юридически науки в Лайпцигския и Хайделбергския университети. Усъвършенства музикалната си техника при Ф. Вик. Изучава теория на музиката под ръководството на композитора и диригента Г. Дорн (1831-1832 г.). През 1834 г. в Лайпциг основава нов музикален вестник, на който е редактор до 1844 г. През 1840 г. се жени за пианистката Клара Вик (дъщеря и ученичка на Ф. Вик). От 1843 г. известно време преподава в Лайпцигската консерватория и едновременно със съпругата си предприема концертни турнета. От 1844 г. живее в Дрезден, а от 1850 г. - в Дюселдорф. Към края на 40-те години получава диагноза за психическо разстройство. Последните 2 години от живота си прекарва в болницата в Ендених. Роберт Шуман е един от най-ярките представители на романтическото изкуство на ХIХ в. Голяма част от пиесите му за пиано са лирико-драматични: “Пеперуди” (1831 г.), “Карнавал” (1835 г.), “Давидсблюндер” (1837 г.) и “Крайслериана” (1838 г.). Автор е на сонати (1835 г., 1835 -1838 г., 1836 г.), “Фантазия” (1836-1838 г.), Концерт за пиано и оркестър (1841-1845 г.), редица цикли за пиано, построени на принципа на сонатите или албум с пиеси - “Фантастични пиеси” (1837 г.), “Детски сцени” (1838 г.), “Албум на юношеството” (1848 г.) и др. Пише ораторията “Раят и Пери” (1843 г.), “Сцени от Фауст” (1844-1853 г.). Единствената му завършена опера е “Геновева” (1848 г.). Творчески успех представлява музиката му към драматическата поема “Манфред” на Байрон (увертюра и 15 музикални номера, 1849 г.). Създава 3 струнни квартета (1842 г.), квартети за пиано (1842 г.) и получилия широка популярност “Квинтет за пиано” (1842 г.).На тази дата са родени:\r\n1925 г.\r\nРоден е Микис Теодоракис - гръцки композитор. Завършва Атинската консерватория през 1950 г., специализира в Парижката консерватория (1953-1959 г.). Бил е депутат в гръцкия парламент (1964-1967 г.) от листата на ГКП, а през 80-те години от листата на “Нова демокрация”. По време на военната диктатура е затворен в концлагер. През 1970 г. е освободен. Автор е на музиката за: “Кварталът на мечтателите” (1961 г.), “Любовниците от Теруел” (1962 г.), “Зорба Гърка” (1964 г.), “Хайка” (1965 г.), “Денят, когато рибите изплуваха” (1967 г.), “Z” (1969 г.), “Троянките” (1971 г.), “Обсадно положение” (1973 г.), “Сутиеска” (1973 г.), “Серпико” (1973 г.), “Ифигения” (1977 г.), “Всеобща песен” (1983 г.). Известни негови музикални творби са Първа, Втора и Трета симфонии, Първа и Втора сонати, “Едип цар”, “Антигона”, “Песен за мъртвия брат” и др. През 60-те години композира и модернизира гръцки народни песни, станали популярни в цял свят. Композира музика по поезията на П. Неруда - цикъла кантати “Канто хенерал” (1973 г.). През 1986-1987 г. излиза автобиографичната му книга “Пътищата на Архангела”.\r\n1915 г.\r\nРоден е Павел Петрович Кадочников - руски актьор и режисьор. През 1935 г. завършва Ленинградския театрален институт. До 1944 г. е актьор в Ленинградския нов театър на младия зрител. Ролята на майор Федотов в “Подвигът на разузнавача” (1947 г.) го прави особено известен. Работи и с други популярни режисьори - Айзенщайн, Юткевич, Столпер, Зархи и Хайфиц и др. Като режисьор дебютира през 1965 г. с “Музикантите на един полк”, през 1970 г. - “Снежна ръка”. Снима се в “Пълнолетие” (1935 г.), “Яков Свредлов” (1940 г.), “Антон Иванович се сърди” (1941 г.), “Иван Грозни” (1944 г.), “Робинзон Крузо” (1947 г.), “Повест за истинския човек” (1948 г.), “Голямото семейство” (1954 г.), “Руски сувенир” (1960 г.), “Незавършена пиеса за механично пиано” (1977 г.), “Сибириада” (1979 г.), “Разказ на неизвестния човек” (1981 г.), “Луди пари” (1982 г.), “Три процента риск” (1985 г.). През 1984 г. режисира “Никога няма да те забравя”. Умира на 2 май 1998 г.\r\n1883 г.\r\nРоден е Бенито Мусолини (наричан Дуче) – италиански държавник. На 18 години става учител. Емигрира в Швейцария, където учи френски език. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския в. “Аванти”. Избухването на Първата световна война го отдалечава от официалния социализъм. Основава в. “Пополо д’Италия”, в който се обявява за намеса във войната на страната на Съглашението. Когато Италия се намесва Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След двугодишна борба свиква на конгрес в Неапол своите привърженици “черноризци” и потегля с тях срещу Рим през октомври 1922 г., където завзема властта без съпротива. Управлението на Мусолини е под форма на диктатура. В периода 1922-1943 г. е министър-председател. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано.\r\n1843 г.\r\nРоден е Йохан Шмид – германски езиковед. Изучава индоевропейски езици в университетите в Берлин и Йена. Професор е в университетите в Грац (от 1873 г.) и Берлин (от 1876 г.). Специалист е в областта на сравнителното индоевропейско езикознание. Вместо схемата на А. Шлайхер за “родословното дърво” на индоевропейското семейство предлага т. нар. “вълнова теория” за разпространението на индоевропейските езици. Според нея индоевропейския праезик (диалектно разчленен) представлява съвкупност от езикови иновации, разположени на вълни от центъра на езиковото единство към периферията. Индоевропейските езици, според Шмид, са свързани с ред общи черти, като границата между тях е преливаща се. Теоретичните му работи оказват влияние върху развитието на индоевропейската диалектология.\r\n1817 г.\r\nРоден е Вилхелм Гризингер – германски психиатър и невропатолог, един от основоположниците на научната психиатрия. От 1847 г. той е професор по вътрешни болести и психиатрия в Тюбинген. Завежда Катедрата по психиатрия и невропатология (1864 г.). Разработва цялостна теория и създава учението за психичните заболявания на основата на общопатологични и клинични принципи. Според него формите на психично разстройство са стадии на единен патологичен процес. Мозъкът е \"носител на психическите функции\", т. е. психическите функции са отношения между психическата дейност и материалния субстрат (мозъка). Защитава рефлекторната природа на психическата дейност; отъждествява психиатрията с \"мозъчна патология\". Създател е на Берлинското научно дружество на невропатолозите и психиатрите, основател e на списание \"Archiv für Psychiatrie und Nervenheilkunde\" (1868 г.). Умира в Берлин на 26 октомври 1868 г.\r\n1805 г.\r\nРоден е френският историк Алексис де Торквил (1805 - 1876). Автор е на \"Демокрацията в Америка\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.29", "title": "Денят 29 юли в световната история"}
{"url": "http://www.focus-news.net/news/2017/07/29/2420586/smolyan-v-selo-chokmanovo-shte-se-provede-traditsionniyat-sabor-ilinden-posveten-na-114-godini-ot-ilindensko-preobrazhenskoto-vastanie.html", "text": "Родолюбивото село Чокманово ще отбележи и тази година традиционния събор Илинден, посветен на 114 години от Илинденско-Преображенското въстание. Това съобщиха от пресцентъра на Община Смолян. Празникът на селото ще започне от 19.00 часа днес, когато ще бъде открита изложба „125 години Народно читалище „Христо Ботев”. Експозицията се намира в централното фоайе на читалището. \r\nОт 19.30 часа ще започне Народно веселие с клуб Хоро при читалище „Балкански просветител”. За доброто настроение на жителите на Чокманово и гостите на събора ще се погрижи оркестър „Рожен” с ръководител Петър Янев и солисти Величка Тодорова, Димитър Керемдчиев и Атанас Парев.\r\nОбщина Смолян осигурява транспорт до село Чокманово. Автобусът ще тръгне в 18.00 часа от Бункера, а от Чокманово до Бункера - в 22.00 часа. Цената на билета е по транспортната схема. Организатори на събора са Община Смолян и НЧ „Христо Ботев-1892” – Чокманово.", "date": "2017.07.29", "title": "Смолян: В село Чокманово ще се проведе традиционният събор Илинден, посветен на 114 години от Илинденско-Преображенското въстание"}
{"url": "http://www.focus-news.net/news/2017/07/29/2420587/romania-insider-rumaniya-shte-otbelezhi-stogodishninata-ot-aneksiraneto-na-transilvaniya-sas-statui-na-suma-ot-17-mln-evro.html", "text": "Градският съвет на Букурещ ще изплати близо 80 млн. леи (17,7 млн. евро – 34 млн. лв.) за четири статуи, посветени на стогодишнината от Обединението на страната от 1918 г, когато тя след Първата световна война анексира Трансилвания, предаде  Romania-insider.\r\nЧетирите статуи ще изобразяват крал Фердинанд румънски, политика Йон Братиану , генерал Анри Матиас Бертело и на самото т.нар. „Велико обединение“.  Четвъртата статуя ще бъде поставена на площад „Алба Юлия“ в столицата. Ще бъде висок 25 метра и ще има диаметър от 35 метра.  Статуята на Братиану ще бъде поставена на площад „Университате“ и ще се издига на 15 метра височина на мястото на статуята на политика, свалена по време на комунистическия режим. Статуята на крал Фердинанд ще бъде поставена на площад „Победа“.\r\nПрезидентът на Румъния Клаус Йоханис заяви, че румънците „ги бива при организирането на празненства“, но според него „би било добре, ако има проекти, които да демонстрират, че след тези сто години Румъния е станала не само голяма, но и обединена“, чрез магистрали.  Виктор Турмаков", "date": "2017.07.29", "title": "Romania-insider: Румъния ще отбележи стогодишнината от анексирането на Трансилвания със статуи на сума от 17 млн. евро"}
{"url": "http://www.focus-news.net/news/2017/07/29/2420584/pazardzhik-v-panagyurishte-shte-badat-otbelyazani-100-godini-ot-smartta-na-rayna-knyaginya.html", "text": "В Панагюрище с поредица от прояви ще бъдат отбелязани 100 години от кончината на Райна Княгиня и 140 години от кончината на митрополит Дкин Велешко-Струмишки (Димитър Дипчев – Дамаскин). Това каза за Радио „Фокус” – Пазарджик Здравчо Здравчев, председател на Родов комитет „Райна Княгиня”. Организатори на програмата са Историческият музей в Панагюрище, Родовият комитет и Община Панагюрище. „Подготвихме една сериозна програма. Първото нещо, което трябва да се направи, когато годишнините са свързани с кончина, са панихиди. Първата проява, която предвиждаме е панихида в черквата „Свети Георги” в Панагюрище, където е служил и бащата на Райна Княгиня – поп Георги Футеков. Панихидата ще започне в 9.00 часа днес, и ще е за 100 години от кончината на Райна Княгиня и 140 години от кончината на митрополит Димитър Дамаскин. Той всъщност е всъщност чичо на съпруга на Райна Княгиня и по фамилия е Дипчев. След това ще положим венци на гроба на Райна Книгиня в къщата музей, а после и венец на плочата на Димитър Дамаскин в Историческия музей в Панагюрище”, допълни Здравчев. „Програмата включва също произнасяне на кратко слово от кмета на община Панагюрище Никола Белишки в залата на музея. Общината все пак е организатори и е изключително важно тяхното участие. Ще се състои и представяне, което правим заедно с директора на Историческия музей доц. Атанас Шопов, на някои нови неща, свързани с дейността и живота на Райна Княгиня”, каза председателят на Родовия комитет „Райна Княгиня”. По думите му този път акцентът ще е повече върху митрополит Димитър Дамаскин, тъй като освен годишнината от кончината му има и 200 години от рождението му. „Програмата за отбелязването на тези годишнини предвижда също на 30 юли да посетим Араповския манастир, където се намира неговият гроб, за да положим венец на гроба на този родолюбив българин”, коментира Здравчев.\r\nТеодора ДИМИТРОВА", "date": "2017.07.29", "title": "Пазарджик: В Панагюрище ще бъдат отбелязани 100 години от смъртта на Райна Княгиня"}
{"url": "http://www.focus-news.net/news/2017/07/29/2420585/kyustendil-haydushka-vecher-za-rumena-voyvoda-shte-se-provede-v-pogranichnoto-selo-gyueshevo.html", "text": "Хайдушка вечер за Румена войвода ще се проведе в пограничното село Гюешево. Това каза пред Радио „Фокус” – Кюстендил кметът на населеното място Татяна Георгиева. Днес и утре (30 юли) се организира традиционният събор в пограничното село, а една от вечерите е посветена на родената в Гюешево Румена войвода. „В миналото хората са пресъздавали идването на Румена войвода с четата на дядо Ильо войвода, но сега ние се ограничаваме до рецитали и песни, посветени на войводата. Ще бъде организирана и родова среща, при нас ще дойдат потомци на Румена войвода, живеещи в различни краища на България”, каза Георгиева.\r\nВенцеслав ИЛЧЕВ", "date": "2017.07.29", "title": "Кюстендил: Хайдушка вечер за Румена войвода ще се проведе в пограничното село Гюешево"}
{"url": "http://www.focus-news.net/news/2017/07/29/2420588/pleven-turnir-po-striyt-fitnes-shte-se-provede-v-grada-pod-patronazha-na-narodniya-predstavitel-ot-gerb-vladislav-nikolov.html", "text": "За втора година под егидата на плевенския депутат от ГЕРБ Владислав Николов ще се проведе турнир по „Стрийт фитнес” в рамките на спортна кампания „Ваканция без грижи”. Това съобщиха от пресцентъра на ПП ГЕРБ. Организатор на събитието е Националното сдружение на сираците в България в партньорство с Министерството на младежта и спорта. Такива спортни прояви вече се състояха през юли в Мездра, Пловдив, Варна и Стара Загора. Победителите ще участват на големия финал през септември в София. Домакин на поредния турнир е Плевен. Началото ще бъде дадено от 10.30 часа днес на новата фитнес площадка в парка до училище „Христо Смирненски”. Три са категориите, в които ще се състезават участниците - момчета до 17 г., момчета над 17 г. и момичета над 14 г. Записването на желаещите ще става днес от 9.00 часа.", "date": "2017.07.29", "title": "Плевен: Турнир по „Стрийт фитнес” ще се проведе в града под патронажа на народния представител от ГЕРБ Владислав Николов"}
{"url": "http://www.focus-news.net/news/2017/07/29/2420579/dobrich-vitsepremierat-valeri-simeonov-i-deputati-ot-pg-na-obedineni-patrioti-shte-prisastvat-na-otbelyazvane-na-100-godini-ot-smartta-na-general-leytenant-ivan-kolev.html", "text": "Вицепремиерът Валери Симеонов и депутати от парламентарната група (ПГ) на \"Обединени патриоти\" ще присъстват на военния ритуал и панихида по повод 100 години от смъртта на легендарния български пълководец генерал-лейтенант Иван Колев от 11.00 часа днес пред паметника на ген. Иван Колев и загиналите за освобождението на Добруджа през 1916 г. в Добрич. Това съобщиха от пресцентъра на ПП НФСБ. По време на церемонията ще се състои и освещаване на изградените към паметника на ген. Колев паметни плочи с имената на войниците и офицерите от Трета Българска армия, загинали в боевете от Добричката епопея.\r\nОт НФСБ припомнят, че паметникът на един от най-големите ни пълководци бе изграден с личното съдействие и активното спомоществователство на лидера на НФСБ Валери Симеонов, който предоставя по-голямата част от средствата. Скулптурата на ген. Колев, изработена от Александър Хайтов, е издигната в Добрич миналата година. \r\nГен. Колев е не само един от най-големите пълководци, той е признат за „баща на българската конница“. Паметни остават думите му, казани на 4 септември 1916 година пред строената българска конница, когато към командваната от него дивизия се насочва цяла руска кавалерийска дивизия, превъзхождаща двукратно българската: „Кавалеристи, Бог ми е свидетел, че съм признателен на Русия задето ни освободи. Но какво търсят сега казаците в нашата Добруджа? Ще ги бием и прогоним както всеки враг, който пречи за Обединението на България“.", "date": "2017.07.29", "title": "Добрич: Вицепремиерът Валери Симеонов и депутати от ПГ на \"Обединени патриоти\" ще присъстват на отбелязване на 100 години от смъртта на генерал-лейтенант Иван Колев"}
{"url": "http://www.focus-news.net/news/2017/07/29/2420578/tass-kitay-prizova-severna-koreya-da-sablyudava-rezolyutsiite-na-oon.html", "text": "Прессекретарят на МВнР на Китай Ген Шуан призова Северна Корея „да спазва резолюциите на Съвета за сигурност на ООН и да прекрати действията, които могат да доведат до ескалация на напрежението, предаде ТАСС.\r\n„Китай е обезпокоен от развитието на ситуацията. Китай се обявява срещу нарушенията от страна на КНДР на резолюциите на Съвета за сигурност на ООН и призивите на международната общност“, заяви Шуан. „Китай призовава КНДР да съблюдава резолюциите на Съвета за сигурност на ООН и да прекрати действията, които могат да доведат до ескалация на напрежението на Корейския полуостров“, добави дипломатът. Виктор Турмаков", "date": "2017.07.29", "title": "ТАСС: Китай призова Северна Корея да съблюдава резолюциите на ООН"}
{"url": "http://www.focus-news.net/news/2017/07/29/2420591/pazardzhik-zasilena-e-opasnostta-ot-padashti-kamani-v-rodopskata-chast-na-oblastta.html", "text": "Спокойно е движението по главните пътища в област Пазарджик, като повече автомобили се движат в посока Родопската част на региона, съобщи за Радио „Фокус“ – Пазарджик дежурният в Областна пътно управление-Пазарджик. Пътните настилки почти навсякъде в областта са сухи. В Родопите е засилена опасността от падащи камъни по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение по моста в село Бошуля, където е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nАлбена ЖИЛЕКОВА", "date": "2017.07.29", "title": "Пазарджик: Засилена е опасността от падащи камъни в Родопската част на областта"}
{"url": "http://www.focus-news.net/news/2017/07/29/2420590/blagoevgrad-114-godini-ot-ilindensko-preobrazhenskoto-vastanie-shte-badat-otbelyazani-v-selo-popovi-livadi-s-traditsionen-sabor.html", "text": "Община Гоце Делчев организира традиционния събор в село Попови ливади по повод 114-та годишнина от избухването на Илинденско–Преображенското въстание. Това съобщиха от пресцентъра на Община Гоце Делчев. Програмата ще започне в 10.30 часа днес пред паметника на Гоце Делчев на Попови ливади със заупокойна молитва за загиналите в Илинденско–Преображенското въстание и молебен за здраве, които ще отслужи Негово Високопреосвещенство Неврокопски митрополит Серафим. Слово за въстанието и неговата голяма историческа важност, ще произнесе проф. Андрей Пантев. На паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието. В 11.30 часа, на голямата поляна в село Попови ливади, ще започне празничният концерт. В програмата ще участват: Боряна Карпузова, Цветанка Воденова, Георги Жбантов, Мария Христова, Васил Пиргов, Ирина Паскалева, Марио Василев и сборен оркестър с ръководител Здравко Георгиев. Тази година специалното участие в празничната програма е на Николина Чакърдъкова и Неврокопски танцов ансамбъл. Осигурен е организиран транспорт от Гоце Делчев до Попови ливади.", "date": "2017.07.29", "title": "Благоевград: 114 години от Илинденско-Преображенското въстание ще бъдат отбелязани в село Попови ливади с традиционен събор"}
{"url": "http://www.focus-news.net/news/2017/07/29/2420589/albanian-daily-news-sotsialisticheskoto-dvizhenie-za-integratsiya-na-albaniya-obvini-ministar-predsedatelya-che-se-darzhi-kato-sharlatanin-s-turistite.html", "text": "Председателя на опозиционното Социалистическо движение за интеграция Петрит Васили обвини министър-председателя Еди Рама, че се държи безотговорно към туристите. Той обвини правителството за хаоса в южната част на страната заради строителните дейности по брега, пише  Albanian Daily News.\r\n„Хаотичната ситуация в Южна Албания се дължи на заради прекалено многото строежи и ремонти на пътищата. Това безотговорно отношение по време на туристическия сезон може да се приеме като шарлатанство от страна на правителството“, заяви Васили.  Той призова министър-председателя да се фокусира върху управлението на страната, вместо да прави безсмислени изказвания.  Виктор Турмаков", "date": "2017.07.29", "title": "Albanian Daily News:  Социалистическото движение за интеграция на Албания обвини министър-председателя, че се държи като шарлатанин с туристите"}
{"url": "http://www.focus-news.net/news/2017/07/29/2420594/vecher-makedoniya-shvetsiya-shte-podpomaga-protsesite-na-reformi-v-makedoniya.html", "text": "Министър-председателят на  Македония Зоран Заев днес проведе среща с посланика на Швеция в страната  Матс Стафансон, предаде „Вечер“.\r\n„Посланик Стафансон  изтъкна, че страната му е отворена напълно да подпомогне процеса на реформи, обявени от македонското правителство. Той предаде  поздравления  от  правителството на Швеция внушителните постижения на правителството на Македония още през първите два месеца от мандата на новото правителство и добави, че страната му е отворена напълно да помогне процеса на реформи, обявени от македонското правителство“, предаде македонската  правителствена пресслужба.\r\n„Премиерът Зоран Заев  благодари на откритата подкрепа и подчерта, че Швеция и досега е  имала изразено приятелско и поддържащо отношение в периода на разрешаването на политическата криза в Република Македония. Премиерът Заев изтъкна, че с подкрепата на приятелските държави е винаги  много по-лесно да се решават предизвикателствата и процесите, които са изправени пред страната“, предаде македонското правителство. Виктор Турмаков", "date": "2017.07.29", "title": "„Вечер“ (Македония): Швеция ще подпомага процесите на реформи в Македония"}
{"url": "http://www.focus-news.net/news/2017/07/29/2420583/reuters-yuzhna-koreya-shte-razpolozhi-dopalnitelni-sistemi-za-protivoraketna-otbrana-thaad-v-otgovor-na-severnokoreyskoto-raketno-izstrelvane.html", "text": "Правителството на Южна Корея съобщи, че ще увеличи с четири допълнителни единици разполагането на американската противоракетна система ТХААД на своя територия, след като Северна Корея отново изстреля междуконтинентална балистична ракета, предаде  Reuters .\r\nРазполагането на системите бе забавено след първите две единици, след като президентът на Южна Корея Мюн Джей-ин нареди разследване на влиянието им върху околната среда. Китай е бил уведомен за засилването на разполагането на новите системи. \r\nКитай е против разполагането на ТХААД в Южна Корея, защото смята, че няма да възпре ракетната програма на КНДР, а същевременно ще дестабилизира ситуацията в региона.  Виктор Турмаков", "date": "2017.07.29", "title": "Reuters: Южна Корея ще разположи допълнителни системи за противоракетна отбрана ТХААД в отговор на севернокорейското ракетно изстрелване"}
{"url": "http://www.focus-news.net/news/2017/07/29/2420593/smolyan-arhiereyska-sveta-liturgiya-shte-bade-otsluzhena-v-katedralniya-hram-sv-visarion-smolenski.html", "text": "Архиерейска света Литургия ще бъде отслужена по повод храмовия празник на катедралния храм „Св. Висарион Смоленски“, съобщиха от храма. Частици от одеждите (покрова и ризата) на Майката Божия бяха донесени ритуално вчера от Пловдивска св. митрополия специално за празника на храма „Св. Висарион Смоленски“. Светините пристигнаха от Москва в България с благословението на Негово Светейшество патриарха на Москва и на цяла Русия Кирил за храмовия празник на митрополитската църква в Пловдив „Света Марина“. Те са изложени за поклонение и благословение на вярващите в катедралния храм „Св. Висарион Смоленски“. Архиерейската света Литургия ще започне от 9.00 часа. С благословението на Пловдивския митрополит Николай Светините на Пресвета Богородица – част от покрова и ризата ѝ, ще останат в храма до ранния следобед, след което ще бъдат върнати в митрополитския храм „Св. Марина“ – Пловдив. А в неделя ще бъдат пренесени обратно в Москва в храм „Св. Йоан Богослов“ на Руския православен университет. Тогава ще бъде изпратена от Пловдив и църковната делегация от Русия, придружаваща Богородичните светини.", "date": "2017.07.29", "title": "Смолян: Архиерейска света Литургия ще бъде отслужена в катедралния храм „Св. Висарион Смоленски“"}
{"url": "http://www.focus-news.net/news/2017/07/29/2420596/plovdiv-do-31-yuli-shte-prodalzhat-remontnite-deynosti-po-patya-asenovgrad-hvoyna-vodachite-da-se-dvizhat-s-povisheno-vnimanie.html", "text": "Движението по участъка на АМ „Тракия“ в Пловдивска област се извършва с нормална интензивност и без затруднения към този час на деня. Това каза за Радио „Фокус“ – Пловдив дежурният в Областно пътно управление. Трафикът по останалите основни пътни артерии в областта също се извършва безпроблемно. През изминалата нощ не са получавани сигнали за тежки пътнотранспортни произшествия. Пътните настилки в Пловдивска област са сухи и нормално проходими, пътната обстановка е благоприятна за пътуване. Няма образували се свлачища, нито сигнали за падащи камъни, каза дежурният. Той посъветва водачите да бъдат бдителни, преминавайки по пътната отсечка Нареченски бани - Бачково. Причината е, че там възможността за активизирането на свлачища е най-голяма.\r\nДо 31 юли ще продължат частичните ремонтни дейности по пътя Асеновград - Хвойна. Движението в района се контролира от сигналисти, като водачите трябва да преминават с повишено внимание. Забранено е преминаването на камиони с височина над 4 метра през тунелите по пътя Асеновград - Смолян. Обходният маршрут е през пътя Кричим - Девин. Ограничено е преминаването по пътя Тополово - Леново - Поройна, в района на км 19, заради влошено състояние на пътната настилка. Затворен за движение все още е пътят Белица - Загражден - Давидково, в участъка от км 13 до км 18, заради разрушена настилка. Остава забранено преминаването на камиони над 5 тона по пътя Плодовитово - Първомай - Асеновград заради влошено състояние на стоманен мост на река Марица. Обходният маршрут е през път ІІ-66 Стара Загора - Поповица и път І-8 Пловдив - Свиленград. Проходът Троян - Кърнаре е отворен за движение на всички моторни превозни средства.\r\nДвижението на територията на град Пловдив се извършва с нормална интензивност към този час на деня. Не се регистрира струпване на автомобили по главните булеварди и при възловите кръстовища. Преминаването през светофарните уредби се извършва средно за около 2 минути.\r\nТони МИХАЙЛОВ", "date": "2017.07.29", "title": "Пловдив: До 31 юли ще продължат ремонтните дейности по пътя Асеновград - Хвойна, водачите да се движат с повишено внимание"}
{"url": "http://www.focus-news.net/news/2017/07/29/2420595/kyustendil-obshtina-dupnitsa-organizira-bezplatno-lyatno-kino-s-istoricheski-filmi.html", "text": "Община Дупница организира безплатно лятно кино с исторически филми. Това каза пред Радио „Фокус” – Кюстендил Христо Апостолов, експерт в Община Дупница. По думите му лятното кино ще започне днес, когато киноекранът ще бъде поставен в парк „Рила”. Киното ще бъде безплатно за всички жители и гости на Дупница. \"Прожекции ще има в сряда, петък и събота”, посочи Апостолов. Първата прожекция ще бъде на филма „681-Величието на хана“. До 15 септември ще се излъчват и други исторически филми, свързани с българските владетели от миналото.\r\nВенцеслав ИЛЧЕВ", "date": "2017.07.29", "title": "Кюстендил: Община Дупница организира безплатно лятно кино с исторически филми"}
{"url": "http://www.focus-news.net/news/2017/07/29/2420597/blagoevgrad-v-edna-lenta-se-osashtestvyava-dvizhenieto-na-tretoklasen-pat-197-mezhdu-selata-dolen-i-satovcha-poradi-pochistvane-na-otvodnitelni-okopi.html", "text": "В лявата или дясната лента се извършва движението на главен път Е-79, между Благоевград и Кресненското ханче, от км 366+000 до км 392+500, заради косене и рязане на храсти. Същите дейности се извършват и на второкласен път 19 Симитли - Предел, от км 7+500 до км 21+500. Нормално интензивен е трафикът по главен път Е-79 и второкласен път 19 Симитли - Гоце Делчев. Това каза за Радио ‘‘Фокус’’ – Пирин дежурният служител в Областно пътно управление - Благоевград. Поради дестабилизиран банкет в ляво е стеснен участък на второкласен път 84 Якоруда - Разлог при км 98+500. В една пътна лента се извършва движението на третокласен път 197, от км 20 до км 28, между селата Долен и Сатовча, поради почистване на отводнителни окопи. Подкопано е дясното платно за движение на третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра. Двупосочно движение в една лента се извършва на третокласен път 1972 между селата Блатска и Абланица при км 7+700, заради активизирало се свлачище.\r\nОт Областно пътно управление - Благоевград отправят апел към водачите на моторни превозни средства да шофират внимателно и съобразявайки се с пътната обстановка.\r\nЛора КАЛЧЕВА", "date": "2017.07.29", "title": "Благоевград: В една лента се осъществява движението на третокласен път 197, между селата Долен и Сатовча, поради почистване на отводнителни окопи"}
{"url": "http://www.focus-news.net/news/2017/07/29/2420599/stotitsi-simpatizanti-i-chlenove-na-bsp-se-sabirat-na-istoricheskata-polyana-na-buzludzha-za-natsionalniya-sabor-na-levitsata.html", "text": "Стотици симпатизанти и членове на БСП пристигат на историческата поляна на Бузлуджа за Националния събор на Левицата, предаде репортер на Агенция „Фокус“. Тази година той е под надслов „Единни за България, която обичаме“. Предвидено е политическият митинг да започне след 11.30 часа, а по повод 126-ата годишнина от основаването на БСП се очаква лидерът на партията Корнелия Нинова да произнесе слово. На събитието ще присъстват и гости от съседни държави. Очаква се да пристигнат официални делегации и фолклорни ансамбли от Румъния, Македония и Гърция. Десетки са и автобусите, които в момента все още пътуват към върха. Трафикът в района е интензивен. Засилено е и полицейското присъствие.\r\nДеница КИТАНОВА", "date": "2017.07.29", "title": "Стотици симпатизанти и членове на БСП се събират на историческата поляна на Бузлуджа за Националния събор на Левицата"}
{"url": "http://www.focus-news.net/news/2017/07/29/2420592/abc-news-pri-napadenie-s-nozh-v-supermarket-v-hamburg-e-zaginal-edin-chovek-chetirima-sa-raneni.html", "text": "Един човек е загинал, а четирима са ранени при нападение с нож в супермаркет в северния германски град Хамбург, предаде  ABC News.\r\n„Нападателят е влязъл в супермаркет в кв. \"Бармбек\" в петък следобед и е пронизал един човек, загинал на място“, съобщава местната полиция.  При бягството си нападателят е ранил още четирима души. „Той е бил задържан от минувачи и в процеса е пострадал леко“, сочи полицията.  След това той е бил задържан от властите. \r\nПолицията все още няма информация за мотивите на нападателя. „Със сигурност става дума за нападател-единак“, сочи полицията.  Виктор Турмаков", "date": "2017.07.29", "title": "ABC News: При нападение с нож в супермаркет в Хамбург е загинал един човек, четирима са ранени"}
{"url": "http://www.focus-news.net/news/2017/07/29/2420600/pss-dobri-sa-usloviyata-za-turizam-v-niskite-i-srednite-chasti-planinite.html", "text": "Добри са условията за туризъм в ниските и средните части планините. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). По високите части на планините духа умерен до силен и бурен вятър. На някои места има преминаваща мъгла. Сутрешните температури са от 10 до 16 градуса. През последното денонощие няма регистрирани инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.07.29", "title": "ПСС: Добри са условията за туризъм в ниските и средните части планините"}
{"url": "http://www.focus-news.net/news/2017/07/29/2420602/kyustendil-ostava-v-sila-vavedenata-vremenna-organizatsiya-na-dvizhenieto-v-uchastak-ot-patya-mezhdu-bobov-dol-i-zhedna.html", "text": "Въведена е временна организация на движението в участък от пътя между Бобов дол и Жедна. Това съобщи за Радио „Фокус” – Пирин дежурният в Областно пътно управление – Кюстендил. Временната организация на движението е в района на 14 километър от пътя, поради свлачище. Срокът на действие е до 31 юли 2017 година. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на част от пътното платно. Участъкът е сигнализиран с пътни знаци, временната организация е със срок до края на месец юли. Пропадане на част от пътното платно е причина за въведена временна организация на движението след Рилски манастир. Движението се извършва само в една лента. В участъка скоростта на движение е ограничена до 30 км/час, мястото е сигнализирано с необходимите пътни знаци. Срокът за действие на временната организация на движение е до 31 юли. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nЛора КАЛЧЕВА", "date": "2017.07.29", "title": "Кюстендил: Остава в сила въведената временна организация на движението в участък от пътя между Бобов дол и Жедна"}
{"url": "http://www.focus-news.net/news/2017/07/29/2420598/the-hill-nyut-gingrich-predvizhda-po-podreden-i-distsipliniran-byal-dom-s-dzhon-keli-nachelo.html", "text": "Бившият председател на Конгреса на САЩ Нют Гингрич приветства решението на Доналд Тръмп да назначи Джон Кели за началник на администрацията на Белия дом, посочвайки, че Белият дом ще има полза от пенсионирания генерал от морската пехота, предаде  The Hill.\r\n„Предвиждам, че Белият дом ще стане по-подреден и дисциплиниран, с ясни линии на власт, сериозно планиране и силна екипна работа“,  заяви Гингрич. „Личността, която най-много ще се възползва от промяната е президентът Доналд Тръмп. Той е работил с мнозина умни, успешни хора по време на забележителната си кариера, но не работил с човек, който е командвал и организирал като ген. Кели“. \r\nПолитикът-ветеран предрече , че сега президентството на Тръмп „ще стане едно от най-ефектите в историята“. \r\nПо-рано Тръмп отстрани от служба бившия началник на администрацията Рейнс Прибъс.  Комуникационният директор на президентската администрация Антъни Скарамучи го обяви за „параноичен шизофреник“.  Виктор Турмаков", "date": "2017.07.29", "title": "The Hill:  Нют Гингрич предвижда „по-подреден и дисциплиниран“ Бял дом с Джон Кели начело"}
{"url": "http://www.focus-news.net/news/2017/07/29/2420601/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министър-председателят на Македония Зоран Заев днес проведе среща с посланика на Швеция в страната Матс Стафансон, предаде „Вечер“.\r\n„Посланик Стафансон изтъкна, че страната му е отворена напълно да подпомогне процеса на реформи, обявени от македонското правителство. Той предаде поздравления от правителството на Швеция внушителните постижения на правителството на Македония още през първите два месеца от мандата на новото правителство и добави, че страната му е отворена напълно да помогне процеса на реформи, обявени от македонското правителство“, предаде македонската правителствена пресслужба.\r\n„Премиерът Зоран Заев благодари на откритата подкрепа и подчерта, че Швеция и досега е имала изразено приятелско и поддържащо отношение в периода на разрешаването на политическата криза в Република Македония. Премиерът Заев изтъкна, че с подкрепата на приятелските държави е винаги много по-лесно да се решават предизвикателствата и процесите, които са изправени пред страната“, предаде македонското правителство\r\n Председателя на опозиционното Социалистическо движение за интеграция Петрит Васили обвини министър-председателя Еди Рама, че се държи безотговорно към туристите. Той обвини правителството за хаоса в южната част на страната заради строителните дейности по брега, пише Albanian Daily News.\r\n„Хаотичната ситуация в Южна Албания се дължи на заради прекалено многото строежи и ремонти на пътищата. Това безотговорно отношение по време на туристическия сезон може да се приеме като шарлатанство от страна на правителството“, заяви Васили. Той призова министър-председателя да се фокусира върху управлението на страната, вместо да прави безсмислени изказвания.\r\nГрадският съвет на Букурещ ще изплати близо 80 млн. леи (17,7 млн. евро – 34 млн. лв.) за четири статуи, посветени на стогодишнината от Обединението на страната от 1918 г, когато тя след Първата световна война анексира Трансилвания, предаде Romania-insider.\r\nЧетирите статуи ще изобразяват крал Фердинанд румънски, политика Йон Братиану , генерал Анри Матиас Бертело и на самото т.нар. „Велико обединение“. Четвъртата статуя ще бъде поставена на площад „Алба Юлия“ в столицата. Ще бъде висок 25 метра и ще има диаметър от 35 метра. Статуята на Братиану ще бъде поставена на площад „Университате“ и ще се издига на 15 метра височина на мястото на статуята на политика, свалена по време на комунистическия режим. Статуята на крал Фердинанд ще бъде поставена на площад „Победа“.\r\nПрезидентът на Румъния Клаус Йоханис заяви, че румънците „ги бива при организирането на празненства“, но според него „би било добре, ако има проекти, които да демонстрират, че след тези сто години Румъния е станала не само голяма, но и обединена“, чрез магистрали. \r\n Гръцкият президент Прокопис Павлопулос заяви, че Албания трябва да уважава правата на гръцкото малцинство на своя територия, ако иска да има бъдеще в ЕС, пише Proto Thema.\r\n„Не трябва да забравяме гръцкото национално малцинство, чиито права трябва да бъдат напълно уважавани в съседна Албания, както е правилно за граждани, живеещи под върховенството на живота. Защото единствено страните, които наистина спазват закона посрещат минималните условия за интеграцията в голямото семейство на европейските народи, на Европейския съюз“, заяви Павлопулос . „ Няма изключения в Европа. Няма изключения за правата , които Европа е поставила за страните, които искат да са част от европейската конструкция“, добави той.\r\nГърция е демонстрирала винаги майчина любов и се грижи за сънародниците си, защото уважава европейското и международното законодателства. Тя очаква същото поведение от Албания, ако тя иска да стане бъдещ член на ЕС“, посочи гръцкият президент", "date": "2017.07.29", "title": "Преглед на някои от основните теми в балканския  печат ( Агенция „Фокус“ )"}
{"url": "http://www.focus-news.net/news/2017/07/29/2420603/the-local-ispaniya-ikonomikata-na-ispaniya-e-dostignala-do-ravnishtata-si-ot-predi-krizata.html", "text": "Испанският министър-председател Мариано Рахой заяви, че икономическата активност на страната е достигнала до предкризисните равнища благодарение на силното вътрешно потребление, подобрената инфраструктура и туристическия бум, предаде  The Local.\r\nСпоред НСИ на Испания икономиката е отбелязала ръст от 0,9% от април до юни в сравнение с предишното тримесечие.  Рахой отбеляза, че последните данни демонстрират, че „Испания е успяла да се възстанови до равнищата, на които бяхме свидетели преди кризата“. \r\nПри идването си на власт през 2011 г. Рахой наложи намаляване на бюджета , което предизвика много протести, докато икономическото неравенство се увеличи.  Виктор Турмаков", "date": "2017.07.29", "title": "The Local (Испания): Икономиката на Испания е достигнала до равнищата си от преди кризата"}
{"url": "http://www.focus-news.net/news/2017/07/29/2420606/sport-livarpul-se-otkaza-ot-transfer-na-nabi-keyta.html", "text": "Ливърпул се отказа от трансфер на полузащитника на Лайпциг Наби Кейта, предаде  Daily Mail.\r\nГерманският клуб не се е съгласил да продаде 22-годишния футболист за 75 млн. евро, затова и Лайпциг е взел решение да пренасочи интереса си към други играчи.\r\nОт 2016 г. насам Кейта е провел за отбора си 81 мача, отбелязвайки 20 попадения.  Виктор Турмаков", "date": "2017.07.29", "title": "Спорт: Ливърпул се отказа от трансфер на Наби Кейта"}
{"url": "http://www.focus-news.net/news/2017/07/29/2420604/plovdiv-gradat-e-domakin-na-balkanska-kupa-po-koloezdene-na-pista-za-mazhe-do-23-godishna-vazrast.html", "text": "Пловдив за първи път е домакин на Балканска купа по колоездене на писта за мъже до 23-годишна възраст и мъже „Елит“. Това съобщиха за Радио „Фокус“ – Пловдив организаторите на надпреварата от колоездачен клуб „Цар Симеон 1898“. Състезанието ще се проведе в многофункционална спортна зала „Колодрума“ днес и утре. То е включено в календара на Балканския и Българския колоездачен съюз. Първото издание на Балканската купа е открито за участие и затова се очаква да събере много от най-добрите пистови бегачи не само на Балканите, но и от Европа. Поканени са елитни колоездачи от 9 страни, между които Гърция, Румъния, Украйна, Словения, Словакия и Чехия. Стартовете от Балканската купа са от 9.30 часа и 18.00 часа днес. На 30 юли, надпреварата започва също от 9.30 часа.\r\nТони МИХАЙЛОВ", "date": "2017.07.29", "title": "Пловдив: Градът е домакин на Балканска купа по колоездене на писта за мъже до 23-годишна възраст"}
{"url": "http://www.focus-news.net/news/2017/07/29/2420605/vratsa-edin-chovek-e-zaginal-a-drugi-dvama-sa-s-opasnost-za-zhivota-sled-tezhka-katastrofa-v-grada.html", "text": "Един човек е загинал, а други двама са с опасност за живота след тежка катастрофа в града. Това съобщиха за Агенция „Фокус“ от пресцентъра на МВР. Инцидентът е станал снощи малко преди 22.00 часа. Едната кола при ляв завой е отнела предимство и се е ударила в насрещно движещ се друг автомобил. При завъртането и сблъсъка на двете коли е пострадал и наблизо движещ се колоездач, който е с опасност за живота. Пътник от едната кола е починал на място, а друг е с опасност за живота. Шофьорите на двата автомобила са на 26 и 24 години. Останалите пътници са прегледани и освободени, без сериозни наранявания. Образувано е досъдебно производство.\r\nЛюба АЛЕКСИЕВА", "date": "2017.07.29", "title": "Враца: Един човек е загинал, а други двама са с опасност за живота след тежка катастрофа в града"}
{"url": "http://www.focus-news.net/news/2017/07/29/2420609/pazardzhik-zapochva-2-riyat-regionalen-folkloren-sabor-na-narodnoto-tvorchestvo-sv-konstantin.html", "text": "В 10.00 часа започва 2-рият Регионален фолклорен събор на народното творчество „Св. Константин“ 2017 г., който ще се проведе в два последователни дни. Това съобщи за Радио „Фокус“ – Пазарджик Николай Балабанов, организатор на проявата. Категориите за участие са танцов фолклор, певчески фолклор, инструментален фолклор – кавал, гайда, тамбура, гъдулка. Всеки участник ще има 12 минути, за да покаже какво може. „Участие заявиха над 800 изпълнители от Пазарджишка област, Видин, Асеновград, Пловдив, Лъки, Самоков, Сливен и други населени места“, уточни Балабанов. Шест членно жури ще оценява участниците. Председател на журито е Николай Балабанов, директор на конкурса, диригент и композитор. Членове ще са д-р Бинка Добрева – народна певица, педагог и солист на хор „Мистерията на българските гласове“, Здравко Мандаджиев – народен певец, маестро Иванка Паунова – диригент на АНПТ Пазарджик, педагог, инструменалист и Боян Алексиев – хореограф и Светла Караджова – народна певица.\r\nАлбена ЖИЛЕКОВА", "date": "2017.07.29", "title": "Пазарджик: Започва 2-рият Регионален фолклорен събор на народното творчество „Св. Константин“"}
{"url": "http://www.focus-news.net/news/2017/07/29/2420607/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е ясно и слънчево. Движението към този час е интензивно. Затворен за движение е пътят между Велико Търново и село Шемшево през Западната промишлена зона на града, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица. Отворен за всички моторни превозни средства е Прохода на Републиката, но там все още е в сила предупреждението за опасност от падащи камъни.\r\nЛуиза ТРАНЧЕВА", "date": "2017.07.29", "title": "Велико Търново: Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2017/07/29/2420608/vladimir-todorov-sdruzhenie-za-diva-priroda-balkani-mezhdu-500-i-1000-sa-mechkite-v-balgariya-dvete-nay-golemi-populatsii-sa-v-rodopite-i-stara-planina.html", "text": "Най-реално е да ви кажа, че мечките са между 500 и 1000. Според мен броят им не намалява, бройката е стабилна. Това каза в интервю за Агенция „Фокус“ Владимир Тодоров от Сдружение за дива природа „Балкани“. „Точен брой на мечките в България никой не може да даде. Няма как да ги преборим една по една. Винаги се разминават нашите данни и тези на горските служители. Всяка година се извършва мониторинг на мечката от Изпълнителната агенция по околната среда и водите“, посочи той. „Откакто е забранен ловът има малко разширяване на териториите, опустели махали, в които вече няма лов, което разпръсква животните. От друга страна бракониерският лов никога не е спирал, даже се е поувеличил“, обясни Владимир Тодоров. „Двете най-големи популации на мечки са в Родопите и в Стара планина. За Родопите не мога да кажа данни, там РИОСВ работи доста сериозно, даже има група за бързо реагиране, която описва щетите. Мога да кажа, че в Стара планина щети от мечки почти няма“, поясни той и допълни, че мечките много рядко се появяват в Балкана на пролет и късна есен, когато трупат мазнини, което не е неестествено. „Мечките нападат коне, крави и кошери. Нямаме много сериозни щети. В района на Смолян са малко повече отколкото на другите места. В Стара планина не се чува често за щети от мечки“, каза още Владимир Тодоров. \r\nБиляна ИВАНОВА", "date": "2017.07.29", "title": "Владимир Тодоров, Сдружение за дива природа „Балкани“: Между 500 и 1000 са мечките в България, двете най-големи популации са в Родопите и Стара планина"}
{"url": "http://www.focus-news.net/news/2017/07/29/2420610/interfaks-v-cherno-more-kray-yalta-se-e-preobarnal-tovaren-korab.html", "text": "Товарен кораб, плаващ под флага на Того се е преобърнал в междувременно води в Черно море недалеч от  Ялта. Неизвестна е участта на шестима моряци, предаде  Интерфакс.\r\n„Товарен кораб, плаващ под флага на Того, е открит обърнал се на63 км. от Ялта в международни води“, съобщава източник от руската спасителна служба. Той добави, че трима души от екипажа са спасени, но „съдбата на шестима е изяснява“. \r\nПо предварителни данни, причината за крушението са лошите метеорологични условия. Екипажът е от индийски и сирийски моряци.  Виктор Турмаков", "date": "2017.07.29", "title": "Интерфакс: В Черно море край Ялта се е преобърнал товарен кораб"}
{"url": "http://www.focus-news.net/news/2017/07/29/2420611/sport-david-ferer-shte-propusne-turnira-v-kitsbyuel-zaradi-travma.html", "text": "Тенисистът Давид Ферер съобщи, че поради травма на ахилесовото сухожилие ще пропусне турнира в Кицбюел, който ще се проведе следващата седмица.\r\nТенисистът изяви надежда, че ще се завърне на корта следващия сезон.  Виктор Турмаков", "date": "2017.07.29", "title": "Спорт: Давид Ферер ще пропусне турнира в Кицбюел заради травма"}
{"url": "http://www.focus-news.net/news/2017/07/29/2420618/sdk-makedoniya-sporazumenieto-mezhdu-balgariya-i-makedoniya-shte-se-otbelezhi-s-polagane-na-tsvetya-na-groba-na-gotse-delchev-v-skopie.html", "text": "Споразумението за добросъседство между Македония и България ще се отбележи с общо полагане на цветя на гроба на Гоце Делчев в Скопие. Тленните останки на Гоце Делчев се преместени в Македония от България през октомври 1946 г. Министър-председателите Зоран Заев и Бойко Борисов на 20 юни заедно положиха цветя пред паметника на цар Самуил в София и по този начин обявиха подписването на споразумение за сътрудничество и добросъседство, предаде македонската медия СДК.\r\nБорисов и Заев на 2 август ще положат цветя на гроба на Гоце Делчев в скопската църква Св. Спас и по този начин символично ще отбележат договора за добросъседство и сътрудничество, което трябва да бъде подписано ден по-рано, на 1 август в Скопие.\r\nСпоред протокола на правителството, с този акт на съвместното полагане на венци ще започне честването на 114 годишнината от Илинденско-Преображенското въстание. Виктор Турмаков", "date": "2017.07.29", "title": "СДК (Македония): Споразумението между България и Македония ще се отбележи с полагане на цветя на гроба на Гоце Делчев в Скопие"}
{"url": "http://www.focus-news.net/news/2017/07/29/2420616/mvr-5-dushi-sa-zaginali-a-29-sa-raneni-pri-katastrofi-prez-izminaloto-denonoshtie.html", "text": "5 души са загинали, а 29 са ранени при 25 катастрофи през изминалото денонощие. Това съобщиха от пресцентъра на МВР. Двама от ранените са с опасност за живота. В София са станали 126 леки и 3 тежки пътнотранспортни произшествия, при които са пострадали петима души.", "date": "2017.07.29", "title": "МВР: 5 души са загинали, а 29 са ранени при катастрофи през изминалото денонощие"}
{"url": "http://www.focus-news.net/news/2017/07/29/2420613/stara-zagora-vazstanovka-na-boevete-za-osvobozhdenieto-na-grada-i-spasyavaneto-na-samarskoto-zname-shte-se-sastoi-na-memorialniya-kompleks-branitelite-na-stara-zagora.html", "text": "Уникалният спектакъл от музика и светлина „Молитва за Стара Загора“, с участието на старозагорския митрополит Киприан, в образа на молещия се човек, ще бъде кулминацията в програмата на Община Стара Загора за отбелязването на 140 години от боевете за Стара Загора (1877-1878 г.). Това съобщиха от пресцентъра на Община Стара Загора. Музиката на формация „Исихия“ и изпълнения на квартет „Ева“ - певици от световно известния хор „Мистерията на българските гласове“, ще допълнят атмосферата на красивото представление. Спектакълът ще се състои на 31 юли от 21.00 часа на Мемориалния комплекс „Бранителите на Стара Загора“. Светлинно-звуковият спектакъл ще може да бъде наблюдаван и на два екрана с размери 7/4 м. Важен акцент в програмата е и възстановката на трагичните събития от онези юлски дни, в която освен клуб „Традиция“, участват 22 клуба от страната. За драматизацията на гибелта на подп. Калитин край Стара Загора са осигурени 6 оръдия, 4 000 халосни патрона, 200 пиратки, коне, реквизит, униформи и т.н. Възстановката на боевете и спасяването на Самарското знаме на 19/31 юли 1877 г., ще се състои днес от 19.00 часа на Мемориалния комплекс „Бранителите на Стара Загора“.\r\nПрез 2017 г. се навършват 140 години от ожесточените боеве за Стара Загора, по време на Руско-турската война (1877-1878 г.) Богатата програма, посветена на епичните събития, изковали началото на бъдещата голяма победа, която започна още на 1 юли, включи редица прояви в Регионалния исторически музей, Музея на религиите и паметните места, свързани с тях.\r\nНа 30 юли от 18.30 часа на площада пред сградата на общината започва концерт на Общински фолклорен ансамбъл „Загоре“. На същото място в 20.00 часа е началото на военния ритуал и тържествената заря-проверка, а час по-късно на Античния форум „Августа Траяна“ започва тържествен концерт на Държавна опера Стара Загора, чиято първа част ще бъде дирижирана от старозагорския владика Киприан.\r\nНа петдневно посещение в Стара Загора по повод годишнината на 28 юли пристига 5-членна делегация от побратимения руски град Самара, която се води от Галина Андриянова – председател на Общинския съвет на Самара. \r\nВсички официални гости на събитията ще получат плакет - реплика на героичното Самарско знаме. За жителите и гостите на града, които желаят да посетят събитията, са осигурени автобуси, които тръгват от паркинга зад сградата на театъра – днес в 18.30 часа и на 31 юли в 20.00 часа.", "date": "2017.07.29", "title": "Стара Загора: Възстановка на боевете за Освобождението на града и спасяването на Самарското знаме ще се състои на Мемориалния комплекс „Бранителите на Стара Загора“"}
{"url": "http://www.focus-news.net/news/2017/07/29/2420612/gabrovo-propadnal-uchastak-ot-patnata-nastilka-zatrudnyava-dvizhenieto-mezhdu-selata-palauzovo-i-stomonetsite.html", "text": "Пропаднал участък от пътната настилка затруднява движението между селата Палаузово и Стомонеците. Нека водачите се движат с повишено внимание при   км 7+060, където едната пътна лента е стеснена. В района има поставена необходимата сигнализация, а укрепителните дейности трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление - Габрово. Условията за пътуване в областта са нормални. Настилките са сухи, трафикът - натоварен. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до края на месец август.\r\nЛуиза ТРАНЧЕВА", "date": "2017.07.29", "title": "Габрово: Пропаднал участък от пътната настилка затруднява движението между селата Палаузово и Стомонеците"}
{"url": "http://www.focus-news.net/news/2017/07/29/2420617/blagoevgrad-s-predstavyaneto-na-3-filma-priklyuchva-lyatna-filmomaniya-pod-zvezdite-v-bansko.html", "text": "С представянето на 3 филма приключва „Лятна филмомания под звездите в Банско“. Това каза за Радио „Фокус“ - Пирин Натали Петрова, директор и основател на „Банскофилмфест“. Първият филм, който ще бъде представен – „Като метроном“, е носител на 3 престижни награди: Специална награда на журито на Международния Банскофилмфест, Специалната награда на журито от Международния фестивал на планинарскоия филм в Отран-Франция и Наградата на журито от Международния фестивал на планинарския филм във Ванкувър-Канада. Вторият филм, който ще бъде прожектиран, е „Надпревара с Ниагара“, като той показва подготовката на професионалния каякар Рафа Ортис, за спускането му с каяк по Ниагарския водопад. Филмът, който ще закрие фестивала, е „Спускане в кратера на действащ вулкан“. Директорът посочи, че огромна част от филмите са снимани с риск за живота на най-труднодостъпните и екзотични точки на планетата. Според нея тези филми носят историята и философията за силата на човешкия дух. По думите ѝ филмите показват до къде стигат човешките възможности и че борбата е не с природните стихиии, а със самия себе си, със своя страх и личното ти его. Натали Петрова заяви, че голяма част от филмите, които ще бъдат представени, не са достъпни в интернет и това е единственият начин публиката да ги види.\r\nЛивия НИНОВА", "date": "2017.07.29", "title": "Благоевград: С представянето на 3 филма приключва „Лятна филмомания под звездите“ в Банско"}
{"url": "http://www.focus-news.net/news/2017/07/29/2420615/veliko-tarnovo-v-grad-elena-shte-se-provede-dvudnevnata-initsiativa-medena-sedyanka.html", "text": "Двудневна Медена седянка организират в Елена. Това съобщиха за Радио „Фокус“ – Велико Търново от Община Елена. Празникът започва в 10.30 часа днес, като откриването ще се проведе на площад „Христо Ботев“. То ще е съпроводено с ритуал по освещаване на меда под надслов „Чудото, наречено пчелен мед“. Предвиждат се много различни демонстрации, дегустации и състезания в центъра на града. От 11.30 часа ще започне концерт с традиционна българска музика, а в 13.30 часа в зала 101 на Общината ще се проведе Научнопрактически семинар. За децата е предвидена работилница на площада, която ще започне в 17.30 часа. Закриването тази вечер отново ще бъде с концерт. Утре в центъра на Елена ще има празничен базар.\r\nЛуиза ТРАНЧЕВА", "date": "2017.07.29", "title": "Велико Търново: В град Елена ще се проведе двудневната инициатива Медена седянка"}
{"url": "http://www.focus-news.net/news/2017/07/29/2420614/interfaks-spasen-e-chetvarti-moryak-ot-preobarnaliya-se-v-cherno-more-tovaren-korab.html", "text": "Източник от службата за морско издирване и спасяване съобщи, че е спасен четвърти моряк от потъналия край Ялта в Черно море товарен кораб, предаде Интерфакс.\r\n„Спасен е четвърти моряк. Още петима са издирвани“, съобщи източникът. Корабът „Анда“ претърпял крушение е трябвало да пътува От Консанца през Керч към Гърция. \r\nПо предварителни данни силният вятър е причината за преобръщането на кораба.  Виктор Турмаков", "date": "2017.07.29", "title": "Интерфакс: Спасен е четвърти моряк от преобърналия се в Черно море товарен кораб"}
{"url": "http://www.focus-news.net/news/2017/07/29/2420621/zhenmin-zhibao-parlamentat-na-balgariya-edinodushno-podkrepi-podpisvaneto-na-dogovora-za-dobrosasedstvo-s-makedoniya.html", "text": "Българският парламент единодушно подкрепи решението на правителството да сключи договор за добросъседство с Македония, пише китайският “Женмин Жибао“.\r\nНародното събрание смята, че сключването за договора ще положи здрава основа за развитие на двустранните отношения и ще принесе полза за народите на двете страни. \r\nВъншният министър на България Екатерина Захариева напомни, че България и Македония са започнали преговорите за сключването на договора през 2008 г. Документът ще бъде подписан на 1 август в Скопие.  Виктор Турмаков", "date": "2017.07.29", "title": "„Женмин Жибао“: Парламентът на България единодушно подкрепи подписването на договора за добросъседство с Македония"}
{"url": "http://www.focus-news.net/news/2017/07/29/2420623/margarita-georgieva-ekspert-florata-na-priroden-park-belasitsa-vklyuchva-nad-1-200-rastitelni-vida.html", "text": "Флората на Природен парк „Беласица“ включва над 1 200 растителни вида, което представлява приблизително 1/3 от флората на България. Това каза за Радио „Фокус“ - Пирин Маргарита Георгиева, експерт „Връзки с обществеността“ в Дирекция Природен парк „Беласица“. Тя посочи, че растителното разнообразие на планината е изключително богато, като на територията на парка могат да се видят много защитени растителни видове, сред които карстова люцерна, стоянова теменуга, прекрасна теменуга, обикновен тис, бодливолистен джел, албански крем и много други. Георгиева обясни, че най-интересното е, че растителността има ясно поясно разпределение, което се дължи на височината на планината, а също и на географското ѝ разположение, което граничи със средиземноморската област. „В най-ниските части поясът на дъбовете, така характерен за другите наши планини, тук в Беласица е заместен от обикновения кестен. Действително обикновеният кестен тук има най-големите находища у нас. Естествено след този пояс е разположен вторият пояс на бука и иглолистните. Тук присъствието на иглолистните е незначително и по-значително е присъствието на обикновения бук. По-значимо е присъствието на иглолистните в третия височинен пояс на Беласица, главно заради наличието на хвойната“, каза още тя. Маргарита Георгиева отбеляза, че в третия субалпийски пояс преобладават тревните съобщества, като в него е концентриран и най-големият брой на редки растения и такива с природозащитна стойност. \"Природен парк „Беласица“ е най-новият парк в България. Той е обявен със заповед на министъра на околната среда и водите на 28 декември 2007 година. Управлението на Природния парк се осъществява от Дирекцията на парка, която е подчинена на Изпълнителна агенция по горите към Министерство на земеделието, храните и горите\", каза още експертът. Маргарита Георгиева уточни, че Природният парк е разположен в най-югозападната част на България и обхваща северните склонове на планина Беласица, като общата площ на парка е около 11 732 хектара. Тя каза още, че Природен парк „Беласица” обхваща землищата на селата Габрене, Скрът, Ключ, Яворница, Камена, Самуилово, Коларово, Беласица и град Петрич заедно със землището на село Ръждак. Георгиева допълни, че сред целите на парка е опазването на вековни гори, съставени от основно от обикновен бук, обикновен кестен както и естествени чинарови местообитания.\r\nНатали СТЕФАНОВА", "date": "2017.07.29", "title": "Маргарита Георгиева, експерт: Флората на Природен парк „Беласица“ включва над 1 200 растителни вида"}
{"url": "http://www.focus-news.net/news/2017/07/29/2420625/plovdiv-povishava-se-zabolevaemostta-ot-chrevni-infektsii-v-oblastta.html", "text": "Остава висока заболеваемостта от чревни инфекции в Пловдивска област. Това съобщи за Радио „Фокус“ – Пловдив дежурен епидемиолог от Регионалната здравна инспекция. През последната седмица случаите на заболели са 77 срещу 71 за предходният отчетен период. Най-висок е броят на болните на територията на град Пловдив – 42 души. В Карловско случаите на ентероколит са общо 11 – в града те са 4, в Калофер, Баня и село Дъбене – по 1, а в селата Христо Даново и Розино – по 2 случая на чревни инфекции. На територията на общините Асеновград и Първомай болните са по трима, в общините Садово и Марица са по четирима, в община Родопи – петима, в община Съединение – два, а в общините Калояново, Раковски и Стамболийски – по един заболял.\r\nПрез последната седмица на територията на Пловдивска област са регистрирани 23 случая на варицела, 4 на скарлатина и 2 на марсилска треска. Четири души са потърсили медицинска помощ след ухапване от кърлежи.\r\nТони МИХАЙЛОВ", "date": "2017.07.29", "title": "Пловдив: Повишава се заболеваемостта от чревни инфекции в областта"}
{"url": "http://www.focus-news.net/news/2017/07/29/2420622/apa-za-denonoshtie-armeniya-e-narushila-primirieto-v-nagorni-karabah-obshto-133-pati.html", "text": "За денонощие въоръжените сили на Армения са нарушили режима на прекратяване на огъня в Нагорни Карабах общо 133 пъти, предава APA. \r\nТова беше съобщено в събота от Министерството на отбраната на Азербайджан.  Виктор Турмаков", "date": "2017.07.29", "title": "APA: За денонощие Армения е нарушила примирието в Нагорни Карабах общо 133 пъти"}
{"url": "http://www.focus-news.net/news/2017/07/29/2420619/premierat-boyko-borisov-populizmat-ne-e-dovel-nikoya-darzhava-do-dobar-izhod-gartsiya-e-dostatachno-yasen-primer-za-tova.html", "text": "Популизмът не е довел никоя държава до добър изход, Гърция е достатъчно ясен пример за това. Това каза премиерът и лидер на ПП ГЕРБ Бойко Борисов на конгреса на Европейските студенти демократи във Варна, предаде репортер на Радио „Фокус“ – Варна. \r\nНа въпрос от страна на студентите как успява със партията си да управлява България и да я води до такива успехи, както и какви съвети би дал, Борисов коментира: „Европа преодоля доста кризи, нито една не беше създадена от нея. Но няма нищо по-хубаво от нашата обща Европа. Финансовата и икономическа криза ни беше привнесена, мигранската криза ни беше привнесена, защото това е най –хубавото място за живеене в света. Освен това Европа, със своите управления – ЕС, ЕП, ЕК, е възможно най-демократичното нещо, което може да се създаде като управление“.  „Това понякога създава възможности за по-бавни темпове при решаването на кризи, но като млади хора това не трябва да ви плаши, защото Европа винаги се справя в това отношение, както и във финансово-икономическата сфера. Ние сме си извадили поуки“, добави той. \r\n„Преди много години, дори и аз тогава съм бил малък, са създадени Маастрихтските критерии. Те са правени от най-добрите финансисти и икономисти в Европа. И те са казали, че когато дефицитът мине 3%, а външния дълг 60%, рискът за криза е огромен. Затова ние като правителство винаги сме се придържали към Маастрихтските критерии. И вие, когато пораснете и заемете такива постове, трябва задължително да ги спазвате. А те са много ясни“, каза още премиерът Бойко Борисов. По думите му в момента България е в тройката с най-нисък външен дълг в Европа. „Бюджетът ни е на излишък, не на дефицит. Имаме 13 млрд. фискален резерв. Подвеждането по популизма не е довело никоя държава до добър изход. Гърция е достатъчно ясен пример за това. Виждате колко години ЕС, еврозоната, Международния валутен фон, Световната банка на всеки 6 месеца се занимава с Гърция. Притеснително е и нарастването в огромни размери на външния дълг и на Италия, и на Франция. Но да се надяваме, че те имат мощни икономики и ще излязат от това положение. Моят съвет към вас е харчете толкова, колкото изкарате“, допълни той. \r\nМарияна ВАЛЕНТИНОВА", "date": "2017.07.29", "title": "Премиерът Бойко Борисов: Популизмът не е довел никоя държава до добър изход, Гърция е достатъчно ясен пример за това"}
{"url": "http://www.focus-news.net/news/2017/07/29/2420620/emiliya-yordanova-kmet-na-selo-stubel-za-poredna-godina-v-seloto-shte-se-provede-folklorniyat-sabor-pastrina-pee.html", "text": "В монтанското село Стубел за поредна година ще се проведе фолклорният събор „Пъстрина пее“. Това каза за Радио „Фокус“ – Видин Емилия Йорданова, кмет на населеното място. Тя посочи, че откриването на фестивала е днес и той ще се проведе на откритата сцена в парка на селото. \"Участват състави от Бойчиновци, Ружинци, Черкаски, от монтанския квартал „Кошарник“ и младежки духов оркестър от Монтана. Нашето читалище „Стубла“ ще се представи с група за народни песни и с детски танцов състав“, каза Емилия Йорданова. Тя уточни, че фестивалът е организиран за първи път през 1986 година като родова среща на няколко фамилии от Стубел. „С годините се превърна във фолклорен фестивал. Имаше едно прекъсване от 7 - 8 години, но от 2008 година се провежда ежегодно“, обясни кметът на селото. Емилия Йорданова заяви, че на фестивала идват много гости от съседни села, като има организирани скари и духова музика.\r\nАнна ЛОЗАНОВА", "date": "2017.07.29", "title": "Емилия Йорданова, кмет на село Стубел: За поредна година в селото ще се проведе фолклорният събор „Пъстрина пее“"}
{"url": "http://www.focus-news.net/news/2017/07/29/2420624/premierat-boyko-borisov-migrantskata-kriza-se-poluchi-zaradi-nedalnovidna-politika-v-tseliya-arabski-svyat-nie-sme-protiv-diktata.html", "text": "Следващата криза беше мигрантската. Тя се получи, защото се води една изключително недалновидна политика в целия арабски свят. Категорично, всички ние сме против диктата. Това каза премиерът Бойко Борисов във Варна по време на Конгреса на европейските студенти демократи, предаде репортер на Радио „Фокус“-Варна. „Нашите външни министри, заместник-външни министри на Европа трябваше да помислят какво следва, след като се свали диктата.  Какво ще се случи с Ирак, Сирия, Либия, Йемен, Афганистан. И колко трилиона ще са необходими, ако един ден спре войната да се възстановят тези държави,  за да може младите хора да се върнат там. Животът е днес. Те сега са на 20, 30 години, сега искат да живеят, сега искат да раждат деца, сега трябва да се развиват в кариерите си. Това е загубена кауза. Всеки един в тази зала има своята перспектива. Знае, че трябва да учи, да се развива, да участва в подобни семинари и в следващите години ще расте в кариерата. Стотици милиони са лишени от такава перспектива“, коментира Борисов. По думите му единственият им шанс е да бягат от войните и да отиват в Европа, където животът е хубав. „Има ли спор, че Европа е най-хуманната, най-човечната, с най-големите права и свободи за мигрантите, няма. Можеше ли да си позволим нашите европейски лидери  да гледат как децата загиват в морето и вълните ги изхвърлят на брега. И тук се сблъскаха двете позиции в Европа, че това не трябва да се позволява. Или че като част от вината за тези войни, трябва тези хора да се приемат и да им се даде най-нужното, за да им се запази животът“, допълни премиерът. По думите му позицията на България е била много ясна и точно тя в момента важи като правило. „Макар че преди 3 години никой не беше съгласен в Европейския съвет с моят план за спасяване от мигрантската криза. А то беше – първо на политическо, дипломатическо ниво, нашите лидери да се направи всичко възможно със САЩ, Русия, Турция, държавите които участват в тези кризи най-активно. Да седнат на масата на преговорите и политически, и дипломатически да решат кризата. Второ – през това време, хората, бягащи от войната, да бъдат настанени в центрове непосредствено до зоните на криза. Именно там ние да поемем разходите като ЕС, заедно с БЧК с Червения полумесец, да се грижим за тези хора, за да могат те да се върна обратно по родните си места след приключването на кризата и да въздигнат своите държави“, добави той. На трето място Борисов постави затварянето на границите на ЕС и всеки мигрант да минава през официалните контролно-пропускателни пунктове и там се разделят тези, които бягат от войната и трябва да им се окаже помощ, съответно и тези, които са икономически мигранти, да се приемат само ако някои ги иска да отидат там. „Това горе-долу ми отне три години, нашата граница с Турция сме направили така, че освен през контролно-пропускателен пункт, всичко нелегално да бъде третирано като нарушители на граничната бразда. Още берем плодовете на конфликта и още дълго време ще ги берем тези прлодове, защото колегите от Вишеградската четворка не желаят релокацияата. А други държави, като България, казваме, че не искат да остават в България, искат Швейцария, Германия, Франция, няма да им правим затвори, за да ги задържаме насила. И в същото време и с австрийския канцлер като говорих, му казах, че няма как да се съгласим всичко, което е преминало нелегално в Европа, да бъде върнато в България. Даже се пошегувах – „нали не си ме представяш с баница да стоя на аерогарата и да посрещам мигрантите с добре дошъл“, каза още премиерът. \r\nПо думите му конфликтът между държавите в ЕС в момента е в много сериозна фаза по тази тема. „Надявам се, че с разум ще го перодолеем, защото след това може да възникнат проблеми с кохезионните фондове. А за Централна и Източна Европа тези фондове за жизненоважни. Но аз в случая съм благодарил нееднократно на Жан Клод юнкер и на всички в Европейския съвет, които гласуваха 160 милиона евра за България за опазване на външната й граница. Единствената държава, която получи целева от ЕК за доброто й справяне с този проблем“, заяви Бойко Борисов.\r\nМарияна ВАЛЕНТИНОВА", "date": "2017.07.29", "title": "Премиерът Бойко Борисов: Мигрантската криза се получи заради недалновидна политика в целия арабски свят, ние сме против диктата"}
{"url": "http://www.focus-news.net/news/2017/07/29/2420627/sport-latsio-predlaga-12-mln-evro-za-yasin-brahimi.html", "text": "Лацио е предложил 12 млн. евро за полузащитника на Порто Ясин Брахими.\r\nПорто е готов да предаде алжирския играч за 18 млн. Очаква се Лацио да увеличи предложената сума.  Виктор Турмаков", "date": "2017.07.29", "title": "Спорт: Лацио предлага 12 млн. евро за Ясин Брахими"}
{"url": "http://www.focus-news.net/news/2017/07/29/2420629/emiliya-ilieva-statisticheski-izsledvaniya-blagoevgrad-zhilishtniyat-fond-v-oblastta-se-sastoi-ot-79-237-sgradi-sas-140-474-zhilishta-v-tyah.html", "text": "Жилищният фонд в областта се състои от 79 237 сгради със 140 474 жилища в тях. Това каза за Радио „Фокус“ – Пирин Емилия Илиева, началник на отдел „Статистически изследвания“ - Благоевград към Териториално статистическо бюро-Югозапад, позовавайки се на данни до края на 2016 година. „В сравнение с 2015 година жилищните сгради са с 23 повече, а жилищата в тях се увеличават със 43. В градовете се намират 59.2% от всички жилища в областта, а в селата – 40.8%“, каза Илиева. По думите ѝ стоманобетонните и панелните сгради са 3 435 с 26 112 жилища в тях, тухлените – 67 043 с 104 893 жилища, а 9 469 жилища се намират в 8 759 сгради с друга конструкция. „В градовете 29.9% от жилищата се намират в стоманобетонни и панелни, 68.3% – в тухлени и 1.8% в други сгради. В селата 83.9% от жилищата се намират в тухлени сгради, 14.0% – в други сгради (камък, сурови тухли, дърво и други материали) и само 2.1% в стоманобетонни и панелни сгради“, каза Илиева.\r\nЛора КАЛЧЕВА", "date": "2017.07.29", "title": "Емилия Илиева, „Статистически изследвания“ - Благоевград: Жилищният фонд в областта се състои от 79 237 сгради със 140 474 жилища в тях"}
{"url": "http://www.focus-news.net/news/2017/07/29/2420632/pazardzhik-chasti-ot-rushashta-se-fasada-na-zhilishten-blok-zastrashavat-peshehodtsite-v-tsentara-na-grada.html", "text": "Системно падат части от фасадата на един от емблематичните блокове в центъра на Пазарджик, на кръстовището на ул. „Цар Шишман“ и ул. „Мария Луиза“, предаде репортер на Радио „Фокус“ – Пазарджик. По този повод периметърът около блока е отцепен с предупредителна лента и табели за опасност от падащи отломки от мазилката. Преди година парче от външната мазилка на блока се откъсна и падна върху лек автомобил, паркирам в близост до блока, като счупи предното му стъкло. Основно се руши мазилката под терасите и части от страничната фасада. Миналата година живеещите в жилищния блок получиха потвърждения, че сградата ще бъда санирана по ОП „Енергийна ефективност“, но дейностите по проекта още не са започнали.\r\nАлбена ЖИЛЕКОВА", "date": "2017.07.29", "title": "Пазарджик: Части от рушаща се фасада на жилищен блок застрашават пешеходците в центъра на града"}
{"url": "http://www.focus-news.net/news/2017/07/29/2420631/ria-novosti-chetirima-dushi-sa-zaginali-pri-vzriv-v-pakistan.html", "text": "Четирима души са загинали, а петима са ранени при взрив на бомба край път в пакистанската провинция Белуджистан, предаде РИА Новости.\r\nСпоред началника на регионалното правителство Джабар Балуч инцидентът се е случил тази сутрин в град Панджгур.  Той добави, че все още не е ясно кой е поставил взрива.\r\nПолицията провежда разследване.  Виктор Турмаков", "date": "2017.07.29", "title": "РИА Новости: Четирима души са загинали при взрив в Пакистан"}
{"url": "http://www.focus-news.net/news/2017/07/29/2420628/kyustendil-proekt-za-povishavane-na-potentsiala-na-uchenitsite-raboti-za-uvelichavane-na-vazmozhnostite-za-uspeshno-zavarshvane-na-srednoto-obrazovanie-v-oblastta.html", "text": "На територията на област Кюстендил се работи по проект за развитие на способностите на учениците. Това съобщиха за Радио „Фокус” – Кюстендил от Регионално управление на образованието. Основна цел на проекта е създаване на условия за повишаване потенциала на учениците и на възможностите им за успешно завършване на средното образование чрез допълване, развиване и надграждане на техните знания, умения и компетентности, придобити в рамките на задължителната им подготовка в училище. В дейностите по проекта участват 40 училища от областта, което е 97.6% от общия брой на учебните заведения. В проекта от 11 176 ученици в дневна форма на обучение са включени 6 414, което е 57.4%, а общият брой на сформираните групи е 451 с 386 ръководители. Създадени са групи за преодоляване на обучителни затруднения и за провеждане на занимания по интереси. Всички заложени по проекта дейности ще продължат и през предстоящата учебна година.\r\nВенцеслав ИЛЧЕВ", "date": "2017.07.29", "title": "Кюстендил: Проект за повишаване на потенциала на учениците работи за увеличаване на възможностите за успешно завършване на средното образование в областта"}
{"url": "http://www.focus-news.net/news/2017/07/29/2420634/vitseprezidentat-iliyana-yotova-shte-poseti-stara-zagora-na-30-yuli.html", "text": "Вицепрезидентът Илияна Йотова ще посети Стара Загора на 30 юли 2017 г., от 19.25 часа, по повод 140 години от боевете за града по време на Руско-Турската война. Това съобщиха от прессекретариата на държавния глава. Вицепрезидентът ще се срещне с кмета Живко Тодоров в сградата на Общината, след което ще вземе участие в тържествената програма от 20.00 часа. В 21.00 часа Илияна Йотова ще присъства на концерт в Античен форум „Августа Траяна“.", "date": "2017.07.29", "title": "Вицепрезидентът Илияна Йотова ще посети Стара Загора на 30 юли"}
{"url": "http://www.focus-news.net/news/2017/07/29/2420636/plovdiv-29-godishen-politseyski-sluzhitel-e-zadarzhan-za-otglezhdane-na-nad-100-konopeni-rasteniya-v-selo-razhevo-konare.html", "text": "29-годишен полицейски служител е задържан за отглеждане на голямо количество наркотични насаждения в къщата му след специализирана акция в пловдивското село Ръжево Конаре снощи. Това потвърди за Радио „Фокус“ – Пловдив директорът на Областната дирекция на МВР старши комисар Атанас Илков. 29-годишният мъж е патрулен полицай. При акцията на полицията е била претърсена къщата му. Служителите на реда са установили, че в едно от помещенията, което се намира на приземния етаж, се отглеждат семена за марихуана. На втория етаж на къщата е открито специално пригодено помещение, оборудвано с всичко нужно за отглеждането на наркотични насаждения. На място са установени над 100 растения в различен стадии на развитие. По непотвърдена информация, в къщата на 29-годишният полицейски служител са намерени и пакети с изсушена и приготвена за продажба марихуана. Предстои на мъжа да му бъде повдигнато обвинение.\r\nТони МИХАЙЛОВ", "date": "2017.07.29", "title": "Пловдив: 29-годишен полицейски служител е задържан за отглеждане на над 100 конопени растения в село Ръжево Конаре"}
{"url": "http://www.focus-news.net/news/2017/07/29/2420626/premierat-boyko-borisov-ne-sam-optimist-che-razvalyaneto-na-dogovora-mezhdu-es-i-velikobritaniya-shte-stane-leko.html", "text": "Когато видях резултатите на референдума за излизане на Великобритания от ЕС, не можах да повярвам. Вечерта към 00.30 ч. Брекзита не минаваше. Сутринта, като пуснах телевизора, беше обратният резултат. Това каза премиерът и лидер на ПП ГЕРБ Бойко Борисов на конгреса на Европейските студенти демократи във Варна, предаде репортер на Радио „Фокус“ – Варна. „Нямам никакво намерение да се меся във вътрешните работи на Великобритания. Но няма хубав развод. На Тереза Мей ѝ казах, че знам, че разводът винаги е скъп и страдат децата накрая и че не съм оптимист, че развалянето на договора между ЕС и Великобритания ще стане леко“, посочи Борисов. По думите му ние сме толкова обвързани, че трудно биха се разкачили връзките между държавите. „Но така или иначе, това е решил британският народ и трябва да се съобразим“, допълни той. Според него Европа има и друг потенциал – Балканите. „В Триест даже премиерът на Албания се пошегува, защото с Борис Джонсъс седяхме един до друг. Борис и Борисов – двете табелки една до друга. Рама взе думата и каза: „Не съм вярвал, че един ден Борис ще си отива, а Борисов ще поеме управлението на ЕС за председателството“, каза Борисов. „Аз истински се надявам, че един ден всичко пак ще си бъде по местата, защото Европа е една, но това са само, както се казва, мои мечти“, посочи премиерът. По думите му България и Великобритания никога не са имали толкова добри отношения, колкото по времето на Дейвид Камерън и сегашното управление в Лондон. „Ще продължим да поддържаме тези добри отношения“, каза още Борисов. \r\nМарияна ВАЛЕНТИНОВА", "date": "2017.07.29", "title": "Премиерът Бойко Борисов: Не съм оптимист, че развалянето на договора между ЕС и Великобритания ще стане леко"}
{"url": "http://www.focus-news.net/news/2017/07/29/2420637/lokalnomakedoniya-20-dushi-sa-raneni-pri-eksploziya-v-albanskiya-grad-velipoya.html", "text": "Повече от 20 души са ранени при експлозия на газова инсталация в ресторант в град Велипоя в Северозападна Албания, предаде македонската медия “Локално“.\r\nЕксплозията е избухнала в ресторант, който се намира на партера на сграда, която е туристическа атракция в крайбрежната зона на града. Ранени са между 20 и 30 души, като от тях петима са в тежко състояние. \r\nТуристите и служителите в района на експлозията са евакуирани. В гасенето на площада са се включили и доброволци.  Виктор Турмаков", "date": "2017.07.29", "title": "„Локално“(Македония): 20 души са ранени при експлозия в албанския град Велипоя"}
{"url": "http://www.focus-news.net/news/2017/07/29/2420635/mrrb-v-nova-zagora-se-sanirat-dve-uchebni-zavedeniya-i-5-zhilishtni-sgradi-s-blizo-5-mln-lv-ot-operativna-programa-regioni-v-rastezh.html", "text": "Започна изпълнението на проект за енергийна ефективност на СОУ „Иван Вазов“ в Нова Загора. Средствата в размер на близо 630 000 лв. са осигурени от Министерството на регионалното развитие и благоустройството по линия на Оперативна програма „Региони в растеж“ 2014 - 2020 г. Това съобщиха от пресцентъра на Министерство на регионалното развитие и благоустройството. Проектът за изпълнение на \"Инженеринг за подобряване на енергийната ефективност на СОУ \"Иван Вазов\" - начален етап, гр. Нова Загора\" цели да се подобри качеството на живот в Нова Загора и да се повиши атрактивността на района чрез подобряване на енергийната ефективност на сградата на учебното заведение. \r\nПо програмата в града тече и основен ремонт на училищната база на Професионалната гимназия по селско стопанство. Над 1.2 млн. лв. е предвидената инвестиция, като целта е  сградата да постигне най-малко клас на енергопотребление „С“, както и въвеждането на мерки за осигуряване на достъпна среда за хора в неравностойно положение.  \r\nМерките ще намалят експлоатационните разходи за сградата и ще допринесат за удължаването на жизнените им цикли. Интервенциите в рамките на проектното предложение ще допринесат за постигане на индикативните национални цели за спестяване на енергия съгласно Националния план за действие по енергийна ефективност 2014 - 2020 г. и ще удължат живота на сградата, ще намалят разходите за поддръжка и ще спомогнат за намаляване на парниковите газове. Чрез подкрепата се цели адекватно адресиране на проблемите, свързани с повишената миграция към големите и средните градове, по-добро качество на живот и на предлаганите образователни услуги и модернизация на публичната инфраструктура в град Нова Загора.\r\nПрез месец септември се очаква да стартират и дейностите по проект за подобряване на енергийната ефективност на пет многофамилни жилищни сгради в града, който се финансира с близо 3 млн. лв. от ОПРР. По проекта ще се въведат мерки за енергийна ефективност в пет многофамилни жилищни сгради на територията на Нова Загора.", "date": "2017.07.29", "title": "МРРБ: в Нова Загора се санират две учебни заведения и 5 жилищни сгради с близо 5 млн. лв. от Оперативна програма „Региони в растеж“"}
{"url": "http://www.focus-news.net/news/2017/07/29/2420639/shumen-traditsionniyat-sabor-na-vechernik-v-divdyadovo-shte-se-provede-v-grada-na-2-avgust.html", "text": "Традиционният събор „На вечерник в Дивдядово“ ще се проведе в града на 2 август, от 19.00 часа, на площад „Тончо Жечев“. Това съобщи за Радио „Фокус“ - Шумен Венцислава Борисова, председател на НЧ „Асен Златаров-1872“. От три години в програмата на събора се включват децата от „Лятната академия за таланти“ към читалището, с танцувални и музикални ателиета. Тази година ще се изявят децата, които са изучавали освен народни танци, под ръководството на Ростислав Борисов, но и модерно изкуство, хип хоп и модерен балет при Маргарита Атанасова. Участие ще вземат изпълнители от СУ „Сава Добпроплодни“, с ръководител Дарина Бошнакова, оркестър „Шумен“, фолклорна група „Омая“, а специален гост на събора ще бъде ансамбъл „Одесос“ при ОДМВР - Варна. „Подготвили сме една разнообразна програма, жителите на квартал „Дивдядово“ празнуват два пъти Илинден - храмовият празник е на 20 юли, църквата ни се нарича „Св. пророк Илия“, а съборът е на 2 август, по старому защото от отколешни времена на този ден хората са виели кръшни хора на мегдана и ние оставихме тази дати непроменена в годините“, каза Венцислава Борисова.\r\nИвелина ИВАНОВА", "date": "2017.07.29", "title": "Шумен: Традиционният събор „На вечерник в Дивдядово“ ще се проведе в града на 2 август"}
{"url": "http://www.focus-news.net/news/2017/07/29/2420630/premierat-boyko-borisov-dogovorat-za-dobrosasedstvo-dava-evropeyskata-perspektiva-na-bivsha-yugoslavska-republika-makedoniya-i-otvarya-patya-im-za-nato-vednaga.html", "text": "Договорът за добросъседство дава европейската перспектива на Бивша Югославска Република Македония и отваря пътя им за НАТО веднага. Това каза премиерът и лидер на ПП ГЕРБ Бойко Борисов на конгреса на Европейските студенти демократи във Варна във връзка с Договора за добросъседство между България и Р Македония, предаде репортер на Радио „Фокус“ – Варна.  „След политическите кризи там, аз проведох среща и с колегата Никола Груевски, и с премиера Зоран Заев, и с президента Георге Иванов, надявам се както в нашия парламент вчера единодушно се гласува текста по декларацията за Договора, така и в Скопие да подпишем този договор. Той е изключително толериран от ЕК, от посолствата на САЩ в София и Скопие, защото дава европейската перспектива на Бивша Югославска Република Македония, отваря пътя за НАТО веднага“, добави премиерът.\r\n„Искам специално да подчертая, и в разговорите ми с Алексис Ципрас в Гърция, това не е Договор срещу никого. Това е просто Договор за добросъседство между нашите две държави, тъй като България първа призна Македония като държава, покойният президент Жельо Желев. Убеден съм, че в Бивша Югославска Република Македония един ден ще има улица или булевард на негово име“, каза Борисов. „Истински се надявам, почвайки с тези смели крачки, това правителство и опозиционните парии в Скопие, да разрешат проблема и с името с нашите съседи от Гърция“, заяви министър-председателят.", "date": "2017.07.29", "title": "Премиерът Бойко Борисов: Договорът за добросъседство дава европейската перспектива на Бивша Югославска Република Македония и отваря пътя им за НАТО веднага"}
{"url": "http://www.focus-news.net/news/2017/07/29/2420633/reks-tilarsan-rusiya-i-kitay-nosyat-otgovornost-za-povedenieto-na-severna-koreya.html", "text": "Държавният секретар на САЩ Рекс Тилърсън заяви, че въоръжена с ядрено оръжие Северна Корея е неприемлива, предаде Bloomberg.\r\n„Като основни икономически фактори за развитието на севернокорейското ядрено оръжие и балистични ракети, Китай и Русия имат уникалната и специална отговорност за тази растяща заплаха за регионалната и глобална сигурност“, заяви Тилърсън.\r\n„САЩ желаят мирното ядрено разоръжаване на Корейския полуостров и никога няма да приемем въоръжена с ядрено оръжие Северна Корея и няма да изоставим ангажираността си към нашите съюзници и партньори в региона“.  Виктор Турмаков", "date": "2017.07.29", "title": "Рекс Тилърсън: Русия и Китай носят отговорност за поведението на Северна Корея"}
{"url": "http://www.focus-news.net/news/2017/07/29/2420642/veliko-tarnovo-za-60-ti-pat-v-svishtov-se-provezhda-masovo-prepluvane-na-reka-dunav.html", "text": "60-то юбилейно масово преплуване на река Дунав се провежда в Свищов. Това съобщи за Радио „Фокус“ – Велико Търново Борислав Замфиров, зам.-кмет на Община Свищов. В него се включват близо 100 участници, които не са само от региона, а от цяла Северна България. „През тази година имаме юбилей и положихме доста усилия за самата подготовка. Изпратени бяха и множество покани до почти всички общини в околността. По принцип имаме участници от Ловеч, Русе, Плевен, идват хора дори от Южна България“, посочи Борислав Замфиров. Той припомни, че Свищов е единственият град от българска страна на река Дунав, където се провежда подобно мероприятие. То няма състезателен характер. Зам.-кметът уточни, че всички, успешно преплували реката, ще получат грамота от Община Свищов. Освен това Български червен кръст осигурява награди за най-малкия, най-възрастния и най-редовния участник. Такава ще получи и едно семейство, преплувало Дунав. Участието на кандидатите е подсигурено със спасители и лодководачи.\r\nЛуиза ТРАНЧЕВА", "date": "2017.07.29", "title": "Велико Търново: За 60-ти път в Свищов се провежда масово преплуване на река Дунав"}
{"url": "http://www.focus-news.net/news/2017/07/29/2420641/kostadin-filipov-zhurnalist-dogovorat-za-dobrosasedstvo-e-balansiran-i-nasochen-da-tarsi-pragmatichni-resheniya-ot-koito-i-balgariya-i-makedoniya-imat-nuzhda.html", "text": "Договорът за добросъседство е балансиран, дипломатичен, насочен да търси прагматични решения, от които и България и Македония имат нужда. Това каза в предаването „Метроном“ на Радио „Фокус“ журналистът Костадин Филипов, дългогодишен кореспондент в Скопие. Той обърна внимание, че документът защитава българските държавни интереси и същевременно е коректен към македонските. „Нищо от това, което предварително беше предсказвано от разни политически анализатори особено в Скопие, че когато се публикува договорът, ще бъде знак на апокалиптична картина на двустранните и регионални отношения, не се случи и няма как да се случи. Разбира се много от публично изявените претенции от македонската страна, особено на македонската опозиция в лицето на ВМРО-ДПМНЕ, по отношение защитата на т. нар. македонска идентичност, не са отразени, но и не е договорът мястото, в което те биха могли да бъдат отразени. Това е един политически документ, като има очертан европейски характер и очертана подкрепа от страна на България към евентуалното бъдещо членство на Македония в НАТО и ЕС. Най-важното е, че договорът не идва на празно място, има известна приемственост, че всичките постулати, които бяха записани в декларацията между двете държави през 1999 година 22 февруари. Те са отразени в този документ, което, според мен, е много добре“, коментира Костадин Филипов. Той отбеляза, че резултатът от подписването на договора за добросъседство ще е с двустранен характер за Македония. По думите му от една страна европейската му насоченост ще даде зелена светлина на премиера Зоран Заев в опитите за членство в НАТО и ЕС. От другата страна съществува риск лидерът на опозиционната ВМРО-ДПМНЕ Никола Груевски да забави ратификацията му, което е предпоставка за вътрешна нестабилност, допълни журналистът.", "date": "2017.07.29", "title": "Костадин Филипов, журналист: Договорът за добросъседство е балансиран и насочен да търси прагматични решения, от които и България, и Македония имат нужда"}
{"url": "http://www.focus-news.net/news/2017/07/29/2420646/fokus-makedoniya-armiyata-na-sasht-shte-predstavi-voenno-oborudvane-v-skopie.html", "text": "В рамките на военното учение \"Dragoon Guardian 17\", което започна на 28 юли в Македония , днес в Скопие ще бъде организирана презентация на оборудването и въоръжението  на американската армия в Европа. Освен представянето на оборудването, гражданите ще имат възможност да проследят кратко обучение за самозащита, а също така ще бъде проведен и конкурс за най-малките, предаде македонската медия Фокус.\r\nУчението е предназначено за укрепването на стандартните оперативни процедури на инженерните единици от състава на армията, както и насърчаване на взаимното разбирателство между въоръжените сили на Македония и на САЩ.\r\nВ учението участват 300 членове на въоръжените сили на САЩ, които вчера с бойни машини влязоха на ГКПП \"Деве баир\" от България в Македония. Учението официално ще се проведе на армейския полигон \"Криволак\". Виктор Турмаков", "date": "2017.07.29", "title": "\"Фокус\" (Македония): Армията на САЩ ще представи военно оборудване в Скопие"}
{"url": "http://www.focus-news.net/news/2017/07/29/2420647/sport-felipe-kaysedo-preminava-prez-meditsinski-pregled-v-latsio.html", "text": "Нападателят Фелипе Кайседо в скоро време ще подпише договор с Лацио. Отборът съобщава, че футболистът в момента преминава медицински преглед. \r\nПрез последния сезон Кайседо изигра 27 мача от шампионата на Испания, на които отбеляза две попадения.   Виктор Турмаков", "date": "2017.07.29", "title": "Спорт: Фелипе Кайседо преминава през медицински преглед в Лацио"}
{"url": "http://www.focus-news.net/news/2017/07/29/2420638/premierat-boyko-borisov-avtomagistrala-hemus-e-nay-vazhnoto-neshto-za-severna-balgariya-i-tryabva-da-bade-napravena.html", "text": "„Хемус“ е най-важното нещо за Северна България и трябва да бъде направена. Това каза премиерът и лидер на ПП ГЕРБ Бойко Борисов на конгреса на Европейските студенти демократи във Варна, предаде репортер на Радио „Фокус“ – Варна. „С въвеждането и на ТОЛ системата догодина, мисля, че финансирането е осигурено. Хубава ни е България, но точно по средата планината много трудно се преодолява. Нямаме избор“, посочи Борисов. Според него ще се положат всички усилия да бъдат свързани София и Варна. „България страда в момента, страда изключително много за работници. Преди няколко дни се срещнах с работодателските организации и всичките те изпитват изключителна нужда от кадри в сферата на туризма и обслужването, в металургичната промишленост“, коментира премиерът. „В момента съм оптимист. С президента Макрон няколко пъти в последния месец се срещахме. На всяка среща съм използвал времето да му разказвам и да му говоря за това, което става на Балканите, с нашите съседи в Турция. От другата страна на Черно море, ако тръгнете направо, ще стигнете до Крим по морето“, допълни Борисов. По думите му на 24 август френският президент ще дойде в България, за да може сам да се убеди и да види това, което сме постигнали и това, което искаме да постигнем. „До края на годината съм убеден, че и г-жа Тереза Мей ще дойде и след изборите в Германия през септември, канцлерът, който бъде избран, също ще дойде в България. Марияно Рахой очаквам да дойде. Мисля, че края на август или септември ще дойде и премиерът на Полша. Имаме десетина посещения в България на важните хора, които да ни подпомогнат във всички процеси“, съобщи Борисов. „Вчера открихме в Ямбол най-големият разпределителен център на „Лидъл“ за България“, каза още той. По думите му това е една огромна инвестиция. „Като пътувах нататък си спомнях, само преди 2 години, какви критики отнасяхме за магистрала „Тракия“. Асфалтът не се е ядял, нямало бензиностанции. Вчера ги броих – 15-20 чисто нови има от двете страни с цели центрове вътре. И веднага – нови заводи, центрове, стотици работни места“, посочи премиерът. \r\nМарияна ВАЛЕНТИНОВА", "date": "2017.07.29", "title": "Премиерът Бойко Борисов: Автомагистрала „Хемус“ е най-важното нещо за Северна България и трябва да бъде направена"}
{"url": "http://www.focus-news.net/news/2017/07/29/2420644/premierat-boyko-borisov-zagubihme-prezidentskite-izbori-zashtoto-ne-iskahme-da-gi-spechelim.html", "text": "Загубихме президентските избори, защото не искахме да ги спечелим. Това каза премиерът и лидер на ПП ГЕРБ Бойко Борисов на конгреса на Европейските студенти демократи във Варна, предаде репортер на Радио „Фокус“ – Варна. \r\nНа въпрос къде са били силните страни на ГЕРБ при победата на парламентарните избори и какъв съвет би дал на студентите като подход, след като партията е загубил президентските избори, коментира: „Загубихме ги, защото не искахме да ги спечелим“. „Много е важно за демокрацията да има ясно разграничение на властите. Когато една партия, колкото и да е добра и демократична, е спечелила и президентската, и парламентарната, и изпълнителната и местната власт, това не е добре за демокрацията“, уточни Борисов.\r\nПо думите му в един момент всички партийци започват да мислят, че са си самодостатъчни. „Да, по-лесно е за управление, но е по-опасно за самата партия. Безспорно ГЕРБ е направила най-много в България. Безспорно се видя, че няма по-добра алтернатива, но в същото време, когато отидеш на избор, предизвикаш ги, е вот на доверие от народа. Отстрани като се дръпнеш виждаш много грешки и проблеми, които иначе в управлението и когато всички власти са от една партия няма как да се забележат“, допълни той. „Винаги съм благодарял на Господ и на народа, че сме се разбирали. Много грешки си отчетох, много проблеми видяхме, които сега поправяме. Особено в бюрокрацията и тежката администрация. Много отрезвяващо действа, защото всичко, което правиш ти се струва най-правилното, но то надали е. В същото време направеното и видимото от нас през годините е безспорно“, заяви Борисов и изброи инфраструктурните проекти, столичното метро и др. „Защо комунистите не са го направили? Още през 19 в. в Европа е имало метро. С една дума хората оцениха направеното, но в същото време искаха да чуят как ще има повече справедливост, по-бърза и не затормозяваща администрация. Много е важен ежедневният диалог с хората, социалните мрежи много ми помагат. Всеки сигнал и питане го разпределям“, добави Бойко Борисов. \r\n„Мисля, че нещата сега са си по местата. Има много добра и ясна границата между институциите. Това е най-доброто в условия на демокрация“, поясни той.", "date": "2017.07.29", "title": "Премиерът Бойко Борисов: Загубихме президентските избори, защото не искахме да ги спечелим"}
{"url": "http://www.focus-news.net/news/2017/07/29/2420640/premierat-boyko-borisov-s-rumaniya-i-gartsiya-shte-napravim-smeseno-zasedanie-na-ministerski-savet-vav-varna-prez-mesets-oktomvri.html", "text": "С Румъния и Гърция ще направим смесено заседание на Министерски съвет във Варна през месец октомври. Това каза премиерът Бойко Борисов във Варна по време на Конгреса на европейските студенти демократи, предаде репортер на Радио „Фокус“-Варна. „Стигам до Западните Балкани и Берлинския процес. Благодаря на премиера Джентилиони, на канцлера Меркел, президента Маркон, които ме поканиха като специален гост по Берлинския процес и разширяването на Западните Балкани. Това е един процес от 2014 година. Вървеше много бавно, много неефективно. В последните месеци за наша радост на всички в Балкани темата беше сериозно поставена на масата и подписана“, заяви Борисов. По думите му присъединяването на Балканите минава през инфраструктурата  между всяка една от държавите. „Това са жп линии, магистрали. Това са жизненоважните неща, които в момента ги няма. Благодарен съм на канцлера Меркел и президента Макрон, че включиха и България към този процес, защото връзката Белград-София, Скопие-София, Тирана-София оттук съответно имаме магистрала София-Бургас, София-Солун, София-Истанбул, през Дунав мост 1 и 2, всъщност няма да повторим проблема на бивша Югославия. Там се работеше само за съединяване и присъединяване вътре в рамките на тези 6 страни, които бяха в Берлинския процес. Включването на Коридор №8 Скопие-София и влизането в АМ „Струма“ дава излаз вече и по посока на Гърция, и по посока на Турция, Румъния. България става един много важен транспортен комуникационен център със своите жп линии, магистрали и пристанища. Всичко, което говоря, е факт“, допълни Борисов. Той подчерта, че това е станало или е пред завършване. „Водихме доста дълъг разговор с румънския премиер, защото всичко това трябва да се прикачи и към Дунавската стратегия на Австрия, Румъния и България плюс Черноморската зона и стратегия. България сега поема председателство, след нас е Австрия и след това е Румъния. Автомагистрала „Хемус“ се явява основна задача на нашето правителство от следващите години, за да може целият този транспортен и комуникационен трафик да се възползва и от пристанищата на Варна, и от тези на Констанца, и от Дунава може да отиват до Германия“, посочи премиерът и уточни, че с премиера Ципрас и с президента Вучич преди седмица в Солун са направили една тристранна среща. „Дойде и Жан-Клод Юнкер и не сме си правили съчинения на желанията. Много реално е да стане. Пристанищата на Солун, Александруполис да ги вържем с магистрали и жп линии с бургаското и варненското пристанище и Русе.  Румънският премиер има изключително голям интерес по темата и за да сме по-близко до нея, октомври месец ще направим смесено заседание на двата Министерски съвета във Варна – румънския и българския. Ще поканя и колегата Ципрас, защото трите държави заедно ще имаме голям шанс по плана Юнкер и с еврофондовете, които имаме, следващите години да го направим“, добави той. „Много съм щастлив, че лидерите на ЕС и най-мощните държави в него приеха плана за Западните Балкани и съответно за целите Балкани с тези няколко проекта. Моите опасения са, че ако на Балканите, на младите не им се даде перспектива следващите години, всички, които могат, ще напуснат в посока Европа, Америка или друго място. Почнат ли да напускат младите хора, след това е много голям проблем за икономиката на тези страни. България в това число в момента страда изключително много за работници“, каза още Бойко Борисов. \r\nМарияна ВАЛЕНТИНОВА", "date": "2017.07.29", "title": "Премиерът Бойко Борисов: С Румъния и Гърция ще направим смесено заседание на Министерски съвет във Варна през месец октомври"}
{"url": "http://www.focus-news.net/news/2017/07/29/2420643/ria-novosti-kitay-nastoyava-yuzhna-koreya-da-ne-razpolaga-thaad-na-svoya-teritoriya.html", "text": "Прессекретарят на китайското МВнР Ген Шуан заяви, че правителството настоява категорично срещу появата на допълнителни американски противоракетни системи ТХААД на територията на Южна Корея, предаде РИА Новости.\r\n„Китай е категорично срещу разполагането на американската противоракетна система ТХААД в Южна Корея. Пекин настоява решително Южна Корея и САЩ обективно да оценят интересите на китайската страна, да прекратят процеса на разполагането и да изтеглят установките“, заяви Ген Шуан.  Той добави, че Китай е „крайно обезпокоен от действията на Южна Корея“. \r\n„Разполагането на ТХААД не може да спре загрижеността на Южна Корея по въпросите за сигурността и няма да разреши въпросите на Корейския полуостров“, отбеляза прессекретарят.  Виктор Турмаков", "date": "2017.07.29", "title": "РИА Новости: Китай настоява Южна Корея да не разполага ТХААД на своя територия"}
{"url": "http://www.focus-news.net/news/2017/07/29/2420652/blagoevgrad-s-bogata-programa-v-natsionalen-park-muzey-samuilova-krepost-se-otbelyazvat-1003-godini-ot-bitkata-pri-selo-klyuch.html", "text": "В Национален парк-музей „Самуилова крепост“ отбелязват 1003 години от битката при село Ключ с богата програма. Това каза за Радио „Фокус“ – Пирин Елена Аргилова, уредник към културната институция. По думите ѝ програмата е започнала в 10.00 часа пред паметника на Цар Самуил със заупокойна молитва за загиналите в битката в полите на Беласица и молебен за здраве, отслужен от отец Ангел Кочев. „След това историческа беседа за битката разказахме екскурзоводите на Самуилова крепост и деца от село Коларово“, каза още Аргилова. В края на програмата жителите и гостите на Петрич са положили цветя и венци пред паметника на Цар Самуил в знак на признателност и преклонение пред паметта на всички взели участие в битката при Ключката клисура.\r\nЛивия НИНОВА", "date": "2017.07.29", "title": "Благоевград: С богата програма в Национален парк-музей „Самуилова крепост“ се отбелязват 1003 години от битката при село Ключ"}
{"url": "http://www.focus-news.net/news/2017/07/29/2420645/pazardzhik-v-uchilishteto-na-selo-malo-konare-e-izlozhena-etnografska-ekspozitsiya-za-pominaka-i-bita-na-zhitelite-na-seloto-v-nachaloto-na-hh-vek.html", "text": "В основно училище „Св. св Кирил и Методий” в село Мало Конаре са изложени етнографска експозиция и художествена галерия, посветени на поминъка и бита на жителите на селото в началото на ХХ век, предаде репортер на Радио „Фокус“ – Пазарджик. Сред експонатите са: автентична диканя, хомот, сърпове, паламарки, уред за почистване семената на памук, конопочукачка – оръдия, характерни за земеделския поминък. Станът, който в онези години е бил необходимост за всеки дом, е дарен в много лошо състояние, но една от бабите в селото го е поправила и дори е изтъкала част от черга. В миналото на него са правени шарените бабини черги, здравото сукно за дрехи, чейзът и даровете за бъдещия дом. Експонатите са събрани от Заприн Комсалов - местен краевед, ученици, учители, жители - истинско народно дело. Чест за селото и училището е дарението от домакински съдове на проф. Величко Минеков - скулптор, роден в Мало Конаре, каза още Пенова. Етнографската изложба се на мира на последния етаж на местното училище, като учителите по история я използват, за да провеждат открити уроци по родолюбие.\r\nАлбена ЖИЛЕКОВА", "date": "2017.07.29", "title": "Пазарджик: В училището на село Мало Конаре е изложена етнографска експозиция за поминъка и бита на жителите на селото в началото на ХХ век"}
{"url": "http://www.focus-news.net/news/2017/07/29/2420648/blagoevgrad-v-grada-shte-se-provede-xvii-mezhdunarodna-lyatna-izsledovatelska-shkola.html", "text": "В Благоевград ще се проведе XVII Международна лятна изследователска школа. Това каза за Радио „Фокус“ - Пирин проф. Емил Колев, който е ръководител в Ученическия институт по математика и информатика към Българска академия на науките. „Над 50 души от България, Аржентина, Индия, Иран, Испания, Италия, Македония, Нова Зеландия и САЩ ще пристигнат в Благоевград, за да вземат участие XVII Международна лятна изследователска школа. Инициативата ще бъде официално открита на 31 юли, от 11.00 часа, в зала „22 септември“, каза Колев. По думите му Международната лятна изследователска школа се организира от Ученическия институт по математика и информатика, а Благоевград е домакин на инициативата за трета поредна година. Изследователската школа ще продължи до 19 август. „Лятната изследователска школа е насочена към талантливи ученици с изявен интерес в областта на математиката, информатиката и информационните технологии. Участниците работят по индивидуална научно-изследователска тема от предизвикателни, но интересни области като комбинаторика, теория на числата, компютърни науки, моделиране, софтуерно разработване, роботика и други, под ръководството на бивши възпитаници на УчИМИ, които са студенти или докторанти във водещи университети по света, учени от Българската академия на науките и СУ „Св. Климент Охридски“, каза Колев.\r\nЛора КАЛЧЕВА", "date": "2017.07.29", "title": "Благоевград: В града ще се проведе XVII Международна лятна изследователска школа"}
{"url": "http://www.focus-news.net/news/2017/07/29/2420653/reuters-avstraliyskite-vlasti-izvarshvat-obiski-v-predgradiyata-na-sidni.html", "text": "Австралийската антитерористична полиция провежда обиски в няколко предградия на Сидни, целящи предотвратяване на „терористичните атаки“, предаде  Reuters.\r\n„Тези операции целят предотвратяването на  планове за извършване на терористични атаки в Австралия“, заяви австралийският министър-председател Малкълм Търнбул. „Обществото трябва да бъде сигурно, че нашите разузнавателни агенции работят неуморно, за да сме в безопасност“, добави той. \r\nОколо 100 души са напуснали Австралия, за да се бият в терористични организации в Близкия изток като „Ислямска държава“.  Виктор Турмаков", "date": "2017.07.29", "title": "Reuters: Австралийските власти извършват обиски в предградията на Сидни"}
{"url": "http://www.focus-news.net/news/2017/07/29/2420649/dobrich-vazpomenatelna-tseremoniya-po-povod-100-godini-ot-smartta-na-osvoboditelya-na-dobrudzha-gen-ivan-kolev-se-sastoya-v-grada.html", "text": "Възпоменателна церемония по повод 100 години от смъртта на освободителя на Добруджа ген. Иван Колев се състоя в града, предаде кореспондент на Радио „Фокус” – Варна. Тя бе организирана от Община град Добрич и Сдружение „Изграждане в град Добрич на паметник на ген. Иван Колев и загиналите за освобождението на Добруджа през 1916 г.“. На паметника на героя се състоя военен ритуал на Военноморските сили на Република България. Добрички духовници отслужиха от панихида. Част от церемонията включваше освещаване на паметните плочи с имената на 1013 войници и офицери от III-та българска армия, загинали в боевете от Добричката епопея. С монтирането на плочите приключи вторият етап и се оформя цялостната композиция на комплекса. Община град Добрич съвместно със Сдружение „Изграждане в град Добрич на паметник на ген. Иван Колев и загиналите за Освобождението на Добруджа през 1916 г.” и с подкрепата на родолюбиви българи успя да реализира една идея, която има почти столетна история – идеята за издигане паметник на легендарния предводител на българската конница ген. Иван Колев, изиграл решаваща роля за освобождението на Добрич и Добруджа. Тази идея датира още от времето на Първата световна война и днес паметникът на ген. Иван Колев вече е факт. По време на Първата световна война Иван Колев е инспектор на конницата и командир на І-ва конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея в периода 5–7 септември 1916 г. Изминал хиляди километри на кон при освобождаването на Добруджа, той заболява и на 29 юли 1917 г. умира в санаториум във Виена, Австрия. Ден преди смъртта си големият български пълководец е произведен в чин генерал–лейтенант. По-късно тленните му останки са пренесени и погребани в София. Днес неговото име носят селища, улици, площади и училища. Големият български поет Иван Вазов му посвещава своето стихотворение „Добруджанската конница“, Любомир Бобевски – баладата „Конникът генерал“ и одата „Генерал Колеву!“, а вдъхновен от подвизите на конницата на ген.-лейтенант Колев, големият български белетрист Йордан Йовков пише разказите „Белият ескадрон“ (1916), „Триумф“ (1916), „Мустафа ачи“ (1917) и „През езерото Туркойа“ (1917). Официални гости на церемонията бяха кметът на Добрич Йордан Йорданов, областният управител Красимир Кирилов, вицепремиерът Валери Симеонов, народни представители от различни парламентарни групи и видни общественици, които са увековечили делото на ген. Иван Колев.\r\nЖулиета НИКОЛОВА", "date": "2017.07.29", "title": "Добрич: Възпоменателна церемония по повод 100 години от смъртта на освободителя на Добруджа ген. Иван Колев се състоя в града"}
{"url": "http://www.focus-news.net/news/2017/07/29/2420650/premierat-boyko-borisov-sled-kato-es-ne-prie-yuzhen-potok-i-toy-stana-turski-potok-se-pochuvstvahme-predadeni-no-si-malchahme.html", "text": "Аз имах доста сложи отношения през предишните години с Русия. Но прагматиката изисква да имаме нормални отношения с тях. Това каза премиерът и лидер на ПП ГЕРБ Бойко Борисов на конгреса на Европейските студенти демократи във Варна, предаде репортер на Радио „Фокус“ – Варна. „Всичко се върти около газа и нефта. Стават гигантски размествания в тези сфери в света. От няколко години ние единодушно в Европейския съвет гласуваме санкции срещу Русия. Според мен те не изиграха роля“, посочи Борисов. По думите му след като ЕС не е приел „Южен поток“, на територията на България, той е станал „Турски поток“ и е минава през Гърция и Италия. „Тогава се почувствахме предадени, но си мълчахме. Активно започнахме изграждането на газовия хъб „Балкан“, коментира той. Според него ние имаме стратегическо положение и цялата ни газова инфраструктура е много мощно изградено. „80% от компресорните станции на целите Балкани са в България. Завчера Европейската комисия ни позволи да преговаряме и за директен руски газ за този хъб. Така че, тук работим много прагматично, защото иначе загубите за България са огромни“, посочи Борисов. Премиерът припомни, че миналата седмица у нас бяха проведени най-големите учения на НАТО в Европа. „Няколко хиляди военнослужещи провеждаха стрелби с най-различни оръжия. Нашата политика е абсолютно лоялно, силно, 100% членство в НАТО, което е и нашата сигурност и отбрана и в същото време – прагматични отношения с Русия по отношение газовите доставки и стокооборота“, коментира той. „. Винаги съм считал, че между Европа и Русия трябва да има прагматични и добронамерени отношения. За съжаление, не по наша вина, не винаги са такива. Резултатите обикновено са плачевни за Европа. Не са били толкова отдавна и Първата и Втората световна война“, посочи Борисов. „Не бих се наел да прогнозирам или да коментирам отношенията между другите държави в ЕС и Русия или между САЩ и Русия. Считам, че в България водим умерена и прагматична политика спрямо тях. България никога не е се е огъвала и никога не е била проблем за НАТО или ЕС“, допълни той. \r\nМарияна ВАЛЕНТИНОВА", "date": "2017.07.29", "title": "Премиерът Бойко Борисов: След като ЕС не прие „Южен поток“ и той стана  „Турски поток“, се почувствахме предадени, но си мълчахме"}
{"url": "http://www.focus-news.net/news/2017/07/29/2420657/zhelyo-boychev-bsp-prestapnostta-parva-useshta-slabostta-na-edno-upravlenie.html", "text": "Престъпността първа усеща слабостта на едно управление. Това каза в седмичното обзорно-коментарно предаване „Метроном“ на Радио „Фокус“ зам.-председателят на ПГ на \"БСП за България\" Жельо Бойчев по повод поредицата от побои в страната през последните седмици. Според него тези прояви на агресия създават усещане за липса на държавност в обществото. „Това мнозинство, което излъчи правителството на „Борисов 3“, до момента продължава да не може да представи на българския парламент нито законодателна, нито управленска програма, по която да работи. Не успя да разчете ясно знака, който ние от БСП дадохме в началото на работата на Народното събрание, давайки си сметка за сложната обстановка, в която се намира страната, и множеството предизвикателства пред нея\", каза още Бойчев. \"Казахме, че по въпросите, свързани с външната политика и националната сигурност, сме готови да седнем на разговор, диалог и да търсим съгласие, отразяващо националния интерес на страната, и сме готови да го подкрепим. Показахме го и с предложението за декларацията, защото знаете погромът, когато беше в македонския парламент, и с декларацията, с която подкрепихме усилията за подписване на Договора за добросъседство с Македония. Трябва да се дават и добрите примери. Искахме този разговор и това поведение да продължи и по темите, свързани с председателство. Ето, искахме по тези въпроси да постигаме съгласие, но условието е разговорът да се провежда в българския парламент“, обясни народният представител от БСП.\r\nПо отношение на работата на Временната комисия, която имаше за цел да разнищи казуса с нецелесъобразно разходваните средства в НДК, Жельо Бойчев даде положителна оценка. Той заяви готовност, че левицата ще продължи да следи за нередности във властта, но и ще я подкрепя, когато това се отнася до националния интерес.", "date": "2017.07.29", "title": "Жельо Бойчев, БСП: Престъпността първа усеща слабостта на едно управление"}
{"url": "http://www.focus-news.net/news/2017/07/29/2420656/stara-zagora-tematichni-sreshti-po-povod-svetovnata-sedmitsa-na-karmeneto-shte-se-provedat-v-kazanlak.html", "text": "Тематични срещи по повод Световната седмица на кърменето ще се проведат в Казанлък в дните от 1 до 7 август. Това каза за Радио „Фокус“ Марияна Сарачева, инструктор по кърмене. Тя поясни, че проявите се организират от местната група на Ла Лече Лига в партньорство със Сдружение „Бъдеще за децата\". Световната седмица на кърменето тази година ще се премине под надслов „Подкрепяме кърменето заедно!“. Темата на срещите в Казанлък е „Често задавани въпроси“. Първата от тях е на 2 август, от 10.00 часа, в двора на Дневния център за социална рехабилитация. Сарачева поясни, че основната цел на срещите е да се помогне на повече родители да осъзнаят необходимостта и значението на кърменето. \r\nОрганизаторите отбелязват, че повечето бъдещи родители проявяват интерес към срещите, в тях участват и майки, които имат опит с кърменето. „Това е и философията на Ла Лече Лига – майки предават своя опит на майките, които тепърва ще се сблъскват с определени ситуации, свързани с кърменето”, коментира Сарачева. \r\nМестната група на Ла Лече Лига организира множество инициативи в посока насърчаване на кърменето. В официалния сайт на организацията се обявяват и събитията за Казанлък. Отделно от това, на фейсбук страницата „Родители от Казанлък” се обявяват инициативите, за да достигне информация до повече от местните родители.\r\nСлавяна ГАЙДАРОВА", "date": "2017.07.29", "title": "Стара Загора: Тематични срещи по повод Световната седмица на кърменето ще се проведат в Казанлък"}
{"url": "http://www.focus-news.net/news/2017/07/29/2420658/votpuskru-v-balgariya-e-otkrit-muzey-na-kirilitsata.html", "text": "На 27 юли в българския град Плиска е открит музей-крепост „Кирилица“. На откриването присъстваха представители на политически, духовни и обществени организации, предаде  ВОтпуск.ру.\r\n„За мен е чест да бъда част от толкова значимо историческо събитие“, заяви вицепрезидентът на България Илияна Йотова. „Спокойно можем да кажем, че Плиска възвръща своето бивше величие и става важна точка от туристическата карта на Европа. Кирилицата е дело на нашата страна“, добави тя. \r\nНа тържествената церемония присъства и генералният прокурор на Русия във Варна Сергей Лукянчук, който приветства гостите на „Двора на Кирилицата“, а също така изрази дълбока благодарност на инициаторите на проекта, който е уникален исторически паметник не само за България и Русия.  Виктор Турмаков", "date": "2017.07.29", "title": "ВОтпуск.ру: В България е открит музей на кирилицата"}
{"url": "http://www.focus-news.net/news/2017/07/29/2420655/tass-osem-ot-devette-moryatsi-ot-preobarnaliya-se-kray-krim-korab-sa-spaseni.html", "text": "Спасени са осем от деветте души , членове на преобърналия се край Крим в Черно Море товарен кораб „Анда“, предаде ТАСС.\r\n„Състоянието на осмината спасени е удовлетворително. Води се издирването на още един моряк“, съобщиха от спасителните служби. Корабът не е потънал, а само се е преобърнал.  На място е излетял спасителен хеликоптер Ка-27.\r\nКорабът е превозвал 24 тона пшеница.  Виктор Турмаков", "date": "2017.07.29", "title": "ТАСС: Осем от деветте моряци от преобърналия се край Крим кораб са спасени"}
{"url": "http://www.focus-news.net/news/2017/07/29/2420660/pazardzhik-vav-velingrad-shte-se-provede-konkursat-mis-velingrad-2017.html", "text": "Във Велинград ще се проведе конкурсът „Мис Велинград 2017 г.” на 26 август. Това съобщи за Радио „Фокус“ – Пазарджик Бояна Кирилова от общинската администрация в курорта. Той ще бъде предхождан от кастинг в НЧ „Отец Паисий 1893“, който ще се проведе на 7 август от 17.00 до 19.00 часа. Организатори на събитието са модният мениджър Краси Гешева и Община Велинград. „Всички красиви дами от Велинград, които са на възраст между 16 и 26 години и с височина не под 165 см, могат да се включат в надпреварата за короната „Мис Велинград 2017г.”, като за тази цел, трябва да си носят високи обувки и бански костюми. Ако кандидатките нямат възможност да се явят на кастинга, нека да изпратят актуални снимки и информация за тях на лично съобщение в страницата на конкурса“, уточни Кирилова. Тя допълни, че победителката ще има изключителната възможност да представя СПА столицата на Балканите на националния конкурс „Мис България 2017”. Събитието на 26 август ще бъде уважено от собственици и представители на най-големите модни агенции у нас, което прави конкурса „Мис Велинград 2017” един огромен трамплин за момичетата, които ще участват в него.\r\nАлбена ЖИЛЕКОВА", "date": "2017.07.29", "title": "Пазарджик: Във Велинград ще се проведе конкурсът „Мис Велинград 2017”"}
{"url": "http://www.focus-news.net/news/2017/07/29/2420663/sport-inter-e-gotov-da-zaplati-24-mln-evro-za-vesino.html", "text": "Полузащитникът на Фиорентина Матиас Весино може да продължи кариерата си в Интер. Клубът възнамерява да заплати за него 24 млн. евро.\r\n25-годишният уругваец трябва да подпише договор с Интер за четири години със заплата от три млн. евро за сезон.  Виктор Турмаков", "date": "2017.07.29", "title": "Спорт: Интер е готов да заплати 24 млн. евро за Весино"}
{"url": "http://www.focus-news.net/news/2017/07/29/2420661/pregled-na-mezhdunarodnite-novini-do-13-chasa-agentsiya-fokus.html", "text": "Споразумението за добросъседство между Македония и България ще се отбележи с общо полагане на цветя на гроба на Гоце Делчев в Скопие. Тленните останки на Гоце Делчев се преместени в Македония от България през октомври 1946 г. Министър-председателите Зоран Заев и Бойко Борисов на 20 юни заедно положиха цветя пред паметника на цар Самуил в София и по този начин обявиха подписването на споразумение за сътрудничество и добросъседство.\r\nБорисов и Заев на 2 август ще положат цветя на гроба на Гоце Делчев в скопската църква Св. Спас и по този начин символично ще отбележат договора за добросъседство и сътрудничество, което трябва да бъде подписано ден по-рано, на 1 август в Скопие.\r\nСпоред протокола на правителството, с този акт на съвместното полагане на венци ще започне честването на 114 годишнината от Илинденско-Преображенското въстание.\r\n***. Бившият председател на Конгреса на САЩ Нют Гингрич приветства решението на Доналд Тръмп да назначи Джон Кели за началник на администрацията на Белия дом, посочвайки, че Белият дом ще има полза от пенсионирания генерал от морската пехота.\r\n„Предвиждам, че Белият дом ще стане по-подреден и дисциплиниран, с ясни линии на власт, сериозно планиране и силна екипна работа“, заяви Гингрич. „Личността, която най-много ще се възползва от промяната е президентът Доналд Тръмп. Той е работил с мнозина умни, успешни хора по време на забележителната си кариера, но не работил с човек, който е командвал и организирал като ген. Кели“.\r\nПолитикът-ветеран предрече , че сега президентството на Тръмп „ще стане едно от най-ефектите в историята“.\r\nПо-рано Тръмп отстрани от служба бившия началник на администрацията Рейнс Прибъс. Комуникационният директор на президентската администрация Антъни Скарамучи го обяви за „параноичен шизофреник“. . Правителството на Южна Корея съобщи, че ще увеличи с четири допълнителни единици разполагането на американската противоракетна система ТХААД на своя територия, след като Северна Корея отново изстреля междуконтинентална балистична ракета.\r\nРазполагането на системите бе забавено след първите две единици, след като президентът на Южна Корея Мюн Джей-ин нареди разследване на влиянието им върху околната среда. Китай е бил уведомен за засилването на разполагането на новите системи.\r\nКитай е против разполагането на ТХААД в Южна Корея, защото смята, че няма да възпре ракетната програма на КНДР, а същевременно ще дестабилизира ситуацията в региона.\r\n***. Лидерът на Северна Корея Ким Чен-ун заяви, че е провела ново успешно изпитание на междуконтинентална балистична ракета (МКБР), която е доказала способността си да достигне до американския материк и е строго предупреждение към САЩ, предаде Reuters.\r\nСеверокорейският лидер лично наблюдаваше среднощния пуск на ракетата и заяви, че това е „строго предупреждение“ към САЩ, че страната няма да е предпазена от унищожение, ако опита да нападне Пхенян, се казва в правителствено обръщение.\r\n„Изпитанието доказа отново надеждността на МКБР системата и демонстрира способността ни, да осъществим изненадващ изстрл по всеки район, във всяко време и място и даде неоспоримо доказателство, че цялата територия на САЩ е в обсега на ракетите на Корейската народно-демократична република, заяви с гордост Ким“, предупредиха от корейското правителство.\r\n***. Австралийската антитерористична полиция провежда обиски в няколко предградия на Сидни, целящи предотвратяване на „терористичните атаки“.\r\n„Тези операции целят предотвратяването на планове за извършване на терористични атаки в Австралия“, заяви австралийският министър-председател Малкълм Търнбул. „Обществото трябва да бъде сигурно, че нашите разузнавателни агенции работят неуморно, за да сме в безопасност“, добави той.\r\nОколо 100 души са напуснали Австралия, за да се бият в терористични организации в Близкия изток като „Ислямска държава“. \r\n***", "date": "2017.07.29", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/07/29/2420665/mvr-v-parvomay-e-nanesen-poboy-nad-27-godishen-mazh-izvarshitelyat-e-zadarzhan.html", "text": "Установяват се обстоятелствата около хулиганска проява, станала вчера в хотел в Първомай. Това съобщиха от пресцентъра на МВР. Сигнал за случилото се е получен на телефон 112 около 19.00 часа вчера. 27-годишен мъж е съобщил, че са му нанесени удари и му е счупен телефона след възникнал спор с друг мъж. Веднага на място е изпратен полицейски екип, който е направил оглед и разпит на свидетели. Предприети са оперативно-издирвателни действия по установяването и издирването на нападателя. Часове по-късно Д.В. е задържан в ареста с полицейска мярка. По случая е образувано досъдебно производство за телесна повреда по хулигански подбуди и увреждане.  Материалите по случая са докладвани в районната прокуратура.", "date": "2017.07.29", "title": "МВР: В Първомай е нанесен побой над 27-годишен мъж, извършителят е задържан"}
{"url": "http://www.focus-news.net/news/2017/07/29/2420662/vitsepremierat-valeri-simeonov-sled-100-godini-pametta-za-gen-ivan-kolev-nay-posle-e-ovekovechena-s-memoriala-izdignat-v-dobrich.html", "text": "След 100 години паметта за ген. Иван Колев и на още 1013 български войни, дали живота си, за да оцелее България, най-после е овековечена с мемориала, издигнат в Добрич. Това казва в своето слово към присъстващите на церемонията пред паметника на ген. Иван Колев в добруджанския град вицепремиерът Валери Симеонов, предаде кореспондент на Радио „Фокус” – Варна. Според вицепремиера ген. Колев е един от гениалните български пълководци. „Макар и 100 години по-късно всички ние показваме, че българският народ не забравя своите герои. Не забравя своите идоли и кумири. Българският народ е признателен и винаги ще бъде признателен на всички тези, които са положили костите си и са пролели кръвта си, за да я има България“, заяви Валери Симоенов. Той отбеляза, че това е възможно благодарение на всички, които са допринесли за изграждането на паметника. Вицепремиерът отправи благодарност на скулптора, екипа от архитекти и каменоделци, на Община град Добрич и кмета Йордан Йорданов, на Сдружението „Изграждане в град Добрич на паметник на ген. Иван Колев и загиналите за освобождението на Добруджа през 1916 г.“, чийто председател е акад. Георги Марков, на „Великата българска армия“ и на родолюбци като Иван Апостолов от Добрич. Към всички тях той каза: „Поклон! бъдете горди с това, което сте направили. Бъдете горди, защото вие доказвате, че България не забравя своите герои“. По думите на Валери Симеонов паметта за ген. Иван Колев ни прави нас българите още по-силни и повече българи: „Неговата памет ще бъде вечна. Ще бъде вечна и на всички тези, които в различни периоди в историята на България са жертвали най-скъпото и най-свидното, за да я има България“. Паметникът на един от най-големите ни пълководци бе изграден с личното съдействие и активното спомоществователство на лидера на НФСБ Валери Симеонов, който предоставя по-голямата част от средствата. Скулптурата на ген. Колев, изработена от Александър Хайтов, е издигната в Добрич миналата година. \r\nЖулиета НИКОЛОВА", "date": "2017.07.29", "title": "Вицепремиерът Валери Симеонов: След 100 години паметта за ген. Иван Колев най-после е овековечена с мемориала, издигнат в Добрич"}
{"url": "http://www.focus-news.net/news/2017/07/29/2420667/ria-novosti-iranskoto-pravitelstvo-saobshti-che-prodalzhava-razrabotkata-na-raketnata-programa.html", "text": "Прессекретарят на иранското МВнР Бахрам Касеми съобщи, че страната възнамерява да продължи разработката на своята ракетна програма и осъжда възможните санкции от страна на Вашингтон по нейно отношение, предаде РИА Новости.\r\nИран проведе успешен пункт на ракетата носител „Симорг“ за извеждане на спътници в орбита. САЩ, Великобритания, Франция и Германия осъдиха това, определяйки го за противоречащо на резолюциите на Съвета за сигурност на ООН дело. \r\n„Ние ще продължим да разработваме ракетната си програма, полагайки всевъзможни усилия“, заяви Касеми. Той отбеляза, че Техеран смята, че няма повод за притеснения във връзка с програмата, защото не е насочена към никоя страна.  Виктор Турмаков", "date": "2017.07.29", "title": "РИА Новости: Иранското правителство съобщи, че продължава разработката на ракетната програма"}
{"url": "http://www.focus-news.net/news/2017/07/29/2420666/dots-antoniy-galabov-politolog-vlastta-realizira-malak-obem-na-zakonodatelna-aktivnost-prez-izminaliya-politicheski-sezon-no-izigra-vazhna-rolya-na-mezhdunarodnata-stsena.html", "text": "Властта реализира малък обем на законодателна активност през изминалия политически сезон, но изигра важна роля на международната сцена. Това каза в обзорното предаване „Метроном“ на Радио „Фокус“ политологът доц. Антоний Гълъбов. По думите му през последните 2 месеца управляващото мнозинство е показало дейно участие както по линия на подготовката на българското председателство на съвета на ЕС, така и в регионален план. „Свидетели сме на по-малък брой законопроекти и на по-малък брой решения на НС спрямо предишната сесия, а за съжаление не се наблюдава и намаляване на остротата на политическото противопоставяне. Това основно е свързано с ролята на БСП, защото имаме поддържане, дори задълбочаване на конфронтационното поведение от края на предишното НС. Трябва обаче да се отбележи и много по-видимата роля на управляващо мнозинство, което работи за това България да има много по-интензивно присъствие в рамките на ЕС през последните месеци. Полагат се усилия в подготовката на българското председателството на съвета на ЕС и много по-активни действия в регионален план. Това е стратегически изведено, защото 10 години след като България се присъедини към ЕС, това е първият период от време, в който имаме последователно увеличение на интензитета на външнополитическите отношение и едновременно с това имаме конкретни резултати“, обясни политологът. Доц. Антоний Гълъбов прогнозира, че след ваканцията е повече от желателно правителството да се завърне на политическия небосклон с една добре завършена политическа програма. Той допълни, че няма да липсват и обичайните конфронтационни практики от страна на опозицията, а крайните му очаквания са за още по-радикализирано политическо противопоставяне.", "date": "2017.07.29", "title": "Доц. Антоний Гълъбов, политолог: Властта реализира малък обем на законодателна активност през изминалия политически сезон, но изигра важна роля на международната сцена"}
{"url": "http://www.focus-news.net/news/2017/07/29/2420669/prof-emil-kolev-tselta-na-mezhdunarodna-lyatna-izsledovatelska-shkola-e-da-sabere-detsa-ot-tsyala-balgariya-i-ot-tsyal-svyat.html", "text": "Целта на Международна лятна изследователска школа е да събере деца от цяла България, а от няколко години имаме и чуждестранни участници. Това каза за Радио „Фокус“ - Пирин проф. Емил Колев, който е ръководител в Ученическия институт по математика и информатика към Българска. „Това е едно от мероприятията на Ученическия институт по математика и информатика към БАН. Мероприятията на Ученически институт започват в началото на годината с една ученическа конференция, която обикновено се провежда през месец януари. След това има една ученическа секция, която се провежда по време на Пролетна конференция на Съюза на математиците, а през лятото провеждаме тази лятна школа“, каза проф. Колев. По думите му децата подготвят проекти по математика и информатика, като идеята е те да могат да работят с учени от България и с ментори от чужбина. Това са обикновено бивши възпитаници на Ученическия институт по математика и информатика към БАН, които са минали по този път и заедно да могат да видят как се прави наука и какво представлява един проект по математика и информатика. Тази година вече имаме участници и от чужбина. 9 деца, които са от цял свят – Аржентина, Индия, Иран, Испания, Италия, Македония, Нова Зеландия и САЩ. Общо взето сме известни в цял свят. Идеята е за около 2 седмици да могат да работят по тези теми и накрая да има някакъв проект по математика или информатика“, каза още Колев. По думите му ученическият институт по математика и информатика към БАН играе важна роля в развитието на презентаторските умения на учениците. Колев каза още, че няма ограничение на темите, които те могат да изберат. „Самият ученик има пълната свобода да си избере каква да бъде темата върху, която да работи. Това е едно от хубавите неща, защото те по никакъв начин не са ограничени от тематиката и избират това, което им е любимото нещо, работят по него и го представят“, каза проф. Колев. По думите му учениците освен да напишат нещо трябва и да помислят как да го представят пред публика. „В това отношения Ученическия институт играе важна роля в развитието на тези презентаторски умения на учениците. Наблюдаваме, че когато дойде един ученик, в началото е доста неуверен. Ставайки 11 и 12 клас, той може ясно да се види как са израснали и са научени как да си представят нещата“, каза Колев. Той подчерта, че интересът към информатиката и математиката е голям. „Има няколко центъра в България, от които непрекъснато имаме участници. Винаги има деца, които участват с проекти и ние не го ограничаваме с тяхната трудност. Ние нямаме някакви специални изисквания и те сами могат преценявайки своите възможности, своите сили и интереси да се насочат към тема, която ще им бъде най-подходяща. Това е едно от хубавите неща на Ученическия институт, защото самия ученик може да си избере тема, която на него му пасва най-добре и да работи по нея“, каза Колев.\r\nЛора КАЛЧЕВА", "date": "2017.07.29", "title": "Проф. Емил Колев: Целта на Международна лятна изследователска школа е да събере деца от цяла България и от цял свят"}
{"url": "http://www.focus-news.net/news/2017/07/29/2420668/24-vesti-makedoniya-polovinata-ot-ohridskite-plazhove-bez-spasiteli.html", "text": "Безпорядък и тотален хаос цари на охридските плажове. Почти 30 на сто от плажовете са без спасители, а останалите половината от страната на Струга и небезопасени. Проблемът се повтаря всеки сезон, предаде македонската медия \"24 Вести\". \r\nИменно поради тази ситуация, която се повтаря всеки сезон, се е увеличил броят на  инцидентите на плажовете, а отговорността е на концесионерите, министерството на транспорта и съобщенията и на местното управление на Охрид и Струга, които не извършват редовни проверки на плажовете.", "date": "2017.07.29", "title": "\"24 Вести\" (Македония): Половината от охридските плажове без спасители"}
{"url": "http://www.focus-news.net/news/2017/07/29/2420670/stara-zagora-delegatsiya-ot-pobratimeniya-grad-samara-e-na-poseshtenie-v-grada.html", "text": "В побратимения на Стара Загора град Самара кипи трескава подготовка за Световното първенство по футбол, което ще се проведе в Русия през 2018 година. Градът получава мощно развитие, тъй като е един от осемте, в които ще се играят мачовете от шампионата. Общо 42 млрд. рубли е осигуреният бюджет за провеждането му, като само за строеж на стадиони в осемте града са предвидени 18 млрд. рубли. Това съобщиха представителите на делегацията от Самара, които се срещнаха с представители на ръководството на Община Стара Загора, съобщиха от пресцентъра на Община Стара Загора. \r\nДелегацията, предвождана от Галина Андриянова, председател на Общинския съвет на Самара, пристигна в града по повод отбелязването на 140-та годишнина от боевете за Стара Загора, по време на Руско-турската война. В нея влизат още Владимир Сластенин, Елена Лапушкина, Дмитрий Титов и Наталья Баландина - ръководители на администрацията на различни райони на Община Самара.\r\nВ Самара се строи нов стадион с 45 000 места, който прилича на летяща чиния, според думите им. В града се строят пътища, нова трамвайна линия, ще бъдат закупени нови 40 трамвая, 50 тролея и над 80 автобуса, съобщиха още гостите. Те очакват ежедневно около 35 000 души да се събират за събитията, които ще текат на площада в Самара, чието население наброява 1.170 млн. жители. Делегацията пристигна в петък и участва вчера в ритуала по полагане на венци и цветя на Паметника на загиналите в Старозагорския и  Джуранлийския бой.\r\nДнес те се срещнаха в сградата на Община Стара Загора с председателя на Общинския съвет Таньо Брайков, зам.-кметовете Иванка Сотирова и Красимира Чахова, и секретаря на Община Стара Загора Делян Иванов. Според гостите, не се очакват политически катаклизми, които бих попречили на провеждането на световното първенство по футбол догодина. Те съобщиха още, че е била възстановена главната улица в града, която носи името Стара Загора и е станала любима на местните хора с новите фонтани, спортни площадки и посадените чудесни дървета и цветя. Самара в последната година е разделен на самостоятелни райони, които се управляват от районни кметства. Обособени са и микрорайони с обществени съвети, които спомагат да се решават важните за местните хора проблеми. Цялата общинска администрация на Самара наброява около 2 000 души, а 12 000 души работят в общинските предприятия. Бюджетът на общината е 342 млн. евро, съобщиха още членовете на руската делегация.\r\nСледобед руските гости ще посетят Регионалния исторически музей и Музея на религиите, а в 18.30 часа ще отпътуват за Мемориалния комплекс „Бранителите на Стара Загора“, където ще наблюдават възстановката, пресъздаваща боевете за Стара Загора през 1877 г. и спасяването на Самарското знаме. В нея участват представители на 22 клуба, членове на Национален клуб „Традиция“ от цялата страна. \r\nУтре сутринта делегацията заминава за Шипка, където ще посеят Храм-паметника „Рождество“ и Паметника на свободата, а вечерта в 20.00 часа ще участват в тържествената заря-проверка на площада пред общината в Стара Загора и в тържествения оперен концерт на Държавната опера, който ще бъде изнесен на Античния  форум „Августа Траяна“.\r\nЗа понеделник сутринта програмата им включва посещение на курорта Старозагорски минерални бани, както и на светлинно-звуковия спектакъл „Молитва за Стара Загора“, който ще се състои от 21.00 часа на Мемориалния комплекс „Бранителите на Стара Загора“.", "date": "2017.07.29", "title": "Стара Загора: Делегация от побратимения град Самара е на посещение в града"}
{"url": "http://www.focus-news.net/news/2017/07/29/2420664/prokuror-galin-gavrailov-kogato-razpolagame-s-kategorichna-informatsiya-dali-e-namereno-pismo-ot-biznesmena-danail-bozhilov-tya-shte-dostigne-do-obshtestvenostta.html", "text": "Не подлежи на коментар това дали е намерено или не предсмъртно писмо във връзка със смъртта на 43-годишния бизнесмен. Това каза за Радио „Фокус“ – Пловдив заместник окръжният прокурор на Пловдив Галин Гавраилов. По думите му една от основните версии, по които прокуратурата в Пловдив работи във връзка със смъртта на 43-годишния Данаил Божилов, е самоубийство. „По повод на това дали сме намерили или не предсмъртно писмо, не коментирам“, отговори лаконично Гавраилов. Той добави, че разследването по случая тече активно и когато прокуратурата разполага с категорична информация, то тя ще достигне до медиите и обществеността.\r\nТони МИХАЙЛОВ", "date": "2017.07.29", "title": "Прокурор Галин Гавраилов: Когато разполагаме с категорична информация дали е намерено писмо от бизнесмена Данаил Божилов, тя ще достигне до обществеността"}
{"url": "http://www.focus-news.net/news/2017/07/29/2420672/bbc-napadatelyat-v-supermarketa-v-hamburg-e-bil-izvesten-na-vlastite-islyamist.html", "text": "Мъжът, убил един човек и ранил шестима в супермаркет в Хамбург е бил „известен ислямист“, съобщава полицията, цитирана от  ВВС.\r\n„Той е известен като ислямист, но не и като джихадист“, заяви прессекретарят на полицията в Хамбург Анди Гроте, посочвайки, че задържаният е страдал от „психически отклонения“.  Мъжът, регистриран за предоставяне на убежище, роден в Саудитска Арабия, нападна произволни клиенти в супермаркет в Хамбург в петък вечерта.\r\nВсе още не е ясно какви са мотивите на заподозрения. Полицията похвали тримата мъже, които обезвреждат нападателя.  Виктор Турмаков", "date": "2017.07.29", "title": "BBC: Нападателят в супермаркета в Хамбург е бил известен на властите ислямист"}
{"url": "http://www.focus-news.net/news/2017/07/29/2420673/tass-ministarat-na-otbranata-na-rumaniya-opredeli-kato-neumestna-reaktsiyata-na-dmitriy-rogozin-otnosno-otkaza-samoletat-mu-da-bade-propusnat.html", "text": "Министърът на отбраната на Румъния Адриан Тутуяну определи като „напълно неуместна“ реакцията на вицепремиера на Русия Дмитрий Рогозин относно отказа на румънските власти да предоставят на самолета, на чийто борд е летял, възможността да навлезе във въздушното пространство на страната, предаде ТАСС, позовавайки се на румънски медии.\r\n„Не бих встъпвал в подобна риторика. Смятам, че ние сме длъжни да се занимаваме с нашите дела, да  помагаме на икономическото развитие, да правим всичко възможно, за да сме в максимална сигурност, да имаме възможност да сдържаме определени враждебни действия“, заяви министър Тутуяну.  „Не смятам, че трябва да превръщаме това в спор, от наша страна би било грешка да се опитваме по различен начин да раздуваме заявленията на другите“, добави той. \r\nВ петък Румъния не позволи навлизането в нейното въздушно пространство на  самолет, в който се е намирал Рогозин. „Чакайте отговор, гадове“, заяви по-рано Рогозин на профила с в социалната мрежа „Туитър“.  Виктор Турмаков", "date": "2017.07.29", "title": "ТАСС: Министърът на отбраната на Румъния определи като „неуместна“ реакцията на Дмитрий Рогозин относно отказа самолетът му да бъде пропуснат"}
{"url": "http://www.focus-news.net/news/2017/07/29/2420671/balgariya-raboti-za-integratsiya-i-svarzanost-na-balkanskite-strani-chrez-realizatsiya-na-transportnite-koridori-garantirashti-sigurnost-v-regiona.html", "text": "България е единствената държава, която се пресича от пет трансевропейски коридора. Това каза пред журналисти министърът на транспорта, информационните технологии и съобщенията Ивайло Московски, който участва в конгреса на Европейските студенти демократи във Варна, предаде репортер на Радио „Фокус“ – Варна. Министър Московски каза още, че предстои подписване на меморандум за развитието на транспортния коридор, договорен с гръцката страна. България и Гърция се договориха да разширят обхвата на мултимодалния транспортен коридор между двете държави, свързващ пристанищата Варна, Бургас, Кавала и Александруполис. Министър Московски отбеляза, че по този начин ще се постигне пълна мултимодалност на коридора между пътен, железопътен, морски и речен транспорт, както и пряк път до държавите по поречието на река Дунав. „Транспортният коридор беше разширен извън обхвата на първоначалния вариант - само Бургас – Александруполис. Прибавихме железопътното направление Карнобат – Синдел, което касае вече Варна и оттук връзката с пристанище \"Русе\". Имаме пълна мултимодалност в този коридор, който договорихме с гърците. Предстои на междуправителствено заседание октомври да бъде пописан. Той ще включва река Дунав, прилежащата мрежа Русе – Варна, връзката от Варна към Бургас през Карнобат и Синдел и вече оперативната съвместимост, която имаме през Симеоновград и Свиленград с турската и гръцката граница. Респективно гърците разшириха техния обхват извън Александруполис с Кавала и Солун. По този начин ще дадем достъп на всички товари, пътници, компании и фирми, които искат да работят по този коридор, да ползват дунавско пристанище, две черноморски и съответно три средиземноморски пристанища. Считам, че ще имаме много висока добавена стойност\", каза още Московски. По думите му този коридор би могъл да привлече огромен интерес от частни инвеститори, фондове, освен структурните на Европейския съюз. \"Ще бъде един добър пример за интеграция и свързаност на балканските страни“, допълни министър Московски. Той каза още, че приоритетно и целенасочено ще продължи и работата по транспортен коридор №8. „Целево ще се търси решение от страна на ЕК, за да направим тази свързаност с Македония. Предстои след няколко дни да подпишем Договор за добросъседство, ние паралелно подписваме меморандум за разбирателство в транспорта, където слагаме крайни срокове за изграждане на трасето по коридор №8, като за железопътното трасе сроковете са до 2025 – 2027 година. Имаме доста добра готовност по него от българска страна. Железопътното трасе София – Волуяк – Перник – Радомир е готово на технически проект. След месец ще възложим проектирането на отсечката до Гюешево. Ще очакваме единствено финансовото решение за самото изпълнение и строителство“, посочи министърът. Ивайло Московски коментира, че на междуправителствено заседание с Румъния през септември ще се постави въпросът и за ускорено изпълнение на двата допълнителни моста. „Всички тези проекти гарантират устойчивост и сигурност на региона, гарантират процеси, които ще бъдат полезни за цяла Европа“, отбеляза министър Московски.\r\nМарияна ВАЛЕНТИНОВА", "date": "2017.07.29", "title": "България работи за интеграция и свързаност на балканските страни чрез реализация на транспортните коридори, гарантиращи сигурност в региона"}
{"url": "http://www.focus-news.net/news/2017/07/29/2420676/vidin-15-kilometrova-opashka-ot-tezhkotovarni-avtomobili-se-e-obrazuvala-na-granichen-punkt-dunav-most-2-na-vlizane-v-stranata.html", "text": "15 километрова опашка от тежкотоварни автомобили се е образувала на граничен пункт „Дунав мост 2”, на влизане в страната, съобщи читател на Агенция \"Фокус\".", "date": "2017.07.29", "title": "Видин: 15 километрова опашка от тежкотоварни автомобили се е образувала на граничен пункт „Дунав мост 2”, на влизане в страната"}
{"url": "http://www.focus-news.net/news/2017/07/29/2420675/sport-sebastian-fetel-demonstrira-nay-dobro-vreme-predi-kvalifikatsiyata-v-ungariya.html", "text": "Пилотът на „Ферари“ Себастиян Фетел показа най-добро време в третата свободна тренировка преди Гран при на Унгария.\r\nНа второ място е неговият съотборник Кими Райконен, а след тях са Макс Ферстапен и Луис Хамилтън.  Виктор Турмаков", "date": "2017.07.29", "title": "Спорт: Себастиан Фетел демонстрира най-добро време преди квалификацията в Унгария"}
{"url": "http://www.focus-news.net/news/2017/07/29/2420677/tsveta-karayancheva-gerb-prez-septemvri-pravitelstvoto-shte-se-zavarne-sas-seriozni-zakonodatelni-initsiativi-kompensirashti-lipsata-na-takiva-prez-izminaliya-sezon.html", "text": "През септември правителството ще се завърне с политическа програма, включваща сериозни законодателни инициативи, които ще компенсират липсата на такива през изминалия сезон. Това каза в обзорното предаване „Метроном“ на Радио „Фокус“ зам.-председателят на НС Цвета Караянчева. Тя уточни, че вътре са разписани съдебната реформа, антикорупционният закон, както и редица законодателни промени. „100 дена са прекалено малко. Аз мисля, че когато сега се огласи програмата, хората ще си отдъхнат, защото там е разписано максимално ясно и подробно всяка стъпка, която ще се прави от всяко министерство за следващите четири години. Има над 850 мерки, които са разписани, има изключително много промени в законодателство и нови закони. Знаете, че в тези няколко месеца, ние работихме по коалиционното споразумение, което беше подписано и всъщност едно появяване на подробна програма мисля, че ще успокои българските граждани“, коментира Цвета Караянчева. Тя отбеляза, че след ваканцията предстои разрешаването на сериозни въпроси като демографската криза, сигурността, възможностите за повишаване на доходите на населението. Караянчева обърна внимание, че би било добре, ако БСП прояви приемственост и припознае тези приоритети, включвайки се със свои идеи, за да бъде работата на парламента в услуга на обществото.", "date": "2017.07.29", "title": "Цвета Караянчева, ГЕРБ: През септември правителството ще се завърне със сериозни законодателни инициативи, компенсиращи липсата на такива през изминалия сезон"}
{"url": "http://www.focus-news.net/news/2017/07/29/2420674/stara-zagora-55-godishen-mazh-e-zadarzhan-sled-kato-e-prostrelyal-kuche-v-kv-trite-chuchura.html", "text": "55-годишен мъж е задържан, след като е прострелял куче в кв. \"Трите чучура\". Това съобщиха от пресцентъра на МВР. Работата на униформените започнала незабавно след получен сигнал в полицията вчера малко преди 16.00 часа. Съобщено било, че кв. \"Трите чучура\" е намерено простреляно куче. От проведените оперативно-издирвателни действия бързо е установен извършителят на деянието – 55-годишен мъж с инициали Н. И. Мъжът е задържан за срок до 24 часа. От жилището му са иззети две въздушни пушки. Простреляното животно е откарано от служител на Община Стара Загора до ветеринарна клиника за преглед и установяване на състоянието му. Образувано е бързо производство.", "date": "2017.07.29", "title": "Стара Загора: 55-годишен мъж е задържан, след като е прострелял куче в кв. \"Трите чучура\""}
{"url": "http://www.focus-news.net/news/2017/07/29/2420651/fumio-kishida-po-rano-izstrelyanata-ot-kndr-raketa-e-rabotila-s-techno-gorivo.html", "text": "Японският министър на външните работи на Япония Фумио Кишида заяви, че изстреляната в петък от КНДР междуконтинентална балистична ракета е работила на течно гориво  и е подобна на тази, изстреляна на 4 юли, предаде ТАСС.\r\n„Поради факта, че по време на изстрелването пламъкът бе прав, ние можем да потвърдим, че ракетата  е била  на течно гориво. Също така смятаме, че тя е от същия тип, какъвто бе изстрелян на 4 юли“, добави той.  Виктор Турмаков", "date": "2017.07.29", "title": "Фумио Кишида: По-рано изстреляната от КНДР ракета е работила с течно гориво"}
{"url": "http://www.focus-news.net/news/2017/07/29/2420654/st-komisar-atanas-ilkov-odmvr-plovdiv-rabotim-osnovno-po-versiyata-za-samoubiystvo-na-biznesmena-v-park-lauta-ne-moga-da-komentiram-dali-ima-predsmartno-pismo.html", "text": "Работи се усилено по изясняване на случая със смъртта на 43-годишния бизнесмен в парк „Лаута“ в Пловдив. Това каза за Радио „Фокус“ – Пловдив директорът на Областната дирекция на МВР в Пловдив старши комисар Атанас Илков. По думите му разследването е в активна фаза, като версията, че мъжът се е самоубил остава в първите редици. Според Илков се работи усилено и по версията за убийство. Директорът на Областната дирекция на МВР посочи, че продължават разпитите на близки и познати на загиналия мъж в парк „Лаута“. Няма заподозрян или задържан, не е намерено и оръжие. Взети са записите от всички камери в района на парк „Лаута“ в пловдивския квартал „Тракия. Сред тях има такива с висока резолюция на картината, но има и записи с по-некачествено съдържание. „Всички те се проучват. Продължава събирането на информация по случая“, заяви старши комисар Атанас Илков. Той не потвърди информация, публикувана в редица медии, за намерено предсмъртно писмо на 43-годишния бизнесмен Данаил Божилов. \"Работим основно по версията самоубийство. Не мога да коментирам дали има предсмъртно писмо, защото още тече разследване\", каза още Илков   „Фокус“ припомня, че 43-годишният бизнесмен Данаил Божилов бе открит мъртъв в парк „Лаута“ в пловдивския квартал „Тракия“ на 26 юли. Случайни минувачи са открили трупа на мъжа. По информация на полицията, той не е криминално проявен.\r\nТони МИХАЙЛОВ", "date": "2017.07.29", "title": "Ст. комисар Атанас Илков, ОДМВР - Пловдив: Работим основно по версията за самоубийство на бизнесмена в парк „Лаута“, не мога да коментирам дали има предсмъртно писмо"}
{"url": "http://www.focus-news.net/news/2017/07/29/2420659/yordan-yordanov-kmet-na-dobrich-gen-kolev-preobrashta-nalaganite-sas-stoletiya-modeli-za-yerarhiya-i-zavisimost.html", "text": "„Дръзките, непокорните, борбените, белязаните с духовна мощ, те са тези, които водят масите, човечеството през вековете. Взривяващи статуквото, те никога не са били обичани от силните на деня“. Това казва в своето слово към присъстващите на церемонията пред паметника на ген. Иван Колев кметът на Добрич Йордан Йорданов, предаде кореспондент на Радио „Фокус” – Варна. По думите на Йордан Йорданов ген. Иван Колев е от онези личности, можещи, всеотдайни, категорични и уникални. Отбелязването на 100-годишнината от смъртта на освободителя на Добруджа е повод да бъде почетена паметта на един достоен мъж, оставил непреходни следи със своята мисия да учи хората на себеотдаване, чест и безстрашие. „Ген. Иван Колев е безрезервно предан на усета си за истина и справедливост, воден от оная чиста емоция на изпълнените със светлина хора, трасиращи пътя на човешкия род към духовно израстване. Ген. Колев е сред избраните, преобръща налаганите със столетия модели за йерархия и зависимост. И дори там, в армията винаги е бил чужд на безропотното подчинение. Респектирал е с компетенции, с категоричността не само на уникалните си решения на военачалник, а и с осъзната, изстрадана отговорност за живота на хиляди. Игнорирал страха, целеустремен, пленил своите кавалеристи с предаността си към род и Родина. Респект! Респект пред паметта на ген. Иван Колев. Респект пред достойния!“, каза още кметът на Добрич. С минута мълчание сведени чела бе почетена паметта на българския герой. Бяха поднесени венци и цветя от признателните потомци. \r\nЖулиета НИКОЛОВА", "date": "2017.07.29", "title": "Йордан Йорданов, кмет на Добрич: Ген. Колев преобръща налаганите със столетия модели за йерархия и зависимост"}
{"url": "http://www.focus-news.net/news/2017/07/29/2420678/pazardzhik-strupvane-na-avtomobili-i-avtobusi-ima-v-rayona-na-letovishte-sveti-konstantin.html", "text": "Струпване на автомобили и автобуси има в района на летовище „Свети Константин“, където се провежда Регионален фолклорен събор, предаде репортер на Радио „Фокус“ - Пазарджик. натоварено е и движението по направленията Пещера - Летовище „Св. Константин“ и Пещера - Батак - Доспат. Засилено полицейско присъствие има и в подстъпите на курорта. Обособени са специални места, където автомобилите и автобусите могат да преминават и паркират безопасно.\r\nАлбена ЖИЛЕКОВА", "date": "2017.07.29", "title": "Пазарджик: Струпване на автомобили и автобуси има в района на летовище „Свети Константин“"}
{"url": "http://www.focus-news.net/news/2017/07/29/2420682/voice-of-america-okolo-300-dushi-sa-evakuirani-zaradi-gorskite-pozhari-v-ispaniya.html", "text": "Регионалните власти в югоизточна Испания съобщават, че горските пожари в областта са довели до необходимостта да бъдат евакуирани 300 души и са изгорили 10 хил. декара боров горски масив, предаде  Voice of America.\r\nФрансиско Мартинес началник по земеделието, околната среда и развитието на селските райони в региона Кастилия- Ла Манча съобщава, че жителите на 10 малки села и посетителите на къмпинг са били евакуирани. Повече от 150 пожарникари, подкрепяни от въздуха се борят с пожара.  Виктор Турмаков", "date": "2017.07.29", "title": "Voice of America: Около 300 души са евакуирани заради горските пожари в Испания"}
{"url": "http://www.focus-news.net/news/2017/07/29/2420680/reuters-ek-startira-pravni-deystviya-sreshtu-polsha-otnosno-pravosadnata-reforma.html", "text": "ЕК стартира правни действия срещу Полша заради правосъдните реформи в Нея и даде на Варшава един месец срок да отговори, предаде  Reuters.\r\nЕвропейските комисари са решили да стартират „процедура при нарушения“  заради притесненията, че новите закони в  Полша ще подкопаят независимостта на съдебната ѝ система и ще нарушат нормите на ЕС.  Виктор Турмаков", "date": "2017.07.29", "title": "Reuters: ЕК стартира правни действия  срещу Полша относно правосъдната реформа"}
{"url": "http://www.focus-news.net/news/2017/07/29/2420679/korneliya-ninova-bsp-edinen-organ-da-e-direktsiyata-kam-dans-za-borba-s-koruptsiyata-prezidentat-da-kazhe-koy-da-ya-upravlyava.html", "text": "Отварям дискусията за единен орган за борба с корупцията по високите етажи на властта и той да е дирекцията на ДАНС, която е за специално обследване на корупцията по високите етажи на властта. Това каза лидерът на БСП Корнелия Нинова по време на политическия митинг на Националния събор на Левицата \"Бузлуджа 2017\", предаде репортер на Агенция \"Фокус\". Според нея президентът трябва да каже кой да управлява този орган, защото е достоен човек и е избран пряко от над  2 млн. българи. \"Нека президентът Радев да определи директора на това звено за борба с корупцията и нека неговите членове и колективен орган да избере парламентът с две трети мнозинство\", заяви Нинова. По думите й така ще се знае, че има споделена отговорност между институциите. Нинова призова социалистите да започнат дискусията с общопартийните организации. \"Септември поемаме инициативата и правим онази истинска съдебна реформа, която ще спаси България от мафията и ще направи възможно да имате пенсии, децата ви да живеят спокойно, да ходите на лекар, да си получавате заплатите, работодателите да не ви наричат търтеи\", каза лидерът на БСП.\r\nДеница КИТАНОВА", "date": "2017.07.29", "title": "Корнелия Нинова, БСП: Единен орган да е дирекцията към ДАНС за борба с корупцията - президентът да каже кой да я управлява"}
{"url": "http://www.focus-news.net/news/2017/07/29/2420681/elena-argilova-npm-samuilova-krepost-bitkata-pri-selo-klyuch-e-kulminatsiya-na-voynata-mezhdu-balgariya-i-vizantiya.html", "text": "На 29 юли 1014 година се състои една от най-жестоките битки в българската история – битката при село Ключ. Това каза за Радио „Фокус“ – Пирин Елена Аргилова, екскурзовод в Национален парк музей „Самуилова крепост“. Битката е част от българо-византийските войни от времето на цар Самуил. „Тя е кулминация на войната между България и Византия, между българския цар Самуил и византийския император Василий II Българоубиец, продължила десетилетия в края на Х и началото на XI век. Тази битка остава в историята ни с това, че византийския император, в продължение на повече от година, се опитва да навлезе в нашите територии и по нашите земи. Тогава българския цар Самуил решава да спре тези набези, вземайки решението да изгради едно крепостно укрепление или крепостна стена в близост до днешното село Ключ“, каза още Елена Аргилова. Отбранителна система, която предприема българския цар Самуил със своите войници, започва от северните склонове на планина Беласица, минава през долното течение на река Струмешница и стига чак до южните склонове на Огражденската планина, а дължината ѝ е около 7 – 8 километра. „В началото на бойните действия, недалеч от Солун армията на Несторица е сразена от силите на местния византийски управител Теофилакт Вотаниат. След победата си Вотаниат настъпва на север и се присъединява към войските на Василий II край Беласица. Всъщност именно тази загуба на българите се превръща в предпоставка за битката, която се води при село Ключ на 29 юли 1014 година“, уточни Аргилова. Тя добави, че на разсъмване обходните византийски отряди решили да тръгнат и с решителността си да превземат крепостната стена. „За съжаление успяват – обсаждат я рано сутринта, когато българските войници просто не са очаквали, че ще бъдат нападнати. При превземането на съоръжението при село Ключ първо влиза отряда на Никифор Ксифий, следван от отряда на  Теофилакт Вотаниат, а последен пристига византийския император, заедно със своята войска“, посочи Аргилова. Ограждението при село Ключ бива разрушено от византийските отряди, а българските войни, намиращи се в района на демоса, са обсадени и откъснати от останалите български войски, разположени в Струмското поле. „Преминавайки през това ограждение със своя отряд, Василий II решава, че вече си е свършил работата и че тази територия ще премине под управлението на Византия. Византийски император не се задоволява само с това деяние което извършва и затова решава да плени около 14 – 15 хиляди български войници, които завежда в една местност, която е близо до село Ключ – Бъзовец. Връщайки се от там решава да премине към достигането на следващата си цел, която била да превземе Струмската крепост“, допълни екскурзоводът.\r\nЛивия НИНОВА", "date": "2017.07.29", "title": "Елена Аргилова, НПМ „Самуилова крепост“: Битката при село Ключ е кулминация на войната между България и Византия"}
{"url": "http://www.focus-news.net/news/2017/07/29/2420683/emsc-zemetresenie-s-magnitud-33-e-registrirano-v-rayona-na-vrancha.html", "text": "Земетресение с магнитуд 3,3 по скалата на Рихтер е регистрирано  миналата нощ в района на Вранча в Румъния, предаде   Европейския средиземноморски сеизмологичен център.\r\nЗеметресението е регистрирано в 22:51 часа на километър от град Нисторещ на 164 км. северно от столицата Букурещ. Дълбочината му е била 93 км.\r\nНяма данни за жертви и разрушения.  Виктор Турмаков", "date": "2017.07.29", "title": "EMSC: Земетресение с магнитуд 3,3 е регистрирано в района на Вранча"}
{"url": "http://www.focus-news.net/news/2017/07/29/2420685/sadik-han-brekzit-mozhe-da-bade-spryan-ako-leybaristkata-partiya-predizvika-vtori-referendum.html", "text": "Според кмета на Лондон Садик Хан Брекзит може да бъде спрян, ако Лейбъристката партия предизвика втори референдум с въпрос дали Великобритания трябва да напусне ЕС, пишеLondon Evening Standard.\r\nХан заяви, че е „оптимист“ относно шансовете на Великобритания да остане в ЕС. Той добави, че единственият начин да се обърне решението след референдума от миналата година е да се проведе втори такъв, а лейбъристката партия да постави това в предизборната си програма на следващите избори. \r\nЛейбъристката партия е обвинена , че е разделена относно Брекзит, след като председателят ѝ Джереми Корбин настоя, че партията му иска да напусне единния пазар на ЕС. Виктор Турмаков", "date": "2017.07.29", "title": "Садик Хан: Брекзит може да бъде спрян, ако Лейбъристката партия предизвика втори референдум"}
{"url": "http://www.focus-news.net/news/2017/07/29/2420688/shumen-gerb-prevede-80-000-leva-za-stroezha-na-edna-ot-kashtite-v-hitrino.html", "text": "ПГ на ГЕРБ отпусна 80 000 лева за построяването на една от къщите в Хитрино, съобщиха от пресцентъра на партията. Новината беше съобщена на пострадалото семейство лично от двамата народни представители от ГЕРБ-Шумен Димитър Александров и д-р Румен Генов. На срещата присъства и областният координатор на ГЕРБ и кмет на община Шумен Любомир Христов.\r\nСтроежът вече е на финален етап, като в момента се работи по довършителни работи. Парите, които партията дари са за дома на едно от най-пострадалите семейства, това на Рейхане и Севги. След жестоката трагедия, двете момичета загубиха и двамата си родители Акиф и Фейме Рагуб.", "date": "2017.07.29", "title": "Шумен: ГЕРБ преведе 80 000 лева за строежа на една от къщите в Хитрино"}
{"url": "http://www.focus-news.net/news/2017/07/29/2420687/ria-novosti-pri-srutvane-na-tribuna-v-tsirk-v-kolumbiya-sa-postradali-40-dushi.html", "text": "Най-малко 39 души са пострадали при срутване на трибуна в цирк в Колумбия, предаде РИА Новости, позовавайки се на местните власти. \r\nИнцидентът се е случил в северозападния град Калдас.\r\n„З9 пострадали са откарани в болница за лечение“, съобщават местните власти.\r\nСпоред заместник-директора на болницата, само един от пострадалите е в сериозно състояние“ Виктор Турмаков", "date": "2017.07.29", "title": "РИА Новости: При срутване на трибуна в цирк в Колумбия са пострадали 40 души"}
{"url": "http://www.focus-news.net/news/2017/07/29/2420689/donald-tramp-rusiya-be-sreshtu-men-na-izborite-ot-2016-godina.html", "text": "Президентът на САЩ Доналд Тръмп заяви, че Русия никога не е искала той да спечели изборите през 2016 година, предаде The Hill.\r\n„Русия бе срещу Тръмп по време на изборите през 2016 г. И защо да не е? Аз искам силна войска и ниски цени на петрола“, заяви Тръмп. Той по-рано заяви, че руското ръководство би предпочело някой като Хилари Клинтън да води страната. \r\nТой определи разследването относно връзките му с Русия като „лов на вещици“.  Виктор Турмаков", "date": "2017.07.29", "title": "Доналд Тръмп: Русия бе срещу мен на изборите от 2016 година"}
{"url": "http://www.focus-news.net/news/2017/07/29/2420684/smolyan-s-bogorodichni-svetini-otbelyaza-svoya-praznik-za-11-i-pat-katedralen-hram-sv-visarion-smolenski.html", "text": "С Богородични светини отбеляза своя празник за 11-и път катедрален храм „Св. Висарион Смоленски\", съобщиха от пресцентъра на Община Смолян. Частици от одеждите-покрова и ризата, на Майката Божия бяха донесени в петък ритуално от Пловдивска св. митрополия специално за празника на храма в Смолян. Стотици родопчани почетоха днес храмовия празник на православната катедрала и се поклониха с молитва  пред светините на Богородица. Богомолците изпълниха църквата, където бе отслужена архиерейска света Литургия, оглавена от Знеполски епископ Арсений и Константийски епископ Яков.  В службата участваха  духовници от Смолян, Пловдив и Видин. \r\nПразничните богослужения бяха в прослава на вярата и делото на епископ Висарион Смоленски, станал преди четири века мъченически символ на православна Родопа планина. Сред гостите бяха ктиторите на храма семейство Здравка и Тодор Баткови, депутатът д-р Даниела Дариткова, областният управител Недялко Славов, кметът Николай Мелемов и съпругата му Валентина и др. \r\nСлед края на днешната архиерейска света Литургия епископ Арсений изнесе проповед, в която припомни делото на последния родопски епископ, загинал мъченически за православната вяра. Той посочи, че по време на турското робство България е била изправена пред едно от най-големите си изпитания за своето съществуване, но оцелява, защото е имала св. Патриарх Евтимий и св. Висарион Смоленски. Владиката каза, че  днес сме изправени пред още по-голямо изпитание, защото чезне не само държавата ни, чезне родът и народността ни. Епископът призова, че ако ние не избавим от бунището на предателствата ни и забрава драгоценният бисер -  народната святост, осиромашали, голи и боси духом, ще станем роби на чужди, неправославни и нехристиянски цивилизации и култури. \"Ако не престанем да продаваме православната си вяра, кога за 30 сребърника, кога за паница леща, то ние ще погинем и физически, и духовно. Обезверяващи, с всеки изминал ден ние погиваме\", посочи още в проповедта си Знеполският епископ. Според него България сега е един прикован на болничен одър смъртник.  Боже, по молитвите на св. Висарион Смоленски, запази страната ни православна, благопожела  епископ Арсений. \r\nСлед края на Архиерейската св.Литургия  беше раздадена благословена трапеза.", "date": "2017.07.29", "title": "Смолян: С Богородични светини отбеляза своя празник за 11-и път катедрален храм „Св. Висарион Смоленски"}
{"url": "http://www.focus-news.net/news/2017/07/29/2420691/reuters-avstraliyskite-sili-za-borba-s-terorizma-arestuvaha-chetirima-dushi-v-sidni.html", "text": "Австралийските антитерористични части арестуваха четирима души при акция в няколко от кварталите и предградията на Сидни, предава Reuters.\r\n„Целта на тези операции е да възпрат и предотвратят плановете за извършването на терористични нападения в Австралия“, заяви премиерът Малкълм Търнбул.\r\nАвстралийската федерална полиция каза, че операциите на Съвместния отряд за борба с тероризма в четири квартала на града, са „част от продължаващо разследване“.\r\n„Четирима души са задържани, и съдействат на полицията с показанията си“, заявиха властите. Симеон Миланов", "date": "2017.07.29", "title": "Reuters: Австралийските сили за борба с тероризма арестуваха четирима души в Сидни"}
{"url": "http://www.focus-news.net/news/2017/07/29/2420686/liderat-na-bsp-korneliya-ninova-kam-sotsialistite-blagodarya-vi-che-ne-pozvolihte-da-stanem-chast-ot-upravlenieto-na-sudzhuka.html", "text": "Благодаря ви, че не позволихте да станем част от \"управлението на суджука\". Това каза лидерът на БСП Корнелия Нинова по време на политическия митинг на Националния събор на Левицата \"Бузлуджа 2017\", предаде репортер на Агенция \"Фокус\". Нинова благодари още на социалистите, че не са позволили БСП да бъде част от новия дълг на България и от политиката за продажба на земеделски земи. Според нея трябва да се сложи край на прехода и да се посочи нов път на България. \"Скъпи българи, това е възможно само ако сме единни за България, която обичаме\", каза лидерът на  БСП. Тя изтъкна, че правителствата са временни, но България е вечна. \"Бузлуджа е на България\", заяви тя. Нинова отчете, че на върха са над 60 хил. човека и обяви, че \"поляната не помни толкова много хора\". Нинова благодари на хората, че са я подкрепили в промяната на партията.\r\nДеница КИТАНОВА", "date": "2017.07.29", "title": "Лидерът на БСП Корнелия Нинова към социалистите: Благодаря ви, че не позволихте да станем част от \"управлението на суджука\""}
{"url": "http://www.focus-news.net/news/2017/07/29/2420690/sotir-ivanov-istoricheski-muzey-petrich-bitkata-pri-klyuchkata-klisura-e-sabitie-koeto-harakterizira-silnite-i-slabite-strani-upravlenieto-na-tsar-samuil.html", "text": "Битката при Ключката клисура е събитие, което характеризира управлението на цар Самуил по един много интересен начин, хващайки във фокус неговите силни и слаби страни, както и онова, което превръща този български владетел в легенда не само за нас, но и за целия православен християнски свят, разположен в източното Средиземноморие. Това каза в интервю за Радио „Фокус“ – Пирин Сотир Иванов, директор на Исторически музей – Петрич. Той обясни, че много са авторите, които описват този забележителен владетел, надраснал с много рамките на Балканския полуостров. „Йоан Ставраки казва: „Онзи прочут Самуил, който и до сега е в устата на българите“. Йоан Скилица, друг известен наш източни от Средновековието, описва Самуил като: „Самовластен господар на цяла България. Той бил войнствен човек, който никога не знаел покой“. Приключваме с житието на св. Никон Метаноите, който описва Самуил така: „Самуил, който управлявал българското племе – ненадминат по сила и ненадминат по храброст“. Българските извори обикновено посочват Самуил наравно с останалите български владетели от ранга на Борис, Симеон, св. Петър, като отбелязват, че след земното са наследили и небесното царство, тоест българското население приема като нещо сакрално, владетели, направели толкова много за своя народ, а и не само както се оказва. Започнах с тези извори, защото в тях ние виждаме едно обяснение, едно описание на Самуил преди всичко като личност във военната стратегия и военната тактика - личност, свързана с чисто военното отстояване на българската самоличност, но и нещо повече“, каза още Иванов. Той добави, че в определени моменти Самуил е претендент за завладяването на Византия и за византийския престол. „Ключката клисура представлява едно военно съоръжение, което е част от военната тактика на Самуил. Клисурата е преграждение от планината Беласица до планината Огражден, в онази техника която използват българите още с идването си на Балканския полуостров при Аспарух – с редица укрепления, с преграждане на цялото това пространство да си осигурят възможност за посрещане и разгромяване на многократно предхождащ по численост противник“, уточни Иванов. Директорът на Исторически музей – Петрич посочи, че в случая имаме не толкова отбрана, колкото желание за обкръжаване и разгромяване на византийците, за категорична победа и оттам възможност за дълготраен мир или промяна на политическото статукво в борбата между България и Византия.\r\nЛивия НИНОВА", "date": "2017.07.29", "title": "Сотир Иванов, Исторически музей – Петрич: Битката при Ключката клисура е събитие, което характеризира силните и слабите страни управлението на цар Самуил"}
{"url": "http://www.focus-news.net/news/2017/07/29/2420692/kiril-baldzhiev-kmet-na-s-konush-obsht-asenovgrad-pochti-tsyaloto-selo-ima-izgradena-kanalizatsiya-i-asfaltirani-ulitsi-predstoi-dovarshvaneto-im.html", "text": "Почти цялото село Конуш в община Асеновград има изградена канализация и асфалтирани улици. Това каза за Радио „Фокус“ – Пловдив кметът на населеното място Кирил Балджиев. По думите му изграждането на канализацията не е завършено в западната част на Конуш, при входа от посока Избеглии, като в момента се работи. „От 2008 година сме започнали да изграждаме канализацията, но все още не сме я довършили. Ако има възможност и средства, ние съвсем скоро ще разрешим проблема на тази част от селото, където са разположени около 30 къщи. Основният проблем, с който се сблъскваме този летен сезон, е снабдяването с питейна вода.  Налягането пада, понеже масово се полива от хора, които нямат други водоизточници. Те използват питейната вода за поливане. Издаваме заповеди, но хората се укриват. През годините са свикнали, че остават безнаказани. Не могат да осъзнаят, че има жители, които остават без вода и продължават да поливат. Към момента не се налага воден режим. Когато има валежи, всичко е нормално и както трябва“, коментира кметът Кирил Балджиев. По отношение на инфраструктурата в село Конуш, той посочи, че е в добро състояние. „Заедно с други кметове успяхме да направим пътната отсечка до Богданица, дълга 3,5 км. Кандидатствахме по ОП „Регионално развитие“ и с голяма инвестиция от 2,5 млн. лв. се изгради пътят Богданица – Конуш, свързващ селото и с АМ „Тракия“. По този път село Поповица е на отстояние от 9 км от нашето населено място. Доста от улиците в селото ги асфалтирахме, като останаха няколко крайпътни. През годините съм се старал да асфалтирам улици, където има повече живущи“, обясни Кирил Балджиев.\r\nТони МИХАЙЛОВ", "date": "2017.07.29", "title": "Кирил Балджиев, кмет на с. Конуш, общ. Асеновград: Почти цялото село има изградена канализация и асфалтирани улици, предстои довършването им"}
{"url": "http://www.focus-news.net/news/2017/07/29/2420693/daily-express-barselona-smyata-da-podpishe-dogovor-s-antoan-grizman-ako-neymar-se-prisaedini-kam-pszh.html", "text": "Барселона иска да подпише договор с Антоан Гризман от Атлетико Мадрид. Това се случва след като се очаква Наймар да се присъедини към Париж Сен Жермен срещу рекордната сума от 199 милиона лири. Очаква се Барселона да предложи 90 милиона лири за Антоан Гризман, предава Daily Express.", "date": "2017.07.29", "title": "Daily Express: Барселона смята да подпише договор с Антоан Гризман, ако Неймар се присъедини към ПСЖ"}
{"url": "http://www.focus-news.net/news/2017/07/29/2420694/varna-znachitelno-po-nisko-e-ravnishteto-na-bezrabotitsata-v-oblastta-prez-yuni-2017-g-v-sravnenie-sas-sashtiya-mesets-na-2016-g.html", "text": "3.9% е равнището на безработица във Варненска област през юни и намалява с 0,4 процентни пункта спрямо предходния месец. Това съобщиха за Радио „Фокус“ – Варна от Дирекция „Регионална служба по заетостта“ – Варна. Броят на регистрираните безработни в бюрата по труда от областта е 8 623 при 9 468 за май. В сравнение с месец юни 2016 година регистрираните безработни във Варненска област бележат значителен спад – с 2 125 по-малко.\r\nВ град Варна броят на регистрираните безработни през юни е 4 145 или с 322 по-малко спрямо предходния месец. Равнището на безработица в града спада до 2,4%, при 2,6% през май 2017 година. Спрямо месец юни 2016 година регистрираните безработни лица са с 549 по-малко, отчитат от Дирекция „Регионална служба по заетостта“ – Варна.\r\nМарияна ВАЛЕНТИНОВА", "date": "2017.07.29", "title": "Варна: Значително по-ниско е равнището на безработицата в областта през юни 2017 г. в сравнение със същия месец на 2016 г."}
{"url": "http://www.focus-news.net/news/2017/07/29/2420695/asharq-awsat-sasht-nyamat-nishto-protiv-koordinatsiyata-mezhdu-kyurdite-pravitelstvenite-sili-na-asad-i-rusiya.html", "text": "Водената от САЩ коалиция, е наясно, че има координация между сирийското правителство, Русия и кюрдите в североизточна Сирия, предава Asharq Awsat .\r\nВ момента кюрдско-арабските „Сирийски демократични сили“ работят върху план за освобождаването на Ракка от „Ислямска държава“ до две седмици.\r\nНапредъкът на СДС, подкрепяни от коалицията от една страна, и Русия и сирийското правителство от друга, доведе до координация между различните страни, които се бият срещу „Ислямска държава“.\r\nКюрдски представител заяви, че Вашингтон няма нищо против военната координация и сътрудничество на кюрдите с правителствените сили на Башар Асад и Русия.\r\nМеждувременно Сирийската арабска армия, с въздушна подкрепа от ВВС на Русия, освободи последната твърдина, държана от „Ислямска държава“ в провинция Хомс. Ал Кухна е на 70 километра североизточно от Палмира, и има стратегическо значение, тъй като е последният град на пътя към Дейр ез Зор.\r\nСъщевременно, в Източна Гута избухнаха протести и демонстрации срещу терористите от Ал Нусра, които контролират областта. В тази зона на конфликта, групировката Ал Нусра, която вече е известна като „Хайат Тахрир ал Шам“ се бие срещу конкурентната си организация „Файлак ал Рахман“. Симеон Миланов", "date": "2017.07.29", "title": "Asharq Awsat: САЩ нямат нищо против координацията между кюрдите, правителствените сили на Асад и Русия"}
{"url": "http://www.focus-news.net/news/2017/07/29/2420702/anadolu-agency-shiitska-militsiya-shte-se-prisaedini-kam-operatsiyata-za-osvobozhdavaneto-na-tal-afar-ot-islyamska-darzhava.html", "text": "Шиитската милиция „Хашд ал Шааби“ ще участва в планираната офанзива за освобождаването на иракския град Тал Афар от „Ислямска държава“, предава Anadolu Agency .\r\nМинистър-председателят на Ирак Хайдар ал Абади заяви, че правителството му има план за освобождаването на Тал Афар от „Ислямска държава“.\r\n„Кампанията ще започне с участието на всички фракции на Въоръжените сили на Ирак, включително Хашд ал Шааби“, каза той. Симеон Миланов", "date": "2017.07.29", "title": "Anadolu Agency: Шиитска милиция ще се присъедини към операцията за освобождаването на Тал Афар от „Ислямска държава“"}
{"url": "http://www.focus-news.net/news/2017/07/29/2420696/ivo-antonov-mo-gen-ivan-kolev-e-legendarna-figura-v-nashata-voenna-istoriya.html", "text": "Делото на ген. Иван Колев е легендарно. Това каза за Агенция „Фокус“ директорът на Дирекция \"Социална политика\" в Министерство на отбраната  Иво Антонов във връзка с церемонията по повод 100 години от смъртта на ген. Иван Колев и освещаването на паметни плочи с имената на войниците и офицерите от Трета Българска армия, загинали в боевете от Добричката епопея. „Това е една легендарна фигура в нашата военна история. Със своя ентусиазъм, със своите командирски качества и най-вече със своя български дух този велик пълководец е вече символ в нашето общество на Освобождението на Добруджа. Именно отливането на паметните плочи с имената на хората, войниците, на българите, участвали в Освобождението на Добруджа е продължение на изграждането на паметника на самия ген. Колев“, коментира Антонов. По думите му в Добрич вече се е получил един мемориален комплекс, който обединява пълководеца с войниците, които той е предвождал и онези от другите полкове, които са участвали в Добричката епопея и освобождението на Добруджа. „Изключително важно това събитие не само, защото се получи наистина грандиозен мемориален комплекс, но и с това, че днес вече има материално изражение на онази личност ген. Иван Колев, която много години наред беше пренебрегвана незаслужено. Този човек, на когото добруджанци до голяма степен дължат своята свобода беше обвиняван в какви ли не грехове и най-вече на забрава, защото той воюва срещу руснаците. Победи ги и фактически това беше много неудобно за пропагандата на едни, надявам се отминали завинаги, времена, когато имаше братска дружба със съветския народ“, посочи той. По думите му ген. Иван Колев, както и всички останали, водени от него войници и от другите командири и началници на Добруджанския фронт, са се водили от една единствена идея – свободата и обединението на българския народ. „Всеки враг, дръзнал да застане срещу тази идея, независимо дали е руснак, сърбин, румънец или друга националност, е бил гледан еднакво като човек, тръгнал срещу нашите национални интереси. Това са фигурите като ген. Иван Колев, за които националният интерес и свободата на народа са по-важни от лични пристрастия, от обвързаности с този или онзи народ“, каза още Иво Антонов.\r\nЛюба АЛЕКСИЕВА", "date": "2017.07.29", "title": "Иво Антонов, МО: Ген. Иван Колев е легендарна фигура в нашата военна история"}
{"url": "http://www.focus-news.net/news/2017/07/29/2420699/prof-plamen-pavlov-rolyata-na-rayna-popgeorgieva-i-na-zhenite-v-deloto-na-revolyutsiyata-e-pokazatelna-za-modernite-evropeyski-tsennosti-na-nashite-vazrozhdentsi.html", "text": "Разбира се, в онези времена, мъжете са на преден план, но в никакъв случай не трябва да забравяме ролята на жените и самата съпричастност на Райна Попгеоргиева към делото на революцията, нейното знаково място е показателно за модерните европейски ценности, за равенството между половете в тогавашната му форма, едно напредничаво европейско мислене. Това каза в интервю за Агенция „Фокус“  историкът проф. Пламен Павлов. „Има участие на жени в комитетската организация. Примерът с Райна Попгеоргиева е именно какво доверие са имали на този дамски елит, който сме имали по това време, на учителките, на най-представителните, на най-интелигентните българки“, коментира проф. Павлов. Според него тя неслучайно е преследвана от турската власт след погрома на Панагюрище на 30 април. „Нейният баща е убит в родната ѝ къща. Тя се укрива няколко дни. В крайна сметка е заловена, пратена е в Пазарджишкия затвор, после в Пловдивския затвор, подлагана е на изтезания, унижавания е“, допълни той. По думите му тя проявява изключително твърд характер. „На практика тя е една от героините на въстанието. Тук трябва да благодарим на такива българофили като Юджийн Скайлър, като Джанюариъс Макгахан, които правят името на Райна достояние на световната преса, като символ на една българка, която е отдадена на каузата на националното освобождение“, каза още проф. Павлов.  Според него нейният сложен и бурен живот може да бъде обект на романови и филмови интерпретации. „Не бива да забравяме и Баба Тонка, и Гина Караиванова, майката на Васил Левски. Имаме образи на много българки“, допълни той.\r\nСтефан ПЕТРОВ", "date": "2017.07.29", "title": "Проф. Пламен Павлов: Ролята на Райна Попгеоргиева и на жените в делото на революцията, е показателна за модерните европейски ценности на нашите възрожденци"}
{"url": "http://www.focus-news.net/news/2017/07/29/2420705/futbol-chelsi-s-predlozhenie-za-futbolist-ot-yuventus.html", "text": "Челси ще предложи на Ювентус 70 милиона лири за подписването на договор с Алекс Сандро. Освен това, от Челси ще дадат приоритет на Ювентус при евентуален трансфер с Неманя Матич, ако италианците се съгласят на сделката със Сандро.", "date": "2017.07.29", "title": "Футбол: Челси с предложение за футболист от Ювентус"}
{"url": "http://www.focus-news.net/news/2017/07/29/2420704/gabrovo-lyatna-mezhdunarodna-akademiya-za-dramaturgichno-pisane-organizirat-v-bozhentsi.html", "text": "Лятна международна академия за драматургично писане организират в Музей на архитектурно – исторически резерват Боженци. Събитието се провежда за втора поредна година, стартира днес и ще продължи до 9-ти август, обясни за Радио „Фокус“ – Велико Търново Ива Дянкова, уредник в културната институция. Академията протича едновременно в София и Габрово. Темата през настоящата година е  „Да умреш от смях“. Летният лагер е предназначен за студенти и млади професионалисти от всички области на изкуството. Освен ателиетата за писане на документални филми, театрални текстове и физически подход към писането, за които имаше предварителна селекция на участници, в програмата са включени и безплатни лекции, от които публиката може да се възползва. В академията ще вземат участие 25 творци от 14 държави(включително Япония, Колумбия и САЩ). Работният език за всички лекции и ателиета е английски. Официалното откриване е от 19:00 часа във Френския институт в София, където ще е и първата лекция. Пленерът се пренася в Дома на хумора и сатирата в Габрово на 31 юли. На 9 август в Боженци ще бъдат представени резултатите от различните модули.\r\nВсички лекции и допълнителни събития са с вход свободен, срещу предварително записване на адрес – bozhentsi2017@gmail.com.\r\nЛуиза ТРАНЧЕВА", "date": "2017.07.29", "title": "Габрово: Лятна международна академия за драматургично писане организират в Боженци"}
{"url": "http://www.focus-news.net/news/2017/07/29/2420701/kiril-baldzhiev-kmet-na-s-konush-obsht-asenovgrad-prestapnostta-v-seloto-e-v-minimalni-stoynosti-zhitelite-zhiveyat-spokoyno.html", "text": "Престъпността в село Конуш е в минимални стойности, жителите живеят спокойно. Това каза за Радио „Фокус“ – Пловдив кметът на населеното място Кирил Балджиев. По думите му не се регистрират битови инциденти. „Случаите при нас са свързани с незаконна сеч в близките две гори. Има няколко лица, които са хващани в нарушение, но законите в България са такива, че остават безнаказани и повтарят деянието си. В село Конуш няма активно полицейско присъствие, но то не и необходимо, тъй като нямаме толкова нарушения и престъпления. Един полицейски служител обслужва около три села. Живеем спокойно, престъпността е изключително ниска. В селото няма и малцинства. В Конуш има само едно ромско семейство, но то е трудолюбиво, а къщата им е спретната“, коментира Кирил Балджиев.\r\nКметът разказа, че село Конуш започва свой собствен живот още през Средновековието. Според един от пътеписите, който е от 1553 година, първоначално селото се е казвало Комисиус, след това Констаница, което означавало станция за коне. „Повече информация за населеното място се среща от 1877 – 1878 година, когато вече селото се обединява. Дотогава се е състояло от две махали – българско Конуш и турско Конуш. Тези две махали се обединяват под общото име Конуш, което остава и до ден днешен. Конуш отстои на 32 км югоизточно от Пловдив и на 15 км от Асеновград. Разположено е в красива котловина на Западна Тракия. Селото е полско и е с население около 800 души. Намира се на 190 м надморска височина. Землището му се състои от около 28 000 декара, от които 20 000 декара са обработваема площ, а самото населено място се разпростира на около 8000 декара“, посочи Балджиев. По думите му основният поминък на населението е земеделие.\r\nТони МИХАЙЛОВ", "date": "2017.07.29", "title": "Кирил Балджиев, кмет на с. Конуш, общ. Асеновград Престъпността в селото е в минимални стойности, жителите живеят спокойно"}
{"url": "http://www.focus-news.net/news/2017/07/29/2420698/bbc-severna-koreya-tvardi-che-tsyalata-teritoriya-na-sasht-e-v-obsega-na-raketite-y.html", "text": "Северна Корея похвали последното си ракетно изпитание, описвайки го като „строго предупреждение“ към САЩ, предава BBC.\r\nСевернокорейският лидер Ким Чен-ун заяви, че цялата територия на САЩ е в обсега на севернокорейските балистични ракети. \r\nСпоред експерти от цял свят, севернокорейските ракети не могат да удрят мишените си с точност.\r\nВ Южна Корея изразиха притеснение, че Северът може да „има значителен технологически напредък“, добавяйки, че времето и мястото на изстрелване на последната ракета са „уникални“ . Досега не се е случвало КНДР да изстрелва ракети през нощта или от провинция Джаганг. \r\nЦялата международна общност, включително САЩ, Китай, Япония, Южна Корея и САЩ, осъди последното севернокорейско изпитание. Симеон Миланов", "date": "2017.07.29", "title": "BBC: Северна Корея твърди, че цялата територия на САЩ е в обсега на ракетите й"}
{"url": "http://www.focus-news.net/news/2017/07/29/2420708/reuters-vaorazheni-mazhe-napadnaha-rezidentsiyata-na-vitseprezidenta-na-keniya.html", "text": "Неидентифицирани въоръжени мъже нападнаха резиденцията на кенийския вицепрезидент Уилям Руто, предава Reuters .\r\nНападателите са ударили резиденцията в западния град Елдорет, но вицепрезидентът Руто и семейството му не са били там.\r\nПри нападението е ранен полицай, който е охранявал мястото, предават местни медии.\r\nМотивът за нападението все още не е известен. Симеон Миланов", "date": "2017.07.29", "title": "Reuters: Въоръжени мъже нападнаха резиденцията на вицепрезидента на Кения"}
{"url": "http://www.focus-news.net/news/2017/07/29/2420703/ivo-antonov-mo-v-grad-dobrich-se-namira-internatsionalno-voenno-grobishte-ot-parvata-svetovna-voyna.html", "text": "В град Добрич се намира интернационално военно гробище от Първата световна война. В него са погребани войници от 7 националности. Това каза за Агенция „Фокус“ директорът на Дирекция \"Социална политика\" към Министерство на отбраната Иво Антонов във връзка с церемонията по повод 100 години от смъртта на ген. Иван Колев и освещаването на паметни плочи с имената на войниците и офицерите от Трета Българска армия, загинали в боевете от Добричката епопея. „Братски почиват един до друг, защото както е казал поетът: „мъртвият не ни е враг“. Част от тях са били войници и на ген. Иван Колев, но най-знаковото в това военно гробище е, че там е гробът на един опълченец, участвал на Шипка, борил се за свободата ни с руските войници и офицери. Този опълченец доста възрастен се записва доброволец и се сражава и загива срещу руснаците именно като български войник, отстоявайки националните интереси. Ето такива хора е имало на времето. В онези времена наши противници на фронта са били французите, англичаните, а днес сме съюзници в НАТО“, коментира Антонов и добави, че е важното да се гледа националният интерес. „Аз се надявам, че този паметник и този мемориален комплекс ще покажат на днешните българи, че тези великани, тези хиляди имена са се сражавали, загинали, борили се за националния интерес“, посочи той. \r\nПо думите му ген. Иван Колев е онзи символ на националната епопея, на националния интерес и кауза, която ни е нужна точно днес, когато сме обезверени в своите разделени по политически, партийни и всякакви пристрастия. „Не можем да намерим дирята напред, ето днес над нашите глави се издигна един мемориал и великан със сабя – ген. Иван Колев, които могат да ни покажат пътя“, каза още Иво Антонов.\r\nЛюба АЛЕКСИЕВА", "date": "2017.07.29", "title": "Иво Антонов, МО: В град Добрич се намира интернационално военно гробище от Първата световна война"}
{"url": "http://www.focus-news.net/news/2017/07/29/2420706/prof-plamen-pavlov-rayna-knyaginya-e-edin-ot-lyubimite-zhenski-obrazi-v-balgarskata-istoriya.html", "text": "Райна Княгиня е един от любимите женски образи в българската история, символ на нашата борба за освобождения, на нашия порив за свобода. Това каза в интервю за Агенция „Фокус“  историкът проф. Пламен Павлов. „До голяма степен тя отдавна е една митологична фигура, още от времето, когато е била 20-годишна. Неслучайно е била наричана Райна Княгиня, по една от популярните пиеси на Добри Войников, иначе тя се казва Райка Попгеоргиева Футекова. Като Райна е известна вече след времето на въстанието и даже след завръщането си от Русия. Иначе в документите е наречена Райка“, посочи проф. Павлов. Според него значението на образа на Райна Попгеоргиева е, както символично и митологично, така, в много голяма степен е и реално. „Райна Попгеоргиева е от едно много авторитетно семейство в Панагюрище. Тя е от най-интелигентните момичета в града. Неслучайно е изпратена със стипендия на общината да завърши девическото училище в Стара Загора. Връща се в Панагюрище 18-годишна. Става най-авторитетната и обичана учителка в града“, съобщи историкът. По думите му по време на подготовката на Априлското въстание, Георги Бенковски и въобще революционната общественост, възлагат на Райна Княгиня, не толкова да ушие, колкото да организира изработката знамето. „Става въпрос, не просто за знаме на чета, а за едно държавно знаме. То неслучайно е закачено пред правителствения дом – една от богаташките къщи в Панагюрище, която играе ролята на правителствен дом по време на въстанието. Става дума за акт на държавни символи“, каза той. Проф. Павлов разказа още, че самата Райна Попгеоргиева е участвала в парада по официализацията на знамето, като е облечена в униформа с револвер и сабя. „В това нещо има много голяма символика. То говори и за присъствието на жените в революционното движение, за тяхната съпричастност“, допълни той.\r\nСтефан ПЕТРОВ", "date": "2017.07.29", "title": "Проф. Пламен Павлов: Райна Княгиня е един от любимите женски образи в българската история"}
{"url": "http://www.focus-news.net/news/2017/07/29/2420700/elena-argilova-npm-samuilova-krepost-14-15-hil-balgarski-voini-bivat-oslepeni-po-zapoved-na-vasiliy-ii-sled-bitkata-pri-selo-klyuch.html", "text": "14-15 хил. български воини биват ослепени по заповед на Василий II, след битката при село Ключ. Това каза за Радио „Фокус“ – Пирин Елена Аргилова, екскурзовод в Национален парк-музей „Самуилова крепост“. По думите ѝ, макар бойните действия да остават тежки следи върху българите, самата битка е повод да се гордеем, че сме имали цар като Самуил, който до последно се е борил, за да запази България цяла. „В живота на българския цар имa множество примери за отдадеността му към страната, но най-запомнящия се от тях е свързан именно с ослепяването на неговата армия. Преди Василий II да предприеме превземането на Струмишката крепост, той извикал при себе си Теофилакт Вотаниат и му дал задачата да обходи района и да разузнае дали някъде по пътя няма български войници. В една от теснините около въпросната Струмишка крепост наистина имало разположен български отряд, предвождан от синa на цар Самуил – Гаврил-Радомир“, каза още Аргилова. Синът на цар Самуил, виждайки как Теофилакт Вотаниат тръгва по река Вардар, за да изпълни задачата на византийския император, успява да прозре какво е намерението на врага и решава да го заблуди, като го пусне да премине и да види, че няма никъде български военни части. „Завръщайки се, за да каже добрата вест на Василий II, Теофилакт Вотаниат пада убит от сина на цар Самуил“, отбеляза Аргилова. Лошата вест доста бързо достига до ушите на византийския император, тъй като по това време той се намирал в района на Самуилова крепост. „Разгневен от чутото, Василий II се връща до местността, където по-рано оставил пленените български войници при Ключката битка. В пристъпа си на ярост, той обмислял как да си отмъсти. Тогава решил да избоде очите и да ослепи всички пленници, като на всеки 100 човека, оставял по един с 1 око, та да може да води войската, завръщайки се при българския цар Самуил“, уточни екскурзоводът. Елена Аргилова обясни, че цар Самуил намира смъртта си на 6 октомври същата година, а причината за кончината му е, че той не успял да преживее вида на своите ослепени войници, неговото сърце не издържа на гледката и получава удар.\r\nЛивия НИНОВА", "date": "2017.07.29", "title": "Елена Аргилова, НПМ „Самуилова крепост“: 14-15 хил. български воини биват ослепени по заповед на Василий II, след битката при село Ключ"}
{"url": "http://www.focus-news.net/news/2017/07/29/2420709/interfaks-okolo-750-satrudnitsi-na-amerikanskoto-posolstvo-v-rusiya-shte-badat-sakrateni.html", "text": "Във връзка с приетите мерки от руска страна, САЩ ще се съкрати дипломатическия си щат със 745 души, предава Интерфакс.\r\nПо телевизионния канал „Россия-1“ се съобщава, че „745 души ще напуснат длъжностите си“.\r\nОт тях, американските граждани ще се върнат в САЩ, а руснаците ще бъдат уволнени.\r\nВсе още няма официални коментари относно броя на служителите, които ще бъдат уволнени или върнати в САЩ. Симеон Миланов", "date": "2017.07.29", "title": "Интерфакс: Около 750 сътрудници на американското посолство в Русия ще бъдат съкратени"}
{"url": "http://www.focus-news.net/news/2017/07/29/2420711/anadolu-agency-egipet-osadi-osem-dushi-na-smart-zaradi-nasilie-i-razmiritsi.html", "text": "Египетски съд осъди осем души на смърт във връзка с насилие, последвало след преврата срещу президента Мохамед Морси през 2013 година, предава Anadolu Agency.\r\nОсемте са част от група от 68 обвиняеми, на които са повдигнати обвинения за насилие и размирици. Заподозрените са обвинени в смъртта на пет души при размирици в Кайро през 2013 година. \r\nАгенция „Фокус“ припомня, че през 2013-та година египетските Въоръжени сили извършиха военен преврат срещу първия демократично избран президент Мохамед Морси, който имаше връзки с екстремистки групировки, като „Мюсюлманското братство“. Симеон Миланов", "date": "2017.07.29", "title": "Anadolu Agency: Египет осъди осем души на смърт заради насилие и размирици"}
{"url": "http://www.focus-news.net/news/2017/07/29/2420707/reuters-evropeyskata-komisiya-postavi-ednomesechen-ultimatum-na-polsha.html", "text": "Европейската комисия предприе правни действия срещу Полша, предава Reuters .\r\nОт Брюксел дадоха на Варшава един месец, за да спре правосъдната реформа.\r\nЕвропейските комисари започнаха „процедура за нарушение“ на европейското право, което е първата стъпка към съдебен процес в Европейския съд.\r\nКомисията е недоволна от правосъдната реформа в Полша, която дава правомощия на министъра на правосъдието. Друга точка от реформата, която притесни европейските чиновници, е възрастта за пенсиониране на полските съдии, която бе приета. Според новото законодателство, жените ще се оттеглят на 60-годишна възраст, а мъжете на 65. \r\nКонсервативното полско правителство отхвърли притесненията на Брюксел като „изнудване“, но заяви, че Варшава е отворена към преговори за разрешаване на спора. Симеон Миланов", "date": "2017.07.29", "title": "Reuters: Европейската комисия постави едномесечен ултиматум на Полша"}
{"url": "http://www.focus-news.net/news/2017/07/29/2420710/sotir-ivanov-im-petrich-tsar-samuil-gubi-bitkata-pri-klyuchkata-klisura-zashtoto-se-predoveryava-na-prirodnite-usloviya.html", "text": "Цар Самуил губи битката при Ключката клисура на 29 юли 1014 година, защото се предоверява на природните условия. Това каза в интервю за Радио „Фокус“ – Пирин Сотир Иванов, директор на Исторически музей – Петрич. Той подчерта, че всъщност именно в този момент от нашата история си проличава важна особеност във военната стратегия на Самуил, който силно е разчитал на природата. Иванов добави, че по сходен начин българският цар бива разгромен и при река Сперхей, и при Скопие. „Точно при този разгром и точно тогава, когато българите са много притиснати, според мен се появява много по-важна черта на Самуил, отколкото неговия военен и политически гении. Тук личи неговата съпричастност към войниците и българския народ като цяло, личи също неговото човеколюбие и усещане за общност със собствения народ. Всичко това показва на българите, че те не са сами и не са изоставени от своите водачи, аристокрация, владетел – те са заедно и в мъката, и в радостта. В тези много ключови моменти, когато българите са най-слаби, най-уязвими и най-притеснени, българският владетел успява да покаже сила на духа“, каза още Иванов. Според него по този начин Самуил, заедно със своя народ изгражда нещо много важно – чувство за общност, за обща съдба и история. „В тези трудни моменти българите създават най-важния елемент от своята национална идентичност. Затова казваме, че битката при Ключката клисура обхваща и военната стратегия на Самуил, и непрекъснатата му енергия, и онази идея, че няма как да не оцелеем, че няма как да не победим. Управлението на Самуил е трудно, не само защото той наследява една държава, която е притисната от военните набези на юг от Византия и от север – това е княз Светослав и Киевска Русия, но и защото той живее в едно много трудно време на границата между първото християнско хилядолетие и следващото. В това време целият християнски свят очаква „Второто пришествие“. Нека не забравяме, че това е било време на страх и отчаяние, но и време на огромен прилив на съзидателна енергия, жажда за действие и обнова“, подчерта Иванов. Той допълни, че това е много интересна картина от живота на българите, които чрез Самуил, чрез Кракра Пернишки, Давид Несторица и други аристократи, знайни и незнайни български воини, успяват да създадат онова, което сплотява българите, независимо, че битката на 29 юли 1014 година е загубена от българите. „След тази битка се създава народ, който по-късно намира пътя към освобождението“, коментира Иванов.\r\nЛивия НИНОВА", "date": "2017.07.29", "title": "Сотир Иванов, ИМ – Петрич: Цар Самуил губи битката при Ключката клисура, защото се предоверява на природните условия"}
{"url": "http://www.focus-news.net/news/2017/07/29/2420697/brigaden-general-yavor-mateev-potomak-sam-na-zaginal-v-dobrichkata-epopeya-s-gordost-prisastvah-na-tseremoniyata-po-povod-100-g-ot-smartta-na-gen-ivan-kolev.html", "text": "Потомък съм на загинал в Добричката епопея, с гордост присъствах на церемонията по повод 100 г. от смъртта на ген. Иван Колев. Това каза за Агенция „Фокус“ бригаден генерал Явор Матеев, командир на 68-ма бригада „Специални сили“ във връзка с церемонията по повод 100 години от смъртта на ген. Иван Колев и освещаването на паметни плочи с имената на войниците и офицерите от Трета Българска армия, загинали в боевете от Добричката епопея. „Гордея се, че присъствах на това събитие. През септември миналата година, около честването на 100-годишнината от Добричката епопея, беше открит самият паметник на ген. Колев, а сега беше открита и останалата част от него – паметните плочи. Цялото пространство беше завършено в архитектурно отношение с имената на всички загинали войни в Добруджанската епопея. Може да се каже, че това е финал на този грандиозен проект, който бе реализиран за много кратко време – миналата година и част от тази“, поясни той.\r\nБригаден генерал Матеев уточни, че събитията са в чест на случилото се основно от 5 до 7 септември 1916 г. „Тридневните сражения, които решават съдбата на Добрич и Добруджа. По това време ген. Колев успява да убеди тогавашното военно ръководство на войската, че конницата може да изиграе решителна роля, особено за освобождаването на град Добрич. Той действително влиза така мълниеносно, че принуждава румънците да отстъпят, буквално да избягат от Добрич. Само след няколко дни тук са стоварени огромни руски, сръбски и румънски части, които от рано сутринта на 5 септември започват поне от три страни да настъпват стремително към Добрич“, обясни той. Бригаден генерал Матеев припомни, че тогавашните Врачански и Видински пехотни полкове, заедно с конницата на генерала изиграват решаваща роля за удържане на града и за постигане на още по-съкрушителна победа. \r\n„Особено знаменита е победата на ген. Колев върху казашката руска конница. Тогава той произнася знаменитите думи, които са изписани и върху паметника му.  Няма да ги цитирам дословно, но ще ги каза по смисъл – вечно ще бъда благодарен на руския народ, че ни освободи от турско иго, но какво прави тук, в нашата Добруджа руската казашка конница, ще я разбием така, както ще разбием всеки окупатор, който пречи за обединението на България. С тези думи ген. Колев повежда конницата за постигане на решителната победа“, коментира той.\r\n„Семейно съм свързан с тези битки, защото моят прадядо Антон Младенов загива още при първите боеве рано сутринта на 5 септември край днешното село Победа, умира във военно полевата болница и е погребан в Военно гробище-музей, което се намира в Добрич.  С голямо вълнение от това, което се случва, с благодарност към всички, които организират и изграждането на паметниците, и завършването на надписите на всички загинали, с голямо чувство на гордост, като потомък присъствам на тези събития“. \r\nМариела РУСЕВА", "date": "2017.07.29", "title": "Бригаден генерал Явор Матеев: Потомък съм на загинал в Добричката епопея, с гордост присъствах на церемонията по повод 100 г. от смъртта на ген. Иван Колев"}
{"url": "http://www.focus-news.net/news/2017/07/29/2420714/ibna-gratskoto-mvnr-osadi-cheteneto-na-korana-i-myusyulmanskite-molitvi-v-sveta-sofiya-v-istanbul.html", "text": "Атина. Гръцкото Министерство на външните работи осъди четенето на Корана и мюсюлманските молитви в построената от византийския император Юстиниан преди 15 века, християнска базилика „Света София“ в Истанбул, предава Independent Balkan News Agency.\r\n„Осъждаме четенето на Корана и провеждането на молитви в Света София, на което присъстваше главата на турската Агенция за религиозни афери“, се казва в гръцкото изявление.\r\n„Света София“ е обект на ЮНЕСКО. Опитът да се конвертира в джамия, чрез четенето на Корана, провеждането на молитви и други действия, е обида за международната общност, смята Гърция.\r\nСпоред Атина, това е „неприемливо предизвикателство към религиозните сантименти на християните навсякъде, както и на тези, които уважават човешкото културно наследство“.\r\nГърция призова Турция да се държи като модерна и демократична страна.Симеон Миланов", "date": "2017.07.29", "title": "IBNA: Гръцкото МВнР осъди четенето на Корана и мюсюлманските молитви в „Света София“ в Истанбул"}
{"url": "http://www.focus-news.net/news/2017/07/29/2420715/mia-makedonskoto-pravitelstvo-odobri-memoranduma-za-satrudnichestvo-v-oblastta-na-energetikata-s-balgariya.html", "text": "Македонското правителство в петък одобри Меморандума за сътрудничество в областта на природния газ между Министерството на икономиката на Македония и Министерството на енергетиката на България, предава Македонската информационна агенция.\r\nПравителството на Зоран Заев оторизира Министерство на енергетиката да подпише въпросния меморандум между двете страни. \r\nСътрудничеството в енергетиката ще осигури нова директна връзка между газопреносните системи на България и Македония. Симеон Миланов", "date": "2017.07.29", "title": "МИА: Македонското правителство одобри меморандума за сътрудничество в областта на енергетиката с България"}
{"url": "http://www.focus-news.net/news/2017/07/29/2420713/otets-yordan-bogorodichniyat-post-koyto-zapochva-na-1-avgust-ima-po-strog-harakter-zashtoto-chrez-nego-sapatstvame-bogoroditsa-v-poslednite-y-dni.html", "text": "Богородичният пост, който започва на 1 август, има по-строг характер, защото чрез него съпътстваме Богородица в последните й дни. Това каза за Радио „Фокус“ – Пловдив архиерейският наместник на Асеновград отец Йордан Георгиев. По думите му постът е възприет от християните още в древността. „Началото му се поставя около 580-600 година, като се възприема в цялата Византийска империя, а по-късно в целия християнски свят. Успение Богородично е най-големият от всички празници, посветени на Богородица. Православната църква и целият християнски свят преминават през огромна подготовка за празника. Дори богослужебните последования са много по-различни. По време на поста се отслужва вечерня с Молебен канон на Света Богородица“, обясни архиерейският наместник на Асеновград. Отец Йордан посочи, че по време на Богородичния пост се разрешава консумацията на вино и олио в събота и неделя, а на празника Преображение се яде риба. В понеделник, сряда и петък трябва да се употребява само суха храна. Не се готви, а се ядат само пресни или сушени плодове и зеленчуци. Във вторник и четвъртък се консумира готвена храна, но без употреба на олио или зехтин“, обясни той. Отец Йордан добави, че ако празникът Успение Богородично се падне в сряда или петък, като награда за всички, потопили се в поста, Православната църква разрешава и благославя приемането на храна.\r\nБогородичният пост е един от четирите многодневни периоди на молитва и въздържание през годината. През тези две постни седмици от 1 до 14 август, Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 и 15 август. В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис.\r\nТони МИХАЙЛОВ", "date": "2017.07.29", "title": "Отец Йордан: Богородичният пост, който започва на 1 август, има по-строг характер, защото чрез него съпътстваме Богородица в последните й дни"}
{"url": "http://www.focus-news.net/news/2017/07/29/2420716/veliko-tarnovo-31-nepalnoletni-litsa-ot-oblastta-sa-osadeni-prez-2016-godina.html", "text": "31 непълнолетни лица от Великотърновска област са осъдени през 2016 година. Това съобщиха за Радио „Фокус“ – Велико Търново от Териториалното статистическо бюро – Север, Отдел „Статистически изследвания – Велико Търново“. Техният дял е най-малък при общия брой на осъдените в региона. Най-много са хората на възраст между 30 и 39 години - 221 лица или 27%. Следват тези между 18 и 24 години – 179 човека, след това 40-49-годишните – 161, над 50-годишни – 124-ма и на възраст между 25 и 29 години – 102 лица.  За миналата година броят на осъдените мъже е 94 % от общия брой на всички, срещу които има някаква присъда. В сравнение с 2015 г. осъдените мъже намаляват с 7%, а осъдените жени – с 35%. Лишените от свобода за миналата година са 672, или 82% от общия брой на осъдените лица.\r\nЛуиза ТРАНЧЕВА", "date": "2017.07.29", "title": "Велико Търново: 31 непълнолетни лица от областта са осъдени през 2016 година"}
{"url": "http://www.focus-news.net/news/2017/07/29/2420717/prof-plamen-pavlov-aprilskoto-vastanie-e-akt-na-darzhavnost-a-ne-akt-na-anarhiya.html", "text": "Априлското въстание е акт на държавност, а не акт на анархия. Това каза в интервю за Агенция „Фокус“  историкът проф. Пламен Павлов. „Ние до известна степен имаме една историческа амнезия и по-скоро в годините някои характерни знаци на държавност, до голяма степен, са замъглени или от романтичното отношение към нещата или от чисто христоматийно-учебникарското съдържание на основния масив на знанията на българското общество“, коментира проф. Павлов. Според него в самата идея на националната революция, като се започне от Георги Стойков Раковски и като се мине през комитетите на Васил Левски, има съзнание, преди всичко, за държавност. „Донякъде е парадоксално, че ние днес така сме настроени някак си с неприязън към държавата изобщо като инструмент, докато нашите предци, мечтаейки за българска държава, имат съвсем друго отношение“, посочи историкът. Той припомни, че на знака на Вътрешната революционна организация пише „Привременно правителство в България“, а самата организация действа като Самата революционна организация е „паралелната власт“ и „държавата в държавата“. „Продължителите на делото на Левски, на преден план Георги Бенковски, са изцяло пропити от съзнанието за държавност“, каза проф. Павлов. Според него доказателство за това е и знамето на въстанието, което е с дължина два метра, като няколко панагюрки, заедно с Райна Попгеоргиева участват в неговото изработване. „Платът е купен специално за целта. Самата церемония по освещаването на знамето е акт на държавност. Затова ние трябва постепенно да променяме своето отношение към държавността, взимайки пример от нашите възрожденски предци и да не прехвърляме своята критичност към елита, сегашния или от някакво друго време, върху идеята за самата държавност, която е изключително важна и която е основополагаща“, допълни историкът.", "date": "2017.07.29", "title": "Проф. Пламен Павлов: Априлското въстание е акт на държавност, а не акт на анархия"}
{"url": "http://www.focus-news.net/news/2017/07/29/2420712/middle-east-monitor-katar-smyata-che-krizata-v-persiyskiya-zaliv-tryabva-da-bade-reshena-v-oon.html", "text": "Външният министър на Катар Мохамед бин Абдулрахман ал Тани заяви, че ООН е най-доброто място за намирането на разрешение на водената от Саудитска Арабия блокада над емирството, предава Middles East Monitor.\r\nКатарският външен министър заяви, че Саудитска Арабия, ОАЕ, Бахрейн и Египет показват „твърдоглавие“, и не са предприели никакви „позитивни“ стъпки за разрешаване на кризата.\r\n„ООН е правилната платформа, от която да се започне“, каза той пред репортери, след срещата си с генералния секретар на ООН Антонио Гутереш. Симеон Миланов", "date": "2017.07.29", "title": "Middle East Monitor: Катар смята, че кризата в Персийския залив трябва да бъде решена в ООН"}
{"url": "http://www.focus-news.net/news/2017/07/29/2420718/reuters-chetirima-zhurnalisti-ot-turskiya-vestnik-dzhumhurietostavat-v-aresta.html", "text": "Турският съд реши да продължи със задържането на четирима журналисти от „Джумхуриет“, предава Reuters .\r\nТова се случва, след като седем други бяха освободени за времетраенето на съдебния процес.\r\nПод стража остава председателят на изпълнителния комитет на „Джумхуриет“ Акин Аталай, главният редактор Мурат Сабунчу, както и репортерите Кадри Гюрсел и Ахмет Сик.\r\nАгенция „Фокус“ припомня, че журналистите от „Джумхуриет“ бяха арестувани по подозрения, че имат връзки с организацията на Фетхуллах Гюлен „ФЕТО“. Симеон Миланов", "date": "2017.07.29", "title": "Reuters: Четирима журналисти от турския вестник „Джумхуриет“остават в ареста"}
{"url": "http://www.focus-news.net/news/2017/07/29/2420719/kiril-baldzhiev-kmet-na-s-konush-obsht-asenovgrad-chitalishteto-v-seloto-funktsionira-aktivno-predstoi-osnoven-remont-za-okolo-65-000-leva.html", "text": "Читалището в село Конуш, община Асеновград, функционира активно, като му предстои основен ремонт за около 65 000 лева. Това каза за Радио „Фокус“ – Пловдив кметът на населеното място Кирил Балджиев. По думите му към читалището има група любители на народните танци „Зорница“. „До миналата година село Конуш имаше и свой футболен клуб, който участваше в „Б“ областна група в Пловдив“, каза още Балджиев. \r\nКметът обясни също, че училището в селото е затворено от 2011 година поради недостатъчен брой ученици. „През последните години се въведоха сборни паралелки и Общинският съвет взе решение да бъде закрито училището в село Конуш. Населението е предимно застаряващо, но има и много млади хора. По-малките деца от Конуш посещават детската градина в съседното село Избеглии. Имаме осигурен превоз за учениците до Златовръх, който първо оставя децата в Избеглии, а след това продължава нататък. Засега се справяме. Повечето родители работят в Асеновград и водят децата си на училище и на детска градина в града“, коментира Кирил Балджиев. На въпрос дали е осигурена удобна и редовна транспортна връзка на село Конуш със съседни села и градове, той посочи, че линията, обслужвала курсове до град Пловдив, вече не функционира, тъй като фирми-превозвачи не проявяват интерес да я обслужват. „Транспортната връзка на селото с град Асеновград е добра, като има осигурени автобуси през 2-3 часа. Самото трасе е близо и повечето пътуват с личните си автомобили. Ако някой от жителите на село Конуш иска да стигне до Пловдив, той трябва да използва два автобуса – един до Асеновград, след което от Асеновград до Пловдив“, обясни кметът на селото Кирил Балджиев.\r\nТони МИХАЙЛОВ", "date": "2017.07.29", "title": "Кирил Балджиев, кмет на с. Конуш, общ. Асеновград: Читалището в селото функционира активно, предстои основен ремонт за около 65 000 лева"}
{"url": "http://www.focus-news.net/news/2017/07/29/2420720/sport-tsska-moskva-pobedi-ska-habarovsk.html", "text": "ЦСКА Москва победи „СКА-Хабаровск“ в мач от третия кръг на руското футболно първенство. Срещата се проведе на стадион „ВЕБ Арена“. Следващият мач на ЦСКА Москва е срещу Рубин Казан.", "date": "2017.07.29", "title": "Спорт: ЦСКА Москва победи „СКА-Хабаровск“"}
{"url": "http://www.focus-news.net/news/2017/07/29/2420725/blagoevgrad-samo-v-lyavata-ili-dyasnata-lenta-se-izvarshva-preminavaneto-po-glaven-pat-e-79-mezhdu-blagoevgrad-i-zheleznitsa.html", "text": "Само в лявата или дясната лента се извършва преминаването по главен път Е-79 между Благоевград и Железница от км 366+000 до км 371+000. Това съобщиха за Радио „Фокус“ – Пирин от Областно пътно управление – Благоевград. Причината е, че се извършва косене и изсичане на храсти. Същата организация на движението е в сила и за друг участък от главния път – Благоевград – Кресненско ханче от км 356+100 до км 392+500, където се изсичат единични дървета. По второкласен път – 19 Симитли – прохода „Предел“ от км 0+000 до км 21+500, движението на моторни превозни средства трябва да бъде с повишено внимание, заради изсичане на единични дървета. Преминаването се осъществява в лявата или дясната лента за движение, съгласно поставените пътни знаци. Към този час, трафикът по автомагистрала „Струма“ и главен път Е-79 е нормално интензивен. Няма данни за образуването на задръствания или колони от автомобили. Не се регистрирани тежки пътни инциденти.\r\nЛивия НИНОВА", "date": "2017.07.29", "title": "Благоевград: Само в лявата или дясната лента се извършва преминаването по главен път Е-79 между Благоевград и Железница"}
{"url": "http://www.focus-news.net/news/2017/07/29/2420723/vratsa-velosipedistat-koyto-postrada-v-tezhka-katastrofa-e-s-frakturi-na-rebrata-razkasno-kontuzna-rana-na-lyav-krak-i-fraktura-na-cherepa.html", "text": "Велосипедистът, който пострада снощи в тежка катастрофа, е с фрактури на ребрата, разкъсно-контузна рана на ляв крак и фрактура на черепа, съобщиха от пресцентъра на МВР. Транспортиран е в болница с опасност за живота. \r\nПо първоначални данни на кръстовището между бул. „Васил Кънчов“ и ул. „Никола Вапцаров“, 26-годишен водач на „Пежо 406” е загубил контрол над автомобила си, направил е ляв завой и е отнел предимството на насрещно движещия се „БМВ 520И”, управляван  от  24-годишен  мъж. Автомобилите са се завъртели и френската кола е блъснала движещ се по пътното платно 36-годишен велосипедист. Вследствие на инцидента на място е починал 34-годишен пътник на задна седалка в автомобила с марка „Пежо“. Пострадали от същия автомобил пътници са 29-годишен мъж, седял до шофьора, който е с опасност за живота, и водачът, който е под  наблюдение, без опасност за живота в болницата в града. Водачът и пътничката в БМВ-то са прегледани от лекар и освободени. \r\nРаботата по изясняването на обстоятелствата около тежкия инцидент продължава. Образувано е досъдебно производство.", "date": "2017.07.29", "title": "Враца: Велосипедистът, който пострада в тежка катастрофа, е с фрактури на ребрата, разкъсно-контузна рана на ляв крак и фрактура на черепа"}
{"url": "http://www.focus-news.net/news/2017/07/29/2420722/plovdiv-intenziven-e-trafikat-po-vhodno-izhodnite-arterii-na-grada-nay-zasileno-e-dvizhenieto-po-uchastaka-na-am-trakiya-v-oblastta.html", "text": "Интензивен е трафикът по входно-изходните артерии на Пловдив. Това каза за Радио „Фокус“ – Пловдив дежурният в Областно пътно управление. Най-засилено е движението по участъка на АМ „Тракия“ в областта, както и по пътя Пловдив-Карлово. Въпреки засиления трафик, по основните пътни артерии не се наблюдава струпване на автомобили и затруднено преминаване, посочи дежурният. В рамките на деня не са получавани сигнали за тежки пътнотранспортни произшествия. Пътните настилки в Пловдивска област са сухи и нормално проходими. Няма образували се свлачища, нито сигнали за падащи камъни. Дежурният посъветва водачите да бъдат бдителни, преминавайки по пътната отсечка Нареченски бани-Бачково, защото там е най-голяма вероятността за активизирането на свлачища.\r\nВъведени са няколко временни ограничения за движението на моторните превозни средства в Пловдивска област. Забранено е преминаването на камиони с височина над 4 метра през тунелите по пътя Асеновград-Смолян. Обходният маршрут е през пътя Кричим-Девин. Ограничено е преминаването по пътя Тополово-Леново-Поройна, в района на км 19, заради влошено състояние на пътната настилка. До 31 юли ще продължат частичните ремонтни дейности по пътя Асеновград-Хвойна. Движението в района се контролира от сигналисти, като водачите трябва да преминават с повишено внимание. Затворен за движение все още е пътят Белица-Загражден-Давидково, в участъка от км 13 до км 18, заради разрушена настилка. Проходът Троян-Кърнаре е отворен за движение на всички моторни превозни средства.\r\nДо 9 август е ограничено преминаването по ул.”Мануш войвода”, в участъка от ул.”Мир” до кръстовището с ул. „Атанас Мишев”, както и по  ул.”Атанас Мишев” в участъка от кръстовището с ул.”Мануш войвода” до кръстовището с ул. „Росица” в Асеновград. До 11 август е забранено движението на всички моторни превозни средства по ул. „Александър Стамболийски” в Асеновград, в участъка от  ул. „Асен Карастоянов” до ул. „Поп Матей”. Въведена е нова организация в маршрутите на градския транспорт по линиите 1, 2, и 3.\r\nДвижението на територията на град Пловдив се извършва с нормална интензивност и без затруднения. Няма струпване на автомобили по главните булеварди и в близост до възловите кръстовища. Преминаването през светофарните уредби се извършва средно за около 3 минути.\r\nТони МИХАЙЛОВ", "date": "2017.07.29", "title": "Пловдив: Интензивен е трафикът по входно-изходните артерии на града, най-засилено е движението по участъка на АМ „Тракия“ в областта"}
{"url": "http://www.focus-news.net/news/2017/07/29/2420724/tass-reks-tilarsan-se-nadyava-che-sasht-i-rusiya-shte-si-satrudnichat-za-da-izbegnat-novi-sanktsii.html", "text": "Американската администрация се надява, че сътрудничеството между Москва и Вашингтон ще позволи да се избегнат нови санкции срещу Русия, предава ТАСС.\r\n„Надяваме се, че между нашите две страни ще има сътрудничество по глобалните въпроси, за да не се повторят санкциите“, заяви държавният секретар на САЩ Рекс Тилърсън.\r\nПървият дипломат на САЩ подчерта, че новото санкционно законодателство на САЩ, изразява волята на американския народ да се пристъпи към подобряване на отношенията с Русия.\r\n„Практически, единогласието при гласуването в Конгреса на законопроекта за санкциите, отразява волята на американския народ, който иска Русия да направи стъпки към подобряване на отношенията си със САЩ“, каза Рекс Тилърсън.\r\n„Ще работим тясно с приятелите и съюзниците си, за да гарантираме, че нашите сигнали към Русия, Иран и Северна Корея, се разбират ясно“, добави Тилърсън. Симеон Миланов", "date": "2017.07.29", "title": "ТАСС: Рекс Тилърсън се надява, че САЩ и Русия ще си сътрудничат, за да избегнат нови санкции"}
{"url": "http://www.focus-news.net/news/2017/07/29/2420727/futbol-inter-pobedi-chelsi.html", "text": "Интер победи Челси в приятелска игра, провела се в Сингапур. Италианците победиха Челси с 2:1. Голове вкараха Иван Перишич и Стефан Йоветич, предава Calciomercato.com. По време на мача, полузащитникът на Интер Джофри Кондогбия вкара автогол, който обаче нямаше значение за изхода на играта.", "date": "2017.07.29", "title": "Футбол: Интер победи Челси"}
{"url": "http://www.focus-news.net/news/2017/07/29/2420726/reuters-darzhavnite-sluzhiteli-vav-venetsuela-poluchavat-telefonni-obazhdaniya-za-da-glasuvat-v-spornite-izbori-za-konstitutsionno-sabranie.html", "text": "Държавните служители във Венецуела получават редовни телефонни обаждания, и са под натиск от началниците си, за да гласуват на спорните избори за Конституционно събрание, предава Reuters.\r\nПрезидентът Николас Мадуро пожела избори за ново законодателно тяло, за да затвърди властта си, въпреки четиримесечните протести против правителството, които бяха породени от високата инфлация, хранителния недостиг, престъпността и грешки от страна на правителството. \r\nНиколас Мадуро заяви, че Конституционното събрание, което ще има силата да разпуска други държавни институции, ще преодолее „въоръженият мете“, и ще донесе мир на страната.\r\nОпонентите му твърдят, че това е марионетна институция, която ще циментира диктатурата.\r\nСпоред проучвания близо 70 % от гражданите не одобряват Конституционното събрание, което правителството иска.\r\nПри интервюта с работници от държавната петролна компания и каракаското метро, се разбра, че държавните служители са получавали СМС-и, телефонни обаждания и натиск, за да участват в гласуването за Конституционно събрание.\r\n„Всеки началник, супервайзър и мениджър, който се опита да блокира Конституционното събрание, който не гласува или, чийто служители не гласуват, трябва да напусне работата си до понеделник“, заяви вицепрезидентът на държавната петролна компания „PDVSA“ Нелсън Ферер.  Симеон Миланов", "date": "2017.07.29", "title": "Reuters: Държавните служители във Венецуела получават телефонни обаждания, за да гласуват в спорните избори за Конституционно събрание"}
{"url": "http://www.focus-news.net/news/2017/07/29/2420730/stara-zagora-predsedatelyat-na-parlamenta-dimitar-glavchev-i-narodni-predstaviteli-shte-uchastvat-v-tarzhestvenata-zarya-proverka-po-sluchay-140-godini-ot-boevete-pri-stara-zagora.html", "text": "Председателят на парламента Димитър Главчев и народни представители ще участват в тържествената заря-проверка по случай 140 години от боевете при Стара Загора, съобщиха от пресцентъра на Народното събрание. Честването ще бъде на 30 юли, от 20.00 часа на площада пред Общината в Стара Загора. Председателят на парламента ще приеме рапорта на командващия зарята и ще произнесе слово по повод годишнината.", "date": "2017.07.29", "title": "Стара Загора: Председателят на парламента Димитър Главчев и народни представители ще участват в тържествената заря-проверка по случай 140 години от боевете при Стара Загора"}
{"url": "http://www.focus-news.net/news/2017/07/29/2420728/pazardzhik-140-izpalniteli-ot-tsyalata-strana-dadoha-start-na-vtoriya-regionalen-sabor-na-narodnoto-tvorchestvo-sveti-konstantin-2017.html", "text": "140 индивидуални и групови изпълнители от цялата страна дадоха старт на Втория регионален събор на народното творчество „Свети Константин 2017“ в едноименното летовище край Пещера, съобщи за Радио „Фокус“ – Пазарджик Стоян Йовчев от общинската администрация в родопския град. Празничната програма е била открита от кмета на Община Пещера Николай Зайчев и директора на събора Николай Балабанов. Участниците и гостите на двудневното събитие са били поздравени от градоначалника и заместник-министъра на туризма Ирена Георгиева. Зам.-министърът е посочила, че събитието е поредното доказателство за последователната работа на Община Пещера в усилията й да се развива като разпознаваема туристическа дестинация и още един повод повече хора да се запознаят с богатия туристически потенциал на местността и отново да посетят местните забележителности. Георгиева е заявила, че затова и Министерството на туризма приветства всяка проява, която стимулира запазването и развитието на фолклорните традиции и занаятите.\r\nОфициални гости на церемонията по откриването на събора са били още народният представител Десислава Костадинова и областният управител Стефан Мирев. Второто издание на събора на народното творчество се провежда с подкрепата на Министерство на туризма, което ще връчи и една специална награда. Специални награди ще връчат още журито, директорът на събора, ще има и награда на публиката. Освен това журито в състав: председател – Николай Балабанов, директор на конкурса, диригент  и композитор, и членове д-р Бинка Добрева – народна певица, педагог и  солист на хор „Мистерията на българските гласове“,  Здравко Мандаджиев – народен певец, маестро Иванка Паунова – диригент на АНПТ Пазарджик, педагог, инструменталист и Боян Алексиев – хореограф и Светла Караджова – народна певица, ще определят носителите на  Гранд при в отделните категории. Община Пещера е организирала паркинги за пристигащите с автомобили, за сигурността на гражданите се грижат служители на МВР. И тази година до сцената се стига по алея на занаятите, където производители показват изработеното от тях.\r\nАлбена ЖИЛЕКОВА", "date": "2017.07.29", "title": "Пазарджик: 140 изпълнители от цялата страна дадоха старт на Втория регионален събор на народното творчество „Свети Константин 2017“"}
{"url": "http://www.focus-news.net/news/2017/07/29/2420729/vladimir-todorov-sdruzhenie-za-diva-priroda-balkani-ako-sreshtnat-mechka-v-planinata-horata-tryabva-da-otstapvat-bavno-i-v-nikakav-sluchay-da-ne-byagat.html", "text": "В планината хората трябва да издават звуци в планината, за да не им се налага да срещат мечка. А ако я срещнат трябва да отстъпват бавно, без да бягат в никакъв случай. Това каза в интервю за Агенция „Фокус“ Владимир Тодоров от Сдружение за дива природа „Балкани“. „Ако мечката е тръгнала към тях, могат да пуснат раницата си, за да я забавят, защото е любопитно животно. Случаите на нападение на мечки са редки, няма сериозна опасност. Хората трябва да отстъпват бавно“, обясни той. „Единственият хищник, който биха могли да срещнат туристите в планината е мечката. Другите видове- вълк и рис са редки и не е доказано, че на много места ги има. Вълкът надали ще се покаже на хора“, посочи Владимир Тодоров. По повод случая, при който малко мече се появи на детска площадка в Сопот той коментира: „На мечето със сигурност не трябва да се дава нито храна, нито да бъде улавяно. Трябва максимално бързо да се свържете с РИОСВ или паркова охрана, зависи на какво място се намирате, за да може да се предприемат мерки. При такива случаи трябва да се обадите на съответните органи“. „В никакъв случай не бива да се улавя, защото това може да се окаже вредно не само за самото него, а и за хората. Мечето привикне ли към хората рано или късно ще направи беля и рано или късно ще бъде застреляно. Улавянето му не помага на никого, освен да изпиташ моментна радост да се докоснеш до диво животно“, посочи Владимир Тодоров. „Най-вероятната причина мечето да е само е, че майка му е отстреляна по незаконен начин. Законът за отстрел на мечка в България няма. Доколкото видях в конкретния случай мечето е тазгодишно, вероятността да оцелее само на тази възраст е много малка“, каза още той.\r\nБиляна ИВАНОВА", "date": "2017.07.29", "title": "Владимир Тодоров, Сдружение за дива природа „Балкани“: Ако срещнат мечка в планината хората трябва да отстъпват бавно и в никакъв случай да не бягат"}
{"url": "http://www.focus-news.net/news/2017/07/29/2420734/veliko-tarnovo-natsionalen-fond-kultura-shte-podkrepi-kuklen-teatar-vesel-v-predstoyashtiya-mu-20-i-artistichen-sezon.html", "text": "Национален фонд „Култура” ще подкрепи куклен театър „Весел“ в предстоящия му 20-и артистичен сезон. Това съобщиха от пресцентъра на културната институция. Помощта ще е за участието на търновските артисти в световен театрален форум. Те ще се включат в Международен куклен фестивал „Expo 2017 World puppet carnival” в Астана, Казахстан. Той е част от изявите на формацията на световна театрална сцена през 2017. Международното събитие е организирано от Правителството на Казахстан, Министерство на културата на Казахстан, столичния град Астана и World puppet carnival. Основната цел на фестивала е творческа среща на артисти и мениджъри с цел проследяване на развитието и просперитета на театралното изкуство по света. От над 1 000 заглавия, кандидатствали за официалната състезателна програма, са избрани около 90 спектакъла, сред които и представлението „Не се предавай!” на театър „Весел“.\r\nЧаст от проектите, реализирани от великотърновските кукловоди по програма „Мобилност” на Национален фонд „Култура”, са участия в Световен фестивал на кукленото изкуство в Прага (Чехия) през 2007 г. (Награда за най-добър оригинален спектакъл), в международните театрални фестивали в Любляна и в Марибор (Словения) през 2008 г., в Международен куклен фестивал „Златната магнолия” в Шанхай (Китай) през 2010 г. (Специална награда на журито) и в Международен фестивал „На гости на „Арлекин” в Омск (Русия) през 2013г. (Специална награда на спонсора на фестивала).\r\nУчастието в Международния куклен фестивал „Expo 2017 World puppet carnival” в Астана, Казахстан ще е първото събитие от множество предстоящи прояви по случай 20-ия рожден ден на театър „Весел“.", "date": "2017.07.29", "title": "Велико Търново: Национален фонд „Култура” ще подкрепи куклен театър „Весел“ в предстоящия му 20-и артистичен сезон"}
{"url": "http://www.focus-news.net/news/2017/07/29/2420732/the-guardian-iran-obvini-vms-na-sasht-v-provokativni-deystviya.html", "text": "Иранският гвардейски революционен корпус заяви, че американски бойни кораби са се приближавали до ирански плавателни съдове, и са стреляли, предава The Guardian.\r\nСамолетоносачът „Нимиц“ и друг боен кораб на САЩ са се приближили до ирански ракетоносец, и са изпратили хеликоптер, както и по-малки плавателни съдове близо до петролната платформа „Ресалат“, заявиха от Революционната гвардия на Иран.\r\n„Американците извършиха провокативен и непрофесионален ход, като произведоха предупредителни изстрели към наши кораби. Бойците на исляма, без да обръщат внимание на това неконвенционално и странно поведение от американските кораби, продължиха мисията си в зоната, а самолетоносачът и придружаващия го боен кораб напуснаха“, се казва в иранското изявление. Симеон Миланов", "date": "2017.07.29", "title": "The Guardian: Иран обвини ВМС на САЩ в провокативни действия"}
{"url": "http://www.focus-news.net/news/2017/07/29/2420733/pregled-na-mezhdunarodnite-novini-do-18-chasa-agentsiya-fokus.html", "text": "Македонското правителство в петък одобри Меморандума за сътрудничество в областта на природния газ между Министерството на икономиката на Македония и Министерството на енергетиката на България.\r\nПравителството на Зоран Заев оторизира Министерство на енергетиката да подпише въпросния меморандум между двете страни. \r\nСътрудничеството в енергетиката ще осигури нова директна връзка между газопреносните системи на България и Македония.\r\n*** Мъжът, убил един човек и ранил шестима в супермаркет в Хамбург е бил „известен ислямист“, съобщава полицията.\r\n„Той е известен като ислямист, но не и като джихадист“, заяви прессекретарят на полицията в Хамбург Анди Гроте, посочвайки, че задържаният е страдал от „психически отклонения“.  Мъжът, регистриран за предоставяне на убежище, роден в Саудитска Арабия, нападна произволни клиенти в супермаркет в Хамбург в петък вечерта.\r\nВсе още не е ясно какви са мотивите на заподозрения. Полицията похвали тримата мъже, които обезвреждат нападателя.\r\n*** Земетресение с магнитуд 3,3 по скалата на Рихтер е регистрирано  миналата нощ в района на Вранча в Румъния.\r\nЗеметресението е регистрирано в 22:51 часа на километър от град Нисторещ на 164 км. северно от столицата Букурещ. Дълбочината му е била 93 км.\r\nНяма данни за жертви и разрушения.\r\n***Северна Корея похвали последното си ракетно изпитание, описвайки го като „строго предупреждение“ към САЩ.\r\nСевернокорейският лидер Ким Чен-ун заяви, че цялата територия на САЩ е в обсега на севернокорейските балистични ракети. \r\nСпоред експерти от цял свят, севернокорейските ракети не могат да удрят мишените си с точност.\r\nВ Южна Корея изразиха притеснение, че Северът може да „има значителен технологически напредък“, добавяйки, че времето и мястото на изстрелване на последната ракета са „уникални“ . Досега не се е случвало КНДР да изстрелва ракети през нощта или от провинция Джаганг. \r\nЦялата международна общност, включително САЩ, Китай, Япония, Южна Корея и САЩ, осъди последното севернокорейско изпитание.\r\n***Европейската комисия предприе правни действия срещу Полша.\r\nОт Брюксел дадоха на Варшава един месец, за да спре правосъдната реформа.\r\nЕвропейските комисари започнаха „процедура за нарушение“ на европейското право, което е първата стъпка към съдебен процес в Европейския съд.\r\nКомисията е недоволна от правосъдната реформа в Полша, която дава правомощия на министъра на правосъдието. Друга точка от реформата, която притесни европейските чиновници, е възрастта за пенсиониране на полските съдии, която бе приета. Според новото законодателство, жените ще се оттеглят на 60-годишна възраст, а мъжете на 65. \r\nКонсервативното полско правителство отхвърли притесненията на Брюксел като „изнудване“, но заяви, че Варшава е отворена към преговори за разрешаване на спора.\r\n*** Египетски съд осъди осем души на смърт във връзка с насилие, последвало след преврата срещу президента Мохамед Морси през 2013 година.\r\nОсемте са част от група от 68 обвиняеми, на които са повдигнати обвинения за насилие и размирици. Заподозрените са обвинени в смъртта на пет души при размирици в Кайро през 2013 година. \r\nАгенция „Фокус“ припомня, че през 2013-та година египетските Въоръжени сили извършиха военен преврат срещу първия демократично избран президент Мохамед Морси, който имаше връзки с екстремистки групировки, като „Мюсюлманското братство“.\r\n***Атина. Гръцкото Министерство на външните работи осъди четенето на Корана и мюсюлманските молитви в построената от византийския император Юстиниан преди 15 века, християнска базилика „Света София“ в Истанбул.\r\n„Осъждаме четенето на Корана и провеждането на молитви в Света София, на което присъстваше главата на турската Агенция за религиозни афери“, се казва в гръцкото изявление.\r\n„Света София“ е обект на ЮНЕСКО. Опитът да се конвертира в джамия, чрез четенето на Корана, провеждането на молитви и други действия, е обида за международната общност, смята Гърция.\r\nСпоред Атина, това е „неприемливо предизвикателство към религиозните сантименти на християните навсякъде, както и на тези, които уважават човешкото културно наследство“.\r\nГърция призова Турция да се държи като модерна и демократична страна.\r\n*** Американската администрация се надява, че сътрудничеството между Москва и Вашингтон ще позволи да се избегнат нови санкции срещу Русия.\r\n„Надяваме се, че между нашите две страни ще има сътрудничество по глобалните въпроси, за да не се повторят санкциите“, заяви държавният секретар на САЩ Рекс Тилърсън.\r\nПървият дипломат на САЩ подчерта, че новото санкционно законодателство на САЩ, изразява волята на американския народ да се пристъпи към подобряване на отношенията с Русия.\r\n„Практически, единогласието при гласуването в Конгреса на законопроекта за санкциите, отразява волята на американския народ, който иска Русия да направи стъпки към подобряване на отношенията си със САЩ“, каза Рекс Тилърсън.\r\n„Ще работим тясно с приятелите и съюзниците си, за да гарантираме, че нашите сигнали към Русия, Иран и Северна Корея, се разбират ясно“, добави Тилърсън.\r\n*** Австралийските антитерористични части арестуваха четирима души при акция в няколко от кварталите и предградията на Сидни.\r\n„Целта на тези операции е да възпрат и предотвратят плановете за извършването на терористични нападения в Австралия“, заяви премиерът Малкълм Търнбул.\r\nАвстралийската федерална полиция каза, че операциите на Съвместния отряд за борба с тероризма в четири квартала на града, са „част от продължаващо разследване“.\r\n„Четирима души са задържани, и съдействат на полицията с показанията си“, заявиха в", "date": "2017.07.29", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/29/2420721/ivo-antonov-mo-balgarskiyat-narod-se-grizhi-i-poddarzha-svoite-voynishki-pametnitsi.html", "text": "За наша радост и гордост българският народ се грижи и поддържа своите войнишки паметници, както народно му са известни. Това каза за Агенция „Фокус“ директорът на Дирекция \"Социална политика\" към Министерство на отбраната Иво Антонов във връзка с церемонията по повод 100 години от смъртта на ген. Иван Колев и освещаването на паметни плочи с имената на войниците и офицерите от Трета Българска армия, загинали в боевете от Добричката епопея. „Ние като държава и Министерство на отбраната в частност помагаме на всяка една инициатива за изграждане, възстановяване, издирване и поддържане на военни паметници. Но всички могат да се уверят, където и да отидат, по най-малките села и градчета, както и до най-големите, че войнишките паметници преживяват своя ренесанс и особено в последните години всяко едно населено място, което няма войнишки паметник, основава инициативен комитет и започва неговото изграждане“, коментира Антонов. По думите му хората имат нужда от спомена за своите герои, а материално изражение на този спомен са войнишките паметници, на които са изписани имената не техните предци, някога застанали с оръжие за националните ни интереси. \r\n„Откриването на един войнишки мемориал с изписани имена на войници е празник за всеки град. Искам да честитя празника на град Добрич. От днес тези, които се сражаваха и загинаха за свободата на Добрич, техните имена ще могат да бъдат прочетени от всички добричлии, които да поднесат своята почит и букети цветя в тяхна чест“, каза още Иво Антонов.\r\nЛюба АЛЕКСИЕВА", "date": "2017.07.29", "title": "Иво Антонов, МО: Българският народ се грижи и поддържа своите войнишки паметници"}
{"url": "http://www.focus-news.net/news/2017/07/29/2420731/sotir-ivanov-im-petrich-parvite-arheologicheski-prouchvaniya-i-razkopki-na-samuilova-krepost-sa-delo-na-dimka-serafimova.html", "text": "Първите археологически проучвания и разкопки на Самуилова крепост са дело на Димка Серафимова от Регионален исторически музей – Благоевград, а по-късно биват продължени от Исторически музей – Петрич, съвместно с Пловдивския университет. Това каза в интервю за Радио „Фокус“ – Пирин Сотир Иванов, директор на Исторически музей – Петрич. „Това, което може да кажем, е, че една голяма част от укрепителните съоръжения са оцелели и до днес. Има дори и надписи „Скръб“ и „Кокалица“ между съвременните села Беласица и Коларово. Също така може да се открие и може да се наблюдава сложната система от укрепителни съоръжения, които са в три вала и два рова. Някъде са още по-усложнени като конструкция. Идеята е била, че там има не само отбранителни действия, но и идея врагът да бъде объркан и да не знае къде да атакува, да бъде много бързо заграден, обсаден, да бъде пленен, да има възможност за бърза атака на юг, вероятно към Солун“, каза още Иванов. Според него на база археологическите проучвания може да се каже, че всичко това може да се обнови и експонира. „Всъщност това може да бъде и една от бъдещите перспективи за развитието на Община Петрич, защото показвайки тази сериозна укрепителна система, ние всъщност образоваме хората без учебници и без цялата тази информация, която ни залива. Археологическите проучвания показаха и един военен лагер, който е бил на хълма „Ковалница“, днес Самуилова крепост. Вероятно там е бил разположени по-голям военен отряд, заедно със своето командване. Това всъщност е и експонирано, заедно с „Голямата землянка“, където най-вероятно са заседавали, военачалниците, които са били в този сектор“, коментира Иванов. Той отбеляза, че преди години Исторически музей – Петрич е направил една изложба заедно с Бивша Югославска Република Македония. „И в духа на сегашните събитие и Договора за добросъседство, мога да кажа, че тогава ние всъщност демонстрирахме, че историята ни е обща и трябва да уважаваме българските владетели и събития, в този район. Отбранителните съоръжение на Самуилова крепост са тясно свързани с Цареви кули и това е една много добре запазен крепост над съвременна Струмица“, посочи Иванов.\r\nЛивия НИНОВА", "date": "2017.07.29", "title": "Сотир Иванов, ИМ – Петрич: Първите археологически проучвания и разкопки на Самуилова крепост са дело на Димка Серафимова"}
{"url": "http://www.focus-news.net/news/2017/07/29/2420740/vidin-18-ekipazha-shte-uchastvat-v-rali-sprint-vida-2017.html", "text": "18 екипажа ще участват в Рали спринт „Вида 2017“, посочи на пресконференция Васил Кубадинов, който е заместник-директор на състезанието, предаде репортер на Радио „Фокус“ – Видин. Той посочи, че от 20 заявени участия 18 автомобила са преминали успешно техническия и административен преглед и утре на старта ще се явят 18 автомобила. В съдийската комисия председател на спортните комисари е Деница Тодорова, наблюдател от БФАС е Венцислав Орманов, Васко Христов е третият спортен комисар. Директор на състезанието е Румен Манолов. „Трасето е изключително интересно, в тази част, която е определена за състезанието. Това е много технично трасе, има много бърза част, където автомобилите преминават по тесен път с висока скорост, като най-високият клас автомобили достигат до 200 км в час“, каза Васил Кубадинов. Той допълни, че характерно за това трасе е, че позволява на сравнително кратки разстояния с много малко преходи да се навъртят доста състезателни километри, които покриват почти максимума от изискванията по правилата  за  дисциплината рали спринт. “50 км максимално може да се проведе състезанието, нашите са – 43 км, т.е. процентът на състезателните километри е много висок“, каза Васил Кубадинов. Заместник-кметът на Община Видин Венци Пасков приветства участниците в ралито, пожела им спортсменска битка с времето. От Община Видин са създали условия за добра работа на съдийската комисия. В 19.00 часа заместник-кметът Венци Пасков ще даде церемониалния старт на Рали спринт „Вида 2017“ . \r\nАнна ЛОЗАНОВА", "date": "2017.07.29", "title": "Видин: 18 екипажа ще участват в Рали спринт „Вида 2017“"}
{"url": "http://www.focus-news.net/news/2017/07/29/2420739/reuters-prezidentat-na-zimbabve-robart-mugabe-zayavi-che-shte-prodalzhi-da-upravlyava-i-nyama-da-pochine-skoro.html", "text": "Президентът на Зимбабве Робърт Мугабе заяви, че нито ще отстъпи властта, нито ще почине скоро, предава Reuters .\r\nРобърт Мугабе, който е на 93-години, и управлява бившата колония от 1980 година, когато тя е създадена на мястото на предишната Република Родезия.\r\nПред десетки хиляди граждани, Мугабе заяви, че лекарите са изумени от здравето му.\r\n„Стои въпросът с оттеглянето на президента. Не се оттеглям. Президентът умира. Не умирам. Може да има някой друг проблем, но вътрешните ми органи са много здрави и силни“, заяви Мугабе пред симпатизанти. Симеон Миланов", "date": "2017.07.29", "title": "Reuters: Президентът на Зимбабве Робърт Мугабе заяви, че ще продължи да управлява, и няма да почине скоро"}
{"url": "http://www.focus-news.net/news/2017/07/29/2420735/reuters-shest-dushi-v-kolumbiya-zaginaha-pri-eksploziya-v-nezakonna-zlatna-mina.html", "text": "Шест души в Колумбия загинаха при експлозия в нелегална златна мина, предава Reuters.\r\nЕксплозията се случи в община Буритика, която се намира в провинция Антиокия. \r\nВ този регион, незаконният добив на различни полезни изкопаеми е широко разпространен.\r\nСлед взрива бе спасен един човек.\r\nПричината за експлозията все още не е ясна, а две от телата остават в мината, заявиха от властите. Симеон Миланов", "date": "2017.07.29", "title": "Reuters: Шест души в Колумбия загинаха при експлозия в незаконна златна мина"}
{"url": "http://www.focus-news.net/news/2017/07/29/2420738/radio-city-velikobritaniya-liderat-na-avstraliyskata-opozitsiya-iska-referendum-za-premahvaneto-na-monarhiyata-v-avstraliya.html", "text": "Лидерът на основната опозиционна сила в Австралия обеща да проведе референдум за отстраняването на кралица Елизабет Втора като държавен глава, и превръщането на страната в република, предава британското радио „City“ .\r\nЛидерът на австралийските лейбъристи Бил Шортън призова за референдум по време на реч, която изнесе пред „Австралийското републиканско движение“ в Мелбърн.\r\nТози призив може да създаде трудности за либералния премиер на Австралия Малкълм Търнбул, който също е известен републиканец.\r\nСъвсем скоро десният министър-председател на Австралия Малкълм Търнбул се срещна с кралицата в двореца Бъкингам, където заяви, че републиканците също могат да са „елизабетинци“. Агенция „Фокус“ припомня, че преди време Търнбул предложи Австралия да запази монархията, докато кралица Елизабет царува, а след това да въведе нова републиканска система.\r\nЛевият политик Бил Шортън призова днес на мероприятие в Куинсланд да се премахне монархическата форма на управление.\r\n„Не сме елизабетинци, ние сме австралийци. Държавният ни глава трябва да е австралиец“, каза той.\r\nАгенция „Фокус“ припомня, че при настоящата система в Австралия, кралица Елизабет назначава генерален-губернатор, който действа като активен държавен глава на страната, подписвайки всички закони. Реалната власт е в избраното правителство и премиера точно, както и във Великобритания.\r\nЕдин от основните проблеми на републикански настроения Търнбул, е че собствената му „Либерална партия“ е силно про-монархически ориентирана. Бившият премиер Тони Абът, който е известен като монархист, дори посвети принц Филип в рицарство през 2015-та година.  Симеон Миланов", "date": "2017.07.29", "title": "Радио „City“ (Великобритания): Лидерът на австралийската опозиция иска референдум за премахването на монархията в Австралия"}
{"url": "http://www.focus-news.net/news/2017/07/29/2420737/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa-na-30-yuli.html", "text": "На 30 юли, в празничния за християните неделен ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция „Фокус“. Началото е от 9.00 часа. \r\nНикола ПЕТКОВ", "date": "2017.07.29", "title": "Пазарджик: Константийският епископ Яков ще оглави архиерейска света Литургия в катедрален храм \"Успение на Пресвета Богородица\" на 30 юли"}
{"url": "http://www.focus-news.net/news/2017/07/29/2420741/los-angelis-times-vatreshni-iztochnitsi-tvardyat-che-sledvashtiyat-premier-na-pakistan-shte-e-ministar-shahid-hakan-abasi.html", "text": "Високопоставен лидер от управляващата партия в Пакистан заяви, че подалият оставка премиер Наваз Шариф е посочил министър Шахид Хакан Абаси за временен министър-председател, предава Los Angelis Times.\r\nРаджа Зафарул Хак твърди, че министърът на петрола и природните ресурси Шахид Хакан Абаси, е одобрен като премиер от депутатите от управляващата „Пакистанска мюсюлманска лига“. Симеон Миланов", "date": "2017.07.29", "title": "Los Angelis Times: Вътрешни източници твърдят, че следващият премиер на Пакистан ще е министър Шахид Хакан Абаси"}
{"url": "http://www.focus-news.net/news/2017/07/29/2420743/predstoyashti-sabitiya-v-stranata-za-30-yuli-agentsiya-fokus.html", "text": "***\r\nВицепрезидентът Илияна Йотова ще посети Стара Загора по повод 140 години от боевете за града по време на Руско-Турската война. Вицепрезидентът ще се срещне с кмета Живко Тодоров в сградата на Общината, след което ще вземе участие в тържествената програма от 20.00 часа. В 21.00 часа Илияна Йотова ще присъства на концерт в Античен форум „Августа Траяна“.\r\n***\r\nОт 20.00 часа на площада пред Общината председателят на Народното събрание Димитър Главчев и народни представители ще участват в тържествената заря-проверка по случай 140 години от боевете при Стара Загора. Председателят на парламента ще приеме рапорта на командващия зарята и ще произнесе слово по повод годишнината.\r\n***\r\n В 10.00 часа на летовище „Свети Константин“ край Пещера ще се проведе  Вторият Регионален фолклорен събор на народното творческо „Св.Константин 2017“ под патронажа на министъра на туризма Николина Ангелкова.\r\n***\r\nОт 20.30 часа в хотел „Балкан“, министърът на околната среда и водите Нено Димов ще награди победители в „ЕКО рали България 2017 г.“. \r\n***\r\nВ 09.25 часа в митрополитския храм „Св. Неделя” ще се състои официалното посрещане на патриарх Неофит. В 9.30 часа ще започне архиерейската св. литургия, оглавена от Мелнишкия еп. Герасим, главен секретар на Св. Синод.\r\n***\r\nВ 11.00 часа в Борисовата градина ще се проведе Детска програма на „Арт Театър”.\r\n***\r\nВ 16.00 часа в Шахматния клуб „Блиц” в Националния дворец на културата ще се проведе сеанс с шесткратния шампион на България гросмайстор Кирил Георгиев, световен рекорлбор на Гинес.\r\n***\r\nОт 17.00 до 19.00 часа Инициативният комитет за подобряване на качеството на обществения транспорт във Владая и Княжево ще проведе протест, в рамките на който се очаква да бъде блокиран главният път Е-79.\r\n***\r\nВ 18.00 часа в Софийска градска художествена галерия на ул. „Ген. Гурко” 1 ще се проведе концерт с църковна и театрална барокова музика на ансамбъл за стара музика „Concerto Antico”.\r\n***\r\nОт 10.00 часа в черквата „Света Троица” в Банско ще бъде отслужена панихида за загиналите в Илинденско-Преображенското въстание. В 10.30 часа на паметника „Банско помни героите” ще бъдат положени венци и цветя в знак на почит и признателност. \r\n***\r\nВ 10.00 часа в черквата „Света Троица” ще бъде отслужена панихида по повод 114-годишнина на Илинденско-Преображенското въстание. Половин час по-късно венци и цветя ще бъдат положени пред паметника „Банско помни героите” в знак на почит и признателност.\r\n***\r\nВ 11.30 часа в местността „Мъртва поляна” ще се проведе събор с участието на фолклорни групи към читалище „Никола Вапцаров” – Банско.\r\n***\r\nОт 08.00 до 10.00 часа на поляната между изложбата на цветя „Флора” и ресторант „Воденицата” практикуващи Фалун Дафа ще изпълняват упражненията на древния път за самоусъвършенстване. \r\n***\t\r\nОт 08.00 часа в местността „Тъмни лаг“ ще се проведе Ловно-риболовен туристически празник. - предстояща\r\n***\r\nОт 09.00 часа в  църквата „Възкресение Христово“ ще гостува  частица от мощите на Св. Панталеймон.\r\n***\r\nВ 20.00 часа в Градския парк „Свети Георги” ще се проведе концерт „Добрич Джази”.\r\n***\r\nОт 09.00 часа в митрополитския храм „Св.вмчца Марина” Знеполският епископ Арсений ще отслужи архиерейска света Литургия. След светата богослужба ще бъде изпратена църковната делегация от Русия, а светините на Пресвета Богородица  ще бъдат пренесени обратно в Москва.\r\n***\r\nОт 09.30 часа в Многофункционална спортна зала „Колодрума“ ще започне втория ден от надпреварата за Балканската купа по колоездене на писта за мъже до 23-годишна възраст и мъже \"Елит\".\r\n***\r\nОт 10.00 часа в Цар Симеоновата градина доброволци ще разпространяват информационни материали и ще провеждат кратки информационни кампании с граждани по повод Международния ден за борба с трафика на хора.\r\n***\r\nСъвместна подготовка ще се проведе в района на учебен полигон „Ново село” с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни.\r\n***\r\nМОНТФИЗ и Община Созопол организират международен фестивал, който включва практически тренинги по актьорско майсторство, техника на дишане и постановка на гласа, техника на говора, поведение на тялото, творческо писане и мислене, въздействаща комуникация, обучение за подготовка и кандидатстване по евро проекти.\r\n***\r\nОт 18.30 часа на площада пред сградата на Общината ще се проведе концерт на Общински фолклорен ансамбъл „Загоре”. В 20.00 часа ще започне военен ритуал и тържествена заря-проверка, а час по-късно на Античния форум „Августа Траяна” ще се проведе тържествен концерт на Държавна опера Стара Загора.\r\n***\r\nВ 21.00 часа в Мемориален комплекс „Бранителите на Стара Загора” ще се състои светлинно-звуков спектакъл „Молитва за Стара Загора”.", "date": "2017.07.29", "title": "Предстоящи събития в страната за 30 юли (Агенция „Фокус”)"}
{"url": "http://www.focus-news.net/news/2017/07/29/2420742/reuters-dvama-dushi-zaginaha-po-vreme-na-futbolen-mach-v-yuar.html", "text": "Двама души загинаха, а няколко са ранени по време на мач в ЮАР, предава Reuters .\r\nИнцидентът се случи на футболен мач два известни южноафрикански отбора. Причината е голямото струпване на хора и масова паника, при които много хора бяха стъпкани.\r\nВластите не успяха да потвърдят веднага, че има инцидент поради, което не успяха да реагират навреме. Симеон Миланов", "date": "2017.07.29", "title": "Reuters: Двама души загинаха по време на футболен мач в ЮАР"}
{"url": "http://www.focus-news.net/news/2017/07/29/2420746/toni-kalushkova-aliansa-na-balgarskite-akusherki-samo-4-ot-bebetata-v-balgariya-sa-deystvitelno-karmeni-za-po-prodalzhitelen-period-ot-vreme.html", "text": "Само 4 % от бебетата в България са действително кърмени за по-продължителен период от време. Това съобщи за Радио „Фокус“ – Велико Търново Тони Калушкова, зам.-председател на Алианса на българските акушерки. Тя уточни, че статистиката е изготвена от Европейската асоциация на акушерките (ЕМА) и е представена на Международна среща през миналата година. „В самото начало след раждането голям процент от жените започват да кърмят по някакъв начин. Проблемът е, че след третия месец броят на кърмените бебета значително пада. Според данните за нашата страна само 4 % от бебета са действително кърмени по-продължително време, според препоръките на Световната здравна организация, този период е до 6-я месеца“, каза още Тони Калушкова. Като основна причина за това тя посочи липсата на адекватна и поддържаща подкрепа за жените. Освен това припомни и част от старите препоръки, които вече не се спазват и дават от медицинските специалисти. „Те бяха свързани с това бебето да се кърми на режим, да се пропускат нощните кърмения. Даваха се препоръки бебето да не бъде будено, а да се храни, когато то реши. Това е много грешно, особено за първите дни след раждането, когато като цяло децата са по-вяли, по-спящи“, коментира акушерката. Тя уточни, че кърменията в първия месец трябва да са между 8 и 12 на денонощие, а най-голямата пауза между тях не трябва да е по-дълга от 4-5 часа.\r\nЛуиза ТРАНЧЕВА", "date": "2017.07.29", "title": "Тони Калушкова, Алианса на българските акушерки: Само 4 % от бебетата в България са действително кърмени за по-продължителен период от време"}
{"url": "http://www.focus-news.net/news/2017/07/29/2420744/anadolu-agency-bratat-na-bivshiya-premier-na-pakistan-be-nominiran-za-nov-ministar-predsedatel.html", "text": "Управляващата партия на Пакистан номинира главния министър на провинция Пенджаб Шебхаз Шариф за нов министър-председател на Пакистан, след като по искане на Върховния съд, Наваз Шариф подаде оставка, предава Reuters.\r\nШебхаз Шариф е брат на бившия вече премиер Наваз Шариф. Преди да стане премиер, той ще трябва да изчака 45 дена, за да бъде избран като член на Националното събрание, каквото е правното изискване.\r\nВ този временен период, като служебен министър-председател ще действа министърът на петрола и природните ресурси Шахид Хакан Абаси. Симеон Миланов", "date": "2017.07.29", "title": "Anadolu Agency: Братът на бившия премиер на Пакистан бе номиниран за нов министър-председател"}
{"url": "http://www.focus-news.net/news/2017/07/29/2420736/eu-reporter-es-ochakva-severna-koreya-da-se-pridarzha-kam-mezhdunarodnite-si-zadalzheniya.html", "text": "Европейският съюз очаква Северна Корея да се придържа към международните си задължения и да не насърчава напрежението, предава EU Reporter.\r\n„Както бе казано по време на последната среща на европейските външни министри през юли, Европейският съюз е обединен в твърдението си, че действията на КНДР представляват сериозна заплаха за международния мир и сигурност. Очакваме КНДР да се въздържа от още провокативни действия, които могат да увеличат регионалните и глобални напрежения“, се казва в изявление на Европейския съюз.\r\nОчаква се Федерика Могерини да говори по този въпрос по време на срещата си с външните министри на Южна Корея и други страни, особено от регионалния форум АСЕАН. Срещата ще се проведе в Манила на 6-ти и 7-ми август. Симеон Миланов", "date": "2017.07.29", "title": "EU Reporter: ЕС очаква Северна Корея да се придържа към международните си задължения"}
{"url": "http://www.focus-news.net/news/2017/07/29/2420748/plovdiv-s-tri-filmovi-zaglaviya-priklyuchva-19-to-izdanie-na-sabitieto-filmovi-noshti-vav-filipopolis.html", "text": "С три филмови заглавия приключва 19-то издание на събитието „Филмови нощи във Филипополис“ в Пловдив. Това съобщиха за Радио „Фокус“ – Пловдив организаторите на филмовия маратон. От програмата на „Филмови нощи във Филипополис“ остават четири прожекции на три различни продукции – анимацията „Аз, проклетникът 3“ ще бъде излъчена два пъти, тази вечер от 23:30 часа и утре вечер от 21:10 часа, военният „Дюнкерк“ от 21:10 часа тази вечер и филмът „Лудетини“ от 23:30 часа утре вечер. Събитието в Летния театър се радва на огромен зрителски интерес както от пловдивчани, така и от туристи.\r\nПосетителите на фестивала, който се провежда за периода от 8 до 30 юли, имаха възможност да гледат най-актуалните заглавия от света на комерсиалното и арт кино на 3D метализиран екран с размер 45 кв. м. Прожекциите бяха по две всяка вечер. Така са разпределени и през последните две филмови вечери.\r\nТони МИХАЙЛОВ", "date": "2017.07.29", "title": "Пловдив: С три филмови заглавия приключва 19-то издание на събитието „Филмови нощи във Филипополис“"}
{"url": "http://www.focus-news.net/news/2017/07/29/2420749/sport-omar-kosoko-ot-botev-plovdiv-preminava-v-al-fudzhayra.html", "text": "Футболистът от Ботев Пловдив Омар Косоко преминава в арабския отбор Ал Фуджайра. Неговият агент Болеслав Козакевич заяви, че вече е провел разговори с арабския отбор, който се ръководи от Диего Марадона. Заплатата на Косоко в Ал Фуджайра ще бъде 40 хиляди долара.  Все още не е ясно каква ще е трансферната сума.", "date": "2017.07.29", "title": "Спорт: Омар Косоко от Ботев Пловдив преминава в Ал Фуджайра"}
{"url": "http://www.focus-news.net/news/2017/07/29/2420750/gabrovo-detski-praznitsi-na-zanayatite-vakantsiya-v-muzeya-organizirat-v-muzeen-detski-tsentar-i-tsentar-balgarka-kam-emo-etar.html", "text": "Детски празници на занаятите „Ваканция в музея” организират в Музеен детски център и Център „Българка” към Етнографски музей на открито „Етър”- Габрово, съобщават от Музея. В дните 4, 5 и 6 август са предвидени различни демонстрации на занаяти и домашни занятия, подходящи за деца, ателиета, караоке с български народни песни, семейни опознавателни игри, настолни игри и други интересни занимания за малки и големи.\r\nНа 4 август (петък) от 11.00 до 16.00 часа в Музеен детски център ще се проведат занимания по тъкане на станчета, реставрация на стари плашила, източване на грънчарски изделия, оцветяване на глинени фигурки, пирографиране върху дърво. В Център „Българка” любителите на народната музика могат да изпробват таланта си на караоке с български народни песни\r\nНа 5 август (събота) от 11.00 до 16.00 часа в Музеен детски център ще има занимания по изработване на фигурки от царевична шума, оцветяване на сувенирни магнити, източване на грънчарски изделия, оцветяване на глинени фигурки и пирографиране върху дърво.\r\nВ часовете между 11.00 и 15.00 часа гостите на музея могат да се включат в семейната опознавателна игра на ЕМО „Етър“.\r\nТазгодишното издание на КЕВИС, посветено на есетрите, ще се проведе между 31 юли и 6 август в ЕМО „Етър”. Резултатите от работата на артистите ще бъде представена публично на 5 август в рамките на Ден на отворените врати в Център „Българка“ от 11.00 часа.\r\nОт 11.30 часа ще имате възможността да изгледате документалния филм на WWF за опазването на есетрите в река Дунав и да разберете защо пълнолунието през месец август се нарича „Есетрова луна“.\r\nНа 6 август (неделя) от 11.00 до 16.00 часа в Музеен детски център ще се проведат занятия по басмаджийство – художествено печатане върху текстил посредством дървени щампи, източване на грънчарски изделия, тъкане на станчета, оцветяване на глинени фигурки, пирографиране върху дърво, оцветяване на сувенирни магнити.\r\nДен на настолните игри на мама и татко ще се проведе в Център „Българка”.\r\nЛюбителите на народната музика могат да изпробват таланта си на караоке с български народни песни в Център „Българка“ към ЕМО „Етър“.", "date": "2017.07.29", "title": "Габрово: Детски празници на занаятите „Ваканция в музея” организират в Музеен детски център и Център „Българка” към ЕМО „Етър”"}
{"url": "http://www.focus-news.net/news/2017/07/29/2420753/the-times-of-israel-razmiritsi-v-yafa-sled-kato-izraelskata-politsiya-zastrelya-dvama-dushi.html", "text": "Десетки маскирани демонстранти в Яфа замерваха с камъни израелската полиция, предава The Times of Israel.\r\nДемонстрантите пускаха запалени гуми по улиците, и се сблъскаха с полицията. \r\nТова се случи, след като полицията застреля двама мъже, които се опитаха да избягат от местопрестъпление след престрелка.\r\nИзраелската полиция блокира части от главната улица „Йефет“, за да удържи сблъсъците.\r\nВластите заявиха, че случаят се разследва. Симеон Миланов", "date": "2017.07.29", "title": "The Times of Israel: Размирици в Яфа след като израелската полиция застреля двама души"}
{"url": "http://www.focus-news.net/news/2017/07/29/2420755/alsat-m-makedoniya-grazhdanskata-initsiativa-svoboda-za-zhertvite-na-gruevizma-iska-osvobozhdavaneto-na-hora-koito-sa-zatvoreni-pri-upravlenieto-na-nikola-gruevski.html", "text": "Гражданска инициатива „Свобода за жертвите на груевизма“ иска амнистия за затворените, както и ревизия на присъдите, издадени при мандата на предишния македонски премиер Никола Груевски, предава Алсат-М .\r\nГражданската организация призова парламента да разгледа законопроекта за амнистия, който е пратен до органа преди две седмици.\r\n„От десет години искаме справедливост. Досега нямаше справедливост, тъй като имахме правителство, което не приемаше нито един документ, а само искаше да издаде повече присъди, както и да събере повече пари. Като роднини искаме амнистия, защото имаме ново правителство, за което мислим, че ще ни помогне с тази инициатива, и ще освободи въпросните лица“, казва Йетулах Керими от неправителствената организация. Симеон Миланов", "date": "2017.07.29", "title": "Алсат-М (Македония): Гражданската инициатива „Свобода за жертвите на груевизма“ иска освобождаването на хора, които са затворени при управлението на Никола Груевски"}
{"url": "http://www.focus-news.net/news/2017/07/29/2420747/kanal-newsasia-singapur-zayavi-che-izstrelvaneto-na-balistichna-raketa-ot-strana-na-kndr-shte-podkopae-blagopoluchieto-na-severnokoreyskiya-narod.html", "text": "Сингапур излезе с изявление, в което осъжда новия ракетен тест на Северна Корея, предава сингапурският телевизионен канал „NewsAsia“.\r\nСингапурското Министерство на външните работи заяви, че тези ракетни изпитания „вдигнаха напрежението в региона и допълнително застрашиха мира и стабилността на Корейския полуостров.\r\n„Тези провокативни действия са сериозни нарушения на резолюциите на Съвета за сигурност на ООН, и игнорират сериозните притеснения на международната общност. Това ще подкопае благополучието на народа на КНДР“, се казва в сингапурското изявление. Симеон Миланов", "date": "2017.07.29", "title": "Канал „NewsAsia“: Сингапур заяви, че изстрелването на балистична ракета от страна на КНДР ще подкопае благополучието на севернокорейския народ"}
{"url": "http://www.focus-news.net/news/2017/07/29/2420771/sport-leonardo-mayer-se-klasira-za-finala-na-tenis-turnira-v-hamburg.html", "text": "Германецът Леонардо Майер надделя над аржентинеца Федерико Делбонис с 6:3, 7:5 в мач от тенис турнира в Хамбург. С тази победа Майер се класира за финала на състезанието. \r\nНеговият следващ опонент ще бъде съфамилникът му германецът Флориан Майер. Финалът ще се проведе в неделя от 16 ч. българко време.", "date": "2017.07.29", "title": "Спорт: Леонардо Майер се класира за финала на тенис турнира в Хамбург"}
{"url": "http://www.focus-news.net/news/2017/07/29/2420751/cbs-news-sasht-prizova-za-speshno-svikvane-na-saveta-za-sigurnost-kam-oon-zaradi-severna-koreya.html", "text": "Американското представителство към ООН призова за спешна среща на Съвета за сигурност към ООН, в отговор на последното севернокорейско ракетно изпитание, предава CBS News.\r\nСАЩ иска Съвета за сигурност да се срещне, и да обсъди отговора на международната общност на последните действия, който Северна Корея извърши.\r\nДържавният секретар Рекс Тилърсън осъди изстрелването на ракетата, която попадна в японски води, заявявайки, че това е „нарушение на множество резолюции на Съвета за сигурност на ООН, които отразяват волята на международната общност“.\r\nТилърсън заяви, че Русия и Китай са „основните икономически помагачи на севернокорейската ядрена и ракетна програма“.Симеон Миланов", "date": "2017.07.29", "title": "CBS News: САЩ призова за спешно свикване на Съвета за сигурност към ООН заради Северна Корея"}
{"url": "http://www.focus-news.net/news/2017/07/29/2420754/vetrohodat-rainbow-warrior-na-griynpiys-pristiga-v-balgariya-prez-avgust.html", "text": "От 5 до 14 август в България пристига световноизвестния ветроходен кораб „Rainbow Warrior“ на екоорганизацията „Грийнпийс“. Това съобщиха организаторите на инициативата. Уникалният плавателен съд ще акостира на пристанищата в Бургас и Варна, като в дните на престоя си в двата града съответно на 5-6 и на 12-13 август ще бъде отворен за посетители. Визитата му у нас е свързана основно с кампанията на екологичните организации „ГрийнПийс“ и „За Земята“ – „Свободни от Пластмаса“, която цели намаляване на замърсяването с пластмаси във водните басейни. Начело с целите на националната инициатива ще бъде осъществена научна и изследователска дейност в Черно море, която ще бъде реализирана съвместно с учени от Института по биоразнообразие и екосистемни изследвания и Института по океанология към БАН. Високо технологичното оборудване на „Rainbow Warrior“ ще позволи да се направят изследвания за натрупване на отпадъци и наличие на мрежи в защитени зони , както и ще се проучи състоянието на екосистемите.\r\nГлавните виновници за замърсяването в Черно море са пластмасовите опаковки от чипс и вафли, пластмасовите бутилки и техните капачки, както и найлоновите торбички. Над три тона отпадъци на ден навлизат в него от българските брегове, според изследвания на учени.\r\n„Rainbow Warrior“ е трето поколение кораб на „Грийнпийс“, като неговият първи предшественик, който е бил потопен от бомбен взрив през 1985 г. е участвал в редица акции, някои от които спиране на ядрени тестове в Тихия океан, блокиране на въглищни пристанища и залавяне на бракониери извършващи унищожителен риболов.\r\nСтроителството на новия ветроход на „Грийнпийс“, който ще гостува у нас, е започнало в корабостроителница в Полша, завършено е в Бремен – Германия и през 2011г. е пуснат по вода в пристанището в Хамбург. Създаден е от едни от най-добрите корабни инженери в света, за да може да претендира за единствения плавателен съд, който освен екологично съобразен е и специално пригоден за проучване на моретата и океаните по света, както и за борба с техните замърсявания. Със своята 55-метрова А-образна мачта „Rainbow Warrior“ плава основно на вятър и може да издържа много повече от традиционните мачти за същия тип кораби.", "date": "2017.07.29", "title": "Ветроходът Rainbow Warrior на Грийнпийс пристига в България през август"}
{"url": "http://www.focus-news.net/news/2017/07/29/2420772/nad-2000-dushi-nablyudavaha-vazstanovka-na-boevete-za-stara-zagora.html", "text": "Над 2000 жители и гости на града наблюдаваха на мемориалния хълм „Бранителите“ мащабната възстановка на боевете за Стара Загора на 19/31 юли 1877 г., съобщиха от пресцентъра на Община Стара Загора. В нея бяха използвани 6 оръдия – реплики на употребяваните от руската и турската армии през освободителната война преди 140 години. Тогава се е състоял първият голям сблъсък между двете воюващи армии в Руско-турската война. Изходът от битката предопределя последвалото развитие на военните действия.  \r\nВ онзи зноен юлски ден, около 3500 българи в състава на Българското опълчение, с командир легендарния руски генерал Николай Столетов, за пръв път влизат в бой за свободата на родината си. Готови, както свидетелстват историческите източници, да жертват себе си до последната капка кръв.\r\nБоят за Стара Загора спира настъплението към прохода и дава възможност на голяма част от бягащото местно население да се изтегли. Той е предтеча на Шипченската епопея и проправя пътя към национално освобождение. Поради това местните хора наричат хълма „Бранителите“ малката Шипка. Това е и бойното кръщение на Българското опълчение, което показва, че е достойно за святото дело. След боевете градът е изпепелен, избити са общо около 14 500 души в тези последни дни на юли 1877 г. Това нарежда Стара Загора в олтара наравно с героите-мъченици от Априлското въстание.\r\nКрай мемориала „Бранителите на Стара Загора“ над 150 активисти от 22 клуба на Националното дружество „Традиция“, облечени в униформи на опълченци и турски аскер, участваха в пресъздаването на драматичните събития. По време на „сражението“ бяха изстреляни над 4 000 халосни патрона, а 200 „пиратки“ наподобиха топовните гърмежи. Във възстановката на боевете и спасяването на Самарското знаме бяха използвани още два коня, реквизит, униформи и т.н. В нея участваха родолюбци от София, Пловдив, Русе, Плевен, Ловеч, Благоевград, Шумен, Ямбол, Казанлък, В. Търново, Панагюрище, с. Баня Панагюрско, Априлци – Троян, Бяла Черк ва, Копривщица, Трявна, Нова Загора и детски клуб „Млад родолюбец“  от Н. Загора и регионален клон 12-ти пехотен Балкански полк Стара Загора и приятели.\r\nТя беше наблюдавана от представители на общинската и областната администрация, народни представители, общински съветници, делегация от руския град Самара, много граждани и гости на града.\r\nПаметната битка преди 140 г. слага тежък отпечатък върху живота и облика на Стара Загора. Градът - обезлюден, опожарен – е мълчалив свидетел на героизма и трагедията. Той, черпещ животворни сокове от славното минало, гордо се възражда отново и прекланя глава пред саможертвата на борците за свобода.\r\nСлед форсирането на река Дунав на 15/27 юни 1877 г, руските войски се разделят на 3 отряда: Западен отряд – 35000 войници, Източен отряд – 80000 войници и Преден отряд – едва 12000 бойци (командир генерал Йосиф Гурко), в който е включен съставът на Българското опълчение. Предният отряд започва убедително войната – успява да превземе важни градове по пътя си към Балкана. Установен е контрол над Шипченския проход, имащ значение за връзките между Северна и Южна България. Пътят за настъпление към широките полета на Тракия е открит. Османското командване, шокирано от действията на освободителната войска, заповядва прехвърлянето от Албания в Южна България на огромната армия на Сюлейман паша, който по-късно ще извърши същинско военно престъпление,  избивайки мирното българско население по пътя си.\r\nНа 11 юли/23 юли 1877 г., командирите на Предния отряд и Българското опълчение (1-ва, 2-ра, 3-та и 5-та дружини) – ген. Гурко и ген. Столетов са посрещнати в освободената Стара Загора. На  12/24 юли Петко Р. Славейков приветства освободителните войски в църквата „Свети Димитър“ и с изключителна тържественост. Пред събралите се хиляди граждани и цялото духовенство, е отслужен молебен. Основана е Привременна управителна комисия с председател П.Р. Славейков – организатор на първата гражданска власт в Стара Загора.\r\nМеждувременно армията на Сюлейман продължава да настъпва към града, като три дни преди битката той е задръстен от безкрайните колони бежанци, търсещи убежище.\r\nВ навечерието на сражението в Стара Загора са разположени 4 опълченски дружини, 4 планински оръдия, 3 кавалерийски полка, 2 казашки стотни и 8 конни оръдия – общо около 4500 души, които заемат отбранителна линия с дължина 4 км под формата на дъга на около 1,5 км южно от Стара Загора.\r\nАрмията на Сюлейман паша настъпва с 41 табора и многобройна артилерия. Сутринта на 19/31 юли е групирана в три колони. Първата атака срещу позициите на опълченците започва с топовни гърмежи и пушечни изстрели около 7 часа. Те отговарят с няколко залпа. От юг напира османската армия.\r\nОколо 10 часа генерал Столетов изпраща съобщение до полковник Де Прерадович, в което му заявява, че му поверява защитата на града, изпращайки му подкрепление от 2 оръдия и Казанският драгунски полк. Към това време вече всички опълченски дружини са на позиция южно от града.\r\nКъм обяд, когато положението е почти неудържимо, всички резерви влизат в боя. На помощ не може да се разчита. При това положение, тилът на защитниците е осигурен от множество местни граждани, които се прехвърлят на самата бойна линия, докопвайки се до пушките на убитите и ранените. Героизмът на тези хора е толкова голям, че по нищо не се различава от този на опълченците.\r\nС напредването на времето, боят се разгорещява все повече и докато опълченските дружини се топят като пролетен сняг, от юг прииждат нови и нови турски сили. Въпреки тежката ситуация, нито един опълченец не мисли за отстъпление.\r\nЕдин от най-критичните моменти настъпва, когато османците успяват да се вклинят между 3-та и 5-та дружина. Подполковник Калитин, командир на 3-та дружина, успява да поведе войниците. Врагът не очаква подобна реакция и като по чудо положението временно е спасено. Командирът на 3-а рота, щабс-капитан Попов, макар и ранен, повежда своята войскова част, която дава значителен отпор.\r\nСлед пладне Сюлейман паша хвърля всичките си налични сили срещу отбранителните позиции, които, като виждат заплахата от обкръжение нямат избор и започват да отстъпват. Моментът е изключително драматичен и трябва да се действа бързо, за да могат опълченците да се прегрупират и да заемат позиции на Шипченския проход, преди частите на Сюлейман паша.\r\nВрагът правилно осъзнава, че моментът е подходящ за по-сериозно настъпление  и атакува. Най-жестокият османски удар е поет от героичната Трета опълченска дружина с легендарния си командир подполковник Павел Калитин. Тя, заедно с 1-ва опълченска дружина, трябва да прикрива отстъплението на останалите части от Старозагорския отряд и да осигури възможност за бягство на север на населението на града и хилядите бежанци от Тракия.\r\nПоложението на дружината става особено тежко. Битката за Самарското знаме се превръща в истинска касапница. За него загиват мнозина опълченци, покосени от куршуми, както и самият командир на 3-а дружина подполковник Калитин. Знамето, предавано от ръка на ръка и напоено с кръвта на героите, е спасено. \r\nСтарозагорският отряд отстъпва по пролома, а изплашените турци почти не го преследват. След като успяват да се изтеглят през тесните и криви улици на Стара Загора и обкръжени от десетки хиляди бежанци, изморените опълченци, с обгорени от барут лица, поемат пътя към Казанлък. Чувайки писъците на жертвите от горящия град, те вървят със стиснати юмруци и зъби. Много от тях изостават от колоната, за да подканват бежанците да се движат преди тях, като взимат децата на ръце.\r\nС навлизането си в Стара Загора войниците на Сюлейман паша избиват хиляди българи от града и селата южно от града, а други, предимно млади момчета, девойки и жени са отвлечени и продадени в робските пазари на Турция.\r\nГрадът е опожарен и обезлюден. Мнозина се спасяват с бягство отвъд Балкана, където остават до пролетта на 1878 г. Някои не се завръщат повече в Стара Загора. Съвременници на събитията смятат, че повече на това място няма да съществува град. В боевете за защитата на Стара Загора, Самарското знаме и Българското опълчение получават своето бойно кръщение. След разформироването на Предния отряд, ген. Гурко издава прощална заповед, в която се казва: „Ще минат години, и тази бъдеща българска армия ще каже: „Ние сме потомци на славните защитници на Стара Загора.”", "date": "2017.07.29", "title": "Над 2000 души наблюдаваха възстановка на боевете за Стара Загора"}
{"url": "http://www.focus-news.net/news/2017/07/29/2420773/d-r-snezha-zlateva-uzhilvaneto-ot-nasekomi-mozhe-da-ima-tezhki-posledstviya-pri-hora-koito-sa-alergizirani.html", "text": "Ужилването от насекоми може да има тежки последствия при хора, които са алергизирани. Това каза в интервю за Радио „Фокус” – Варна доц. д-р Снежа Златева, ръководител на Клиниката по интензивно лечение на остри отравяния и токсикоалергии към Военноморска болница – Варна. Тя допълни, че в болничното заведение често се лекуват пациенти с алергични реакции след ужилване от пчели, оси и стършели. „Имали сме и много тежки реакции при хора, които предварително са алергизирани, като в рамките на минути те изпадат в шок и се нуждаят от спешна помощ. Възможно е да се стигне и до фатален изход. До момента не сме имали подобен случай на летален изход, но при някои пациенти протича много тежко“, допълни доц. д-р Снежа Златева. По думите ѝ алергична реакция към ужилване от насекоми може да се развие с течение на възрастта, като първото ужилване може да премине по-леко, второто – по-тежко, след което да има риск за живота. Специалистът препоръча хората, които знаят, че са алергизирани, да ползват репелент преди да излязат навън, тъй като той отблъсква насекомите. „Ако това не помогне и се стигне до ужилване, човек трябва да реагира своевременно и ако е в населено място, да потърси лекарска помощ. Хората, които са алергични към ужилвания, трябва да носят в себе си кортизонови таблетки или ампули при пътуване извън града. Друга възможност е винаги със себе си да носят адреналин и ако са извън града – в полето или гората, при такива ситуации да счупят ампулата и да я поставят под езика. До голяма степен това ще отложи алергичната реакция, за да може да се потърси лекарска помощ“, допълни доц. д-р Снежа Златева. Хората, които са алергизирани към ужилвания, могат да потърсят и алерголог, който да проведе десенсибилизация на организма към пчелна или отрова от оси. Процесът е бавен и продължава около година, две.\r\n„Ужилването от насекоми може да има тежки последствия при хора, които са алергизирани. При останалите преминава безобидно – със сърбеж, лек отток и зачервяване, и не изисква някакво сериозно лечение. Лечението е добре да бъде от професионалисти, но то включва антиалергична терапия, която всеки един спешен център може да окаже. Опасността е за тези, които са алергизирани. Другата опасност е от множествено ужилване. Имали сме такива случаи, миналата година имаше смъртен случай. Възрастен мъж, нажилен от пчели, почина на място, успяхме да спасим съпругата му. Токсинът в подобни случаи е в огромни количества и има много усложнения“, добави доц. д-р Снежа Златева.\r\nМарияна ВАЛЕНТИНОВА", "date": "2017.07.29", "title": "Д-р Снежа Златева: Ужилването от насекоми може да има тежки последствия при хора, които са алергизирани"}
{"url": "http://www.focus-news.net/news/2017/07/29/2420774/greek-reporter-gorski-pozhar-bushuva-na-gratskiya-ostrov-evbeya.html", "text": "В неделя е избухал горски пожар край Агия Анна, на гръцкия остров Евбея, предава Greek Reporter. \r\nПламъците са обхванали борова гора, съобщиха от  противопожарните служби. Властите уточниха, че населените райони не са застрашени от огнената стихия. \r\nВ операцията за овладяването на пожара участват 63 пожарникари, един противопожарен автомобил и пет противопожарни самолета.  Мария Динкова", "date": "2017.07.29", "title": "Greek Reporter: Горски пожар бушува на гръцкия остров Евбея"}
{"url": "http://www.focus-news.net/news/2017/07/29/2420776/veliko-tarnovo-mezhdunarodni-i-balgarski-folklorni-sastavi-shte-zabavlyavat-publikata-na-tazgodishnoto-izdanie-na-festivala-folkloren-izvor.html", "text": "Международни и български фолклорни състави ще забавляват публиката на тазгодишното издание на фестивала „Фолклорен извор“. Специални гости ще са Ансамбъл „Българе“, Конушенският народен оркестър и изпълнители от Полша и Франция, поясниха за Радио „Фокус“ – Велико Търново от Културния отдел на Община Свищов. Събитието, по традиция, ще протече в рамките на четири дни – от 3 до 6 август. Първият гост-изпълнител ще е полска група за песни и танци от град Хрубиешов. Тя ще се представи на сцената в село Царевец на 3 и 4 август. В две поредни вечери публиката ще има възможността да се запознае с полския фолклор. Групата за песни и танци от Хрубиешов е създадена през 1987 г. към Дома за култура в града. Основната цел е да се съберат деца и младежи от местните училища.\r\nВторият специален гост на „Фолклорен извор 2017“ ще бъде Национален фолклорен ансамбъл „Българе“. Концертът ще се състои на 5 август (събота), след 20.00 часа на фестивалната сцена, в летния театър на село Царевец. За същия ден организаторите са предвидили и една от многобройните изненади за тази година – участието на Женски хор „Месечинка“ от Франция. Съставът на хористите е изцяло френски, но изпълняват български народни песни. В предишни издания на фестивала изпълнителите стигат до призови места и това е една от причините да вземат участие в тазгодишното издание, като скъпи гости. Изпълнението на участниците от Франция ще бъде на 5 август (събота), около 20.00 часа. Конушенския народен оркестър ще закрие „Фолклорен извор 2017“, на 6 август (неделя). Представянето ще започне след 20.00 часа, когато ще се състои церемонията по награждаване и закриване на фестивала.\r\nЛуиза ТРАНЧЕВА", "date": "2017.07.29", "title": "Велико Търново: Международни и български фолклорни състави ще забавляват публиката на тазгодишното издание на фестивала „Фолклорен извор“"}
{"url": "http://www.focus-news.net/news/2017/07/29/2420778/plovdiv-v-bibliotekata-na-voenniya-klub-se-sahranyavat-nad-50-hilyadi-toma-knigi.html", "text": "В библиотеката на Военния клуб в Пловдив се съхраняват над 50 хиляди тома книги. Това съобщи за Радио „Фокус” - Пловдив доц. д-р Петър Ненков, военен историк. Сред книгите има художествена, научна и специализирана литература. Младежите, желаещи да се посветят на професионалната военна служба, могат да получат във Военния клуб в Пловдив компетентна информация за условията за кандидатстване в Българската армия. Клубът е приютил областното и общинското ръководство на СОСЗР - Пловдив, в съответствие със заповедта на министъра на отбраната. Заедно със запасното войнство клубът организира редица изяви за военно-патриотичното възпитание и провежда събрания, прожекции, тематични вечери, лектории и концерти за всяка значима дата от историческия календар.\r\nКъм Военния клуб в Пловдив има изградени различни школи и курсове за военнослужещите и членовете на техните семейства. В клуба и днес репетират редица таланти от самодейните, творчески колективи на клуба.\r\nЦветана ТОНЧЕВА", "date": "2017.07.29", "title": "Пловдив: В библиотеката на Военния клуб се съхраняват над 50 хиляди тома книги"}
{"url": "http://www.focus-news.net/news/2017/07/29/2420780/sport-arsenal-pobedi-benefika-s-52.html", "text": "Арсенал победи Бенефика с 5:2 я мач от турнира „Емиратс Къп“.  За успеха на британците допринесоха двете точни попадения на Тио Уолкът в 24-та минута и в 32-та минута. За победата на Арсенал помогнаха също така Оливие Жиру, който вкара гол в 64-та минута и  Алекс Иуоби, който отбеляза последното попадение за срещата в 71-та минута. \r\nДо този момента Арсенал имат 8 точки. Техният следващ двубой ще бъде срещу Севиля, които надделяха над Лайпциг с 1:0.", "date": "2017.07.29", "title": "Спорт: Арсенал победи Бенефика с 5:2"}
{"url": "http://www.focus-news.net/news/2017/07/29/2420752/prof-plamen-pavlov-sled-osvobozhdenieto-rayna-popgeorgieva-stava-parvata-diplomirana-akusherka-v-balgariya.html", "text": "След Освобождението Райна Попгеоргиева става първата дипломирана акушерка в България. Това каза в интервю за Агенция „Фокус“  историкът проф. Пламен Павлов. „След потушаването на Априлското въстание, тя прекарва 3 месеца в турските затвори е била в много тежко положение. Специално е разпитана от Хафъз паша, още когато е арестувана в Панагюрище“, посочи историкът. Според него отношението на турците към нея е било едновременно саркастично, но заедно с това те са отчитали на ролята на българката в тези събития. „Благодарение на Юджийн Скайлър, който пръв попада на нея, после на Макгахан, нейният случай става известен, тя е освободена и вече през Цариград е изпратена в Русия. Тя е поета от славянофилските кръгове и най-вече от църквата. Завършва акушерство в Москва и се връща в България като първата дипломирана акушерка“, съобщи историкът. По думите му ако се търси някакъв специален персонален знак на гинекологията и на акушерството в България, на тази област, която винаги е била толкова важна, Райна Княгиня би могла да бъде абсолютен подходящ символ на това нещо. „Тя завършва и живота си, работейки като акушерка в София, в квартал „Орландовци“, един от най-бедните квартали на нашата столица. Тя умира на 61 години, което показва и тежестта на нейния живот“, коментира проф. Павлов. Според него тя е една много борбена жена. „Тя не е просто един романтичен образ, тя е една много твърда, много корава българка. Независимо, че е описана като красавица, като много нежна, като някакво създание, като че ли, от друг свят. Тя наистина е била изключителна красавица. В Панагюрище е била една от най-обичаните девойки, една от най-уважаваните представители на нежния пол. Но това не ѝ пречи да бъде твърда жена“, съобщи историкът. \r\nСтефан ПЕТРОВ", "date": "2017.07.29", "title": "Проф. Пламен Павлов: След Освобождението Райна Попгеоргиева става първата дипломирана акушерка в България"}
{"url": "http://www.focus-news.net/news/2017/07/29/2420777/voa-v-ponedelnik-mayk-pens-shte-zapochne-svoyata-obikolka-v-evropa.html", "text": "В понеделник вицепрезидентът на САЩ Майк Пенс ще започне своята обиколка  в Европа, като е планирано да посети Естония, Грузия и Черна гора, предава Voice of America. \r\nЗадачата на Пенс е да насърчи тези държави да продължат да си сътрудничат със Запада и да противостоят на опитите на Русия да разедини Алианса. В Грузия Пенс ще изрази подкрепата на Вашингтон за суверенитета и териториалната цялост на страната. Грузия е единствената държава от обиколката на вицепрезидента, която не е член на НАТО. \r\nОчаква се в сряда Пенс да присъства на срещата на върха на „Адриатическата харта“ в Подгорица, Черна гора, за да потвърди ангажимента на САЩ към Западните Балкани и да подчертае важността на доброто управление, политическите реформи и върховенството на закона. На срещата ще присъстват също така лидерите на Албания, Босна и Херцеговина, Хърватия, Косово, Македония, Сърбия и Словения.  Мария Динкова", "date": "2017.07.29", "title": "VOA: В понеделник Майк Пенс ще започне своята обиколка в Европа"}
{"url": "http://www.focus-news.net/news/2017/07/29/2420781/aa-broyat-na-zhertvite-na-epidemiyata-ot-holera-v-yemen-e-dostignal-1992-dushi.html", "text": "Броят на жертвите на епидемията от холера в Йемен е достигнал 1,992 души, предава Anadolu Agency.  \r\nСпоред Световната здравна организация от началото на епидемията, която започна от 27 април, в близкоизточната страна са били регистрирани общо 419, 804 случая на холера. До момента от болестта са загинали 1, 992 души. \r\nНай-много са смъртните случаи в провинция Хаджа, в градовете Ходейда, Иб и Таиз.\r\nОт организацията допълват, че 405, 706 души са успели да се излекуват от болестта.   Мария Динкова", "date": "2017.07.29", "title": "АА: Броят на жертвите на епидемията от холера в Йемен е достигнал 1,992 души"}
{"url": "http://www.focus-news.net/news/2017/07/29/2420745/hurriet-turtsiya-osadi-izstrelvaneto-na-nova-balistichna-raketa-ot-severna-koreya.html", "text": "Турското външно министерство осъди изстрелването на балистична ракета от страна на Северна Корея, предава Hurriet.\r\n„Осъждаме изстрелването на балистична ракета от Корейската народно-демократична република“, се казва в турското изявление.\r\n„С изпълняването на второ ракетно изпитание в рамките на месец, КНДР продължава да нарушава резолюциите на Съвета за сигурност към ООН, и да отхвърля международните си задължения“, твърдят от Министерство на външните работи на Турция.Симеон Миланов", "date": "2017.07.29", "title": "Hurriet: Турция осъди изстрелването на нова балистична ракета от Северна Корея"}
{"url": "http://www.focus-news.net/news/2017/07/29/2420782/nihat-zaybekchi-greshkata-sas-spisaka-ot-germanski-kompanii-nyama-da-se-povtori-otnovo.html", "text": "В събота турският министър на икономиката Нихат Зайбекчи заяви, че представянето на Интерпол на списък с около 700 германски компании, подозирани във финансиране на тероризъм, е било грешка, която няма да се повтори отново, съобщава Turkish Minute.\r\n„За съжаление, причината за тази ситуация е проблем с комуникацията в съответните служби... Предприети са необходимите мерки и стъпки за справяне с проблема. Подобна грешка няма да се допусне отново“, подчерта министърът.  Мария Динкова", "date": "2017.07.29", "title": "Нихат Зайбекчи: Грешката със списъка от германски компании няма да се повтори отново"}
{"url": "http://www.focus-news.net/news/2017/07/29/2420783/reuters-liderat-na-opozitsiyata-v-pakistan-razkritikuva-predlozhenieto-na-navaz-sharif-za-tova-negoviyat-brat-da-zaeme-premierskiya-post.html", "text": "В неделя лидерът на опозицията в Пакистан Имран Хан отхвърли предложението на отстранения министър-председател Наваз Шариф за това неговият брат да заеме премиерския пост, предава Reuters. \r\n„Политическите партии не са демократични. Те са фамилни партии... Всъщност, това е форма на монархия“, подчерта в Хан. \r\nПо-рано днес Шариф обяви плана на управляващата партия да номинира негови брат Шахбаз Шариф за следващия лидер на страната.  Мария Динкова", "date": "2017.07.29", "title": "Reuters: Лидерът на опозицията в Пакистан разкритикува предложението на Наваз Шариф за това неговият брат да заеме премиерския пост"}
{"url": "http://www.focus-news.net/news/2017/07/29/2420779/rossiya-24-dmitriy-rogozin-shte-se-sreshtne-s-prezidenta-na-moldova-v-teheran.html", "text": "Руският вицепремиер Дмитрий Рогозин, който е специален представител на президента на Русия по въпросите за Приднестровието, заяви, че планира да се срещне с държавния глава на Молдова Игор Додон на 4 август по време на встъпването в длъжност на иранския лидер Хасан Рухани в Техеран, предава „Россия-24“. \r\n„Разбира се, ще има сериозен разговор, трябват ни ясни гаранции,  които ще могат да осигурят провеждането на нормален диалог“, подчерта Рогозин. \r\nТой обясни важността на възобновяването на диалога между Молдова и Преднестровието, определяйки това като главната задача на Москва в този регион.  Руският вицепремиер уточни, че това е необходимо да се направи в интерес на гражданите. „Става дума за транзита на транспортните средства, за въпросите, свързани с опита за блокада“, допълни Рогозин. \r\nТой напомни, че в Приднестровието живеят 500 хил. души, като 200 от тях са руски граждани.  Мария Динкова", "date": "2017.07.29", "title": "„Россия-24“: Дмитрий Рогозин ще се срещне с президента на Молдова в Техеран"}
{"url": "http://www.focus-news.net/news/2017/07/29/2420775/v-dobrich-otbelyazaha-100-godini-ot-smartta-na-general-leytenant-ivan-kolev-obzor.html", "text": "Възпоменателна церемония по повод 100 години от смъртта на освободителя на Добруджа ген. Иван Колев се състоя в Добрич. Тя бе организирана от Община град Добрич и Сдружение „Изграждане в град Добрич на паметник на ген. Иван Колев и загиналите за освобождението на Добруджа през 1916 г.“. На паметника на героя се състоя военен ритуал на Военноморските сили на Република България. Добрички духовници отслужиха от панихида. Част от церемонията включваше освещаване на паметните плочи с имената на 1013 войници и офицери от III-та българска армия, загинали в боевете от Добричката епопея. С монтирането на плочите приключи вторият етап и се оформи цялостната композиция на комплекса. Община град Добрич съвместно със Сдружение „Изграждане в град Добрич на паметник на ген. Иван Колев и загиналите за Освобождението на Добруджа през 1916 г.” и с подкрепата на родолюбиви българи успя да реализира идея, която има почти столетна история – идеята за издигане паметник на легендарния предводител на българската конница ген. Иван Колев, изиграл решаваща роля за освобождението на Добрич и Добруджа. Идеята датира още от времето на Първата световна война.  По време на Първата световна война Иван Колев е инспектор на конницата и командир на І-ва конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея в периода 5–7 септември 1916 г. Изминал хиляди километри на кон при освобождаването на Добруджа, той заболява и на 29 юли 1917 г. умира в санаториум във Виена, Австрия. Ден преди смъртта си големият български пълководец е произведен в чин генерал–лейтенант. По-късно тленните му останки са пренесени и погребани в София. Днес неговото име носят селища, улици, площади и училища. Големият български поет Иван Вазов му посвещава своето стихотворение „Добруджанската конница“, Любомир Бобевски – баладата „Конникът генерал“ и одата „Генерал Колеву!“, а вдъхновен от подвизите на конницата на ген.-лейтенант Колев, големият български белетрист Йордан Йовков пише разказите „Белият ескадрон“ (1916), „Триумф“ (1916), „Мустафа ачи“ (1917) и „През езерото Туркойа“ (1917). Официални гости на церемонията бяха кметът на Добрич Йордан Йорданов, областният управител Красимир Кирилов, вицепремиерът Валери Симеонов, народни представители от различни парламентарни групи и видни общественици, които са увековечили делото на ген. Иван Колев.", "date": "2017.07.29", "title": "В Добрич отбелязаха 100 години от смъртта на генерал-лейтенант Иван Колев (ОБЗОР)"}
{"url": "http://www.focus-news.net/news/2017/07/29/2420784/sport-karoline-vozhnyatski-shte-se-izpravi-sreshtu-katerina-sinyakova-na-finala-na-tenis-turnira-eriksan-oupan.html", "text": "Датчанката Каролине Вожняцки надделя над белгийката Елизе Мертенс с 7:5, 4:6, 6:2 в мач от тенис турнира  Ериксон Оупън, който се провежда в шведския град Бостад. \r\nС тази победа датчанката се класира за финала на състезанието, като това е петият й финал за сезона. Нейният следващ съперник ще бъде  чехкинята Катерина Синякова, която се наложи над французойката Каролин Гарсия с 6:2, 7:5.", "date": "2017.07.29", "title": "Спорт: Каролине Вожняцки ще се изправи срещу Катерина Синякова на финала на тенис турнира Ериксън Оупън"}
