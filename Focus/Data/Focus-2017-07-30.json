{"url": "http://www.focus-news.net/news/2017/07/30/2421000/plovdiv-priklyuchiha-deynostite-po-obnovyavane-na-sgradata-na-detska-gradina-ralitsa-v-kv-komatevo.html", "text": "Приключиха дейностите по обновяване на сградата на детска градина „Ралица“ в кв. „Коматево“. Това каза за Радио „Фокус“ – Пловдив Борислав Инчев, кмет на район „Южен“ в Пловдив. По думите му покривът на сградата е завършен. „Сградата на 100 % е облепена в топлоизолация по външните стени. Поставена е дограма на първия етаж и на част от втория. Измазани са  вътрешните помещения, които са в самия корпус“, обясни Инчев. Той добави, че предстои да започнат дейности по премахването на една от бараките, защото това е наложително във връзка с изграждането на стълбището и подготовката на вертикалната планировка за детските площадки. „Целта ни е в началото на новата учебна година детската градина да бъде готова и въведена в експлоатация. В нея ще се премести една от групите, която досега беше настанена в бараките, а други деца ще бъдат записани“, отбеляза още районният кмет.\r\nКристиян ГАРОВ", "date": "2017.07.30", "title": "Пловдив: Приключиха дейностите по обновяване на сградата на детска градина „Ралица“ в кв. „Коматево“"}
{"url": "http://www.focus-news.net/news/2017/07/30/2421004/maykata-na-namerenoto-v-stolichniya-kv-mladost-1-bebe-si-go-iska-obratno-obzor.html", "text": "В неделя на детската площадка, в близост до бл.20 в столичния квартал „Младост“ 1 бе открито изоставено момче на около 3 месеца. Сигналът е получен на телефон 112 в 14.25 часа. Гражданка е съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни. На място веднага са изпратени полицейски патрул и екип на Спешна помощ. Лекарите, установили добро общо състояние на детето. Момченцето е настанено в неонатологията на „Специализирана болница за активно лечение по детски болести - проф. д-р Иван Митев\". \r\nПо-късно майката се е обадила в полицията и е обяснила, че се намира в село Габра, в близост до София. Жената бе разпитана в 7-мо РПУ. \r\nПред журналисти, след разпита, майката заяви, че липсата на пари е причината да изостави детето си.  Тя обясни, че мислела, че е оставила детето си като кученце, за да го приберат добри хора. Жената коментира, че е нямала друг избор, била е в шок и изрази съжаление за стореното. Тя добави, че е останала без работа 4 дни преди да започне майчинството й.  Заради здравословни проблеми се е наложило да влезе в болница преди няколко дни. Изписана е оттам в неделя по обяд. Малко след това е оставила детето край блок в столичния квартал „Младост\" 1 заедно с дрехите, играчките и храната му.\r\nТя уточни, че е гледала детето с майка си, като са го издържали със 180 лв. на месец. По думите й бившият й мъж не й помага. Той се грижи за по-голямата им дъщеря.\r\nЗа момента грижите за детето ще бъдат поети от Държавната агенция за закрила на детето.", "date": "2017.07.30", "title": "Майката на намереното в столичния кв. „Младост“ 1 бебе си го иска обратно (ОБЗОР)"}
{"url": "http://www.focus-news.net/news/2017/07/30/2421029/reuters-24-voynitsi-ot-afrikanskiya-sayuz-sa-zaginali-po-vreme-na-zasada-v-somaliya.html", "text": "Броят на загиналите при боевете между терористите от „Аш Шабаб“ и войниците от правителствената армия на Сомалия и на мироопазващата мисия на Африканския съюз е достигнал до 24 души, предаде  Reuters.\r\nБоевете са започнали, след като рано сутринта терористите нападат от засада войниците в региона Долно Шабеле на около 140 км. югозападно от Могадишу. \r\n„Имаме 23 загинали войници от мисията на Африканския съюз и загинал сомалийски войник на мястото , където се случи обсадата“, заяви Али Нур – вицегубернатор на региона Долно Шабеле. \r\nВоенният говорител на „Аш Шабаб“ Абдиазис Абе Мусаб заяви, че броят на загиналите войници е по-голям – 39 войници от Африканския съюз „включително и командирът им“. Виктор Турмаков", "date": "2017.07.30", "title": "Reuters: 24 войници от Африканския съюз са загинали по време на засада в Сомалия"}
{"url": "http://www.focus-news.net/news/2017/07/30/2421001/futbol-tsska-sofiya-pobedi-s-62-botev-plovdiv.html", "text": "ЦСКА-София победи Ботев Пловдив в мач от третия кръг на Първа лига с 6:2. \r\nГолове за ЦСКА отбелязаха Фернандо Каранга, Тиаго Родригес и Кирил Десподов. Двата гола на Ботев Пловдив бяха отбелязани от Лъчезар Балтанов и Омар Косоко.", "date": "2017.07.30", "title": "Футбол: ЦСКА-София победи с 6:2 Ботев Пловдив"}
{"url": "http://www.focus-news.net/news/2017/07/30/2421002/the-telegraph-edin-ubit-i-chetirima-raneni-pri-strelba-v-bodrum.html", "text": "Турски младеж бе убит, а още четирима души ранени, когато нападател откри стрелба по два плажни клуба в Бодрум, предава The Telegraph .\r\nНападателят е стрелял 26 пъти около двата нощни клуба.\r\nНяма информация за идентичността или мотивите на извършителя. Симеон Миланов", "date": "2017.07.30", "title": "The Telegraph: Един убит и четирима ранени при стрелба в Бодрум"}
{"url": "http://www.focus-news.net/news/2017/07/30/2420999/predstoyashti-sabitiya-v-strana-za-31-yuli-agentsiya-fokus.html", "text": "*** \r\nОт 10.00 часа мощите на св. Пантелеймон ще бъдат посрещнати в Руския храм-подворие \"Св. Николай”.\r\n*** \r\nОт 10.00 часа в 90 СУ “Ген. Хосе де Сан Мартин” в кв. “Люлин” и 144 СУ “Народни будители” в кв. “Младост” ще се състои официалното откриване на  Седмото издание на Лятната академия за успех и забавление на фондация „Заедно в час“.\r\n*** \r\nОт 15.30 часа в Детския отдел на Столична библиотека ще се състои официалното откриване на Седмицата на кърменето.\r\n*** \r\nОт 10.00 часа в сградата на Ректората на Югозападния университет ще бъде подписано Споразумение за създаване на филиал на Ученическия институт на БАН (УчИ-БАН).\r\n*** \r\nОт 11.00 часа в зала „22-ри септември“ на Община Благоевград ще се проведе официалното откриване на Седемнадесетата лятна изследователска школа по математика и информатика на Ученическия институт по математика и информатика на БАН.\r\n***\r\nОт 14.00 часа в зала „Пресцентър\" на ФКЦ ще се състои пресконференция във връзка с 25-тото издание на Международния филмов фестивал \"Любовта е лудост\".\r\n***\r\nОт 14.00 часа зала „Варна“, Община Варна, на посещение ще бъдат съставите, участващи в Международния фолклорен фестивал. \r\n***\r\nОт 15.00 часа в Юнашкия салон ще се състои заседание на Обществения съвет по туризъм, който ще разгледа правилника за работа на фонд „Туризъм“. \r\n*** \r\nПред паметника на Стефан Караджа ще бъдат поднесени цветя по повод 149 години от неговата смърт.\r\n*** \r\nВ Регионален исторически музей – Добрич ще се проведе Образователна програма за деца „Лято в музея“.\r\n*** \r\nОт 11.30 часа в Художествена галерия ще се проведе Лятна работилница за въображение.\r\n*** \r\nОт 17.00 часа в Народно читалище „Йордан Йовков – 1870 г.“ ще се състои Лятна детска занималня.\r\n*** \r\nОт 18.00 часа в Младежки център – Добрич Детски музикален театър „Deya“ представя мюзикъла „Алиса в страната на чудесата“.\r\n*** \r\nОт 11.00 часа заместник-министърът на околната среда и водите Красимир Живков ще направи първа копка на рехабилитацията на ВиК мрежата на община Долна Митрополия.\r\n*** \r\nОт 14.30 часа Комплексният онкологичен център в Русе ще посрещне Розовия кемпер на една от 8.\r\n*** \r\nОт 9.30 часа Общинските съветници от ПП ГЕРБ – Сливен Христо Котов и Димитър Павлов ще проведат приема за граждани. \r\n*** \r\nОт 10.00 часа в Детски отдел на библиотека „Родина“ще се проведе програма за лятна работа с деца.\r\n*** \r\nОт 21.00 часа пред Мемориален комплекс „Бранителите на Стара Загора“ ще се състои Светлинно- звуков спектакъл „Молитва за Стара Загора“ по повод 140 години от боевете за Стара Загора по време на руско –турската освободителна война (1877 – 1878г.).\r\n*** \r\nОт 10.00 часа зала 2 на Областна администрация Шумен ще се проведе извънредно Общо събрание на Асоциацията по ВиК в областта.", "date": "2017.07.30", "title": "Предстоящи събития в страна за 31 юли (Агенция „Фокус”)"}
{"url": "http://www.focus-news.net/news/2017/07/30/2421003/blagoevgrad-pastet-i-bonboni-ot-kesteni-za-parvi-pat-shte-badat-predstaveni-po-vreme-na-tazgodishnoto-izdanie-na-praznik-na-brezhanskiya-kesten.html", "text": "Пастет и бонбони от кестени за първи път ще бъдат представени по време на тазгодишното издание на „Празник на брежанския кестен“, който ще се състои на 21 октомври в село Брежани, Община Симитли. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“.  Тя обясни, че всяка година на празника жените от малкото населено място подготвят кулинарна изложба. „Дамите от Брежани по принцип всяка година ни изненадват. По-специфичното тази година е, че трябва да приготвим такива храни, които биха могли да издържат цяла година, заради международно изложение в Торино, на което ще участваме по-късно през годината. Ще загатна, че в момента приготвяме пастет от кестени, които ще бъдат консервирани. Също така искаме да направим вакуумирани кестени и бонбони от кестени. Наистина се надяваме, че местното население ще ни помогне много в тази инициатива“, каза още Стоименова. Тя апелира към всички,  които са свързани с Брежани и които имат малко повече финансови възможности – да помогнат за организацията и реализирането на идеите за празника, защото всяка година той се припознава единствено от Община Симитли. „Смело мога да заявя, че имаме достатъчно родолюбиви брежанци, които биха могли да ни помогнат и за възстановяването на храма, и за празника на кестените, така че те да стават все по-хубави и с по-богати програми. Ние ще обявим сметка на Община Симитли в която хората ще могат да правят дарения, с които да заздравим храма, да стегнем стената му, да оправим двора на храма. Изключително щастлива съм, че насреща винаги имаме кмета на Община Симитли, който няма празник, който да не прегърне и няма идея, която да е добра и да не е срещнала неговата подкрепа“, подчерта Стоименова.\r\nЛивия НИНОВА", "date": "2017.07.30", "title": "Благоевград: Пастет и бонбони от кестени за първи път ще бъдат представени по време на тазгодишното издание на „Празник на брежанския кестен“"}
{"url": "http://www.focus-news.net/news/2017/07/30/2420998/plamen-dimitrov-ako-polititsite-pecheleha-izbori-bezplatno-shtyaha-da-sa-nezavisimi-ot-rabotodatelite.html", "text": "Ако политиците печелеха избори безплатно, щяха да са независими от работодателите. Това каза Пламен Димитров, президент на КНСБ, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2” заедно с Димитър Манолов, президент на КТ „Подкрепа” и Емил Караниколов, министър на икономиката. Това съобщиха от екипа на предаването.\r\nПламен Димитров започна с призив да се спрат лъжите от последните две седмици за добавката за опит и стаж, защото по-важното е каква перспектива има България и как бизнесът и правителството ще работят. Компаниите търсят кадри, но това е и най-големият проблем на страната от гледна точка на човешкия ресурс. Димитров отбеляза, че за последната година има ръст на заплатите в частния сектор около 11% - около 100 лева повече при нормална средна заплата – нещо, което КНСБ са поискали преди няколко месеца и са положили усилия заедно с КТ „Подкрепа” това да бъде реализирано. От друга страна другото важно нещо е система за квалифициране и преквалифициране на кадри. „Сърцевината на нашите отношения с бизнеса са доходите и кадрите” каза още Димитров и подчерта, че държавата има какво да направи в тази насока. \r\nПламен Димитров попита министъра на икономиката как ще бъдат привлечени инвеститори, как ще се осигуряват работни места и доходи, освен в централните места София и Пловдив – 32% концентрация на наети лица в София и 12-13% в София-област, Пловдив – 140 предприятия, защото всичко това изсмуква кадрите от цяла България и създава проблем за регионалното развитие. Президентът на КНСБ каза, че правителството трябва да планира нови зони, които да бъдат реализирани и да привличат инвеститори, за да бъде балансирано регионалното развитие. Караниколов се съгласи с това, че има дисбаланс в регионите, но отбеляза, че самите инвеститори предпочитат основните региони – София и Пловдив. Той продължи с това, че са раздадени около 20 сертификата на инвеститори в региони с висока безработица и в момента се работи по минимизиране на дисбаланса. Относно държавната собственост, Димитров обясни, че трябва да се създаде закон, който да определя как се назначават мениджърите, как се формират бордовете и да контролира ролята на политиците. Над 20 % от собствеността е държавна и  следва да се управлява ефективно, а за тази цел трябва да се разбере с какви пари се борави, къде се държат и какви заеми са взети. Димитров отбеляза, че всички големи предприятия във Франция, Великобритания и Германия, които са държавни, се управляват с добри практики. Президентът на КНСБ подчерта, че закон за управление на държавните активи е писан „доста преди БСП да го види”.  \r\n„Г-н Караниколов води много важно министерство, според мен, и понеже беше обявен краят на приватизацията в България – за добро или за лошо, за мен добро, оттук нататък очевидно идва времето на концесиите. Има такъв закон с всичките му въпросителни, вето преди второ четене – дали през него ще управляваме по-добре и по-ефективно държавната собственост или ще я управляваме като такава? Къде си представяте за следващите 4 години, че ще има нужда от концесиониране – в транспорта, в енергетиката, къде и на какви мощности?”, Димитров попита Караниколов, който отговори, че ще има концесии във всички големи инфраструктурни проекти, в които няма да има европейски финансиране или изцяло финансиране от бюджета. Министърът приветства всяко законодателство, което публично урежда частното партньорство. Димитров каза, че и Еврокомисията смята, че трябва да има нов закон за концесиите и е важно какво ще съдържа. Той обясни, че веднага след изборите са имали конкретни приложения за 7-8 области – те са изпратени до премиера, до ресорните министри и септември месец ще се види какво е свършено.\r\nДимитров подчерта, че искат да видят в НСТС програмата на правителството. Демографската криза е на първо място, индустрия, образование, енергетика и други ключови сектори трябва да присъстват, но ако не са добре описани – как ще се развиват, с какви пари и в каква посока – ще има проблем. „Трябва да се възстанови диалогът. Ние сме три страни – работници, работодатели и властта. Европейският социален модел предполага диалог и който атакува една от тези страни, всъщност атакува фундамента на демокрацията – както свободата на словото е фундамент на демокрацията, така и сдружението на работодателите и работниците никой не може да го поставя под съмнение.” подчерта Димитров.\r\nОтносно националната доктрина президентът на КНСБ каза, че тепърва трябва да бъде сътворявана и трябва да е около общите приоритети за България, които се коментират в разговора, трябва да бъде добавен и още един ключов – как да върнем българите в България. Димитров каза, че в момента се опитва да събере критична маса от работодатели, които биха търсили български кадри извън България за България и да се предприемат инициативи там, където има концентрация на българи и български студенти. Димитров отговори на въпрос на Беновска дали работодателите ще бъдат финансово адекватни, както и да предложат добри условия на труд, като обясни, че няма как да се намерят качествени работници за върхови позиции, ако не се дават добри заплати. Той обясни, че се предлага около 1000 евро заплата за средни технически позиции извън София – фармация, тежка химия и т.н. – „бизнесът да излезе и да каже даваме тези заплати – дайте да намерим нашите сънародници – 906 000 българи в трудоспособна възраст са напуснали държавата за последните 17 години”. Според президента на КНСБ тези хора чакат да има инициативи на място, а не само да се говори за стратегии и това трябва да се случи в следващите 6 месеца. „Ако искаме да си приберем обратно не само нашите мургави събратя, а и тези, които имат малко повече знания и умения – сигурно ще намерим общ език с нашите колеги (от другите държави)”каза още Димитров.  Той обясни, че преди година и половина в Кипър в Ларнака 1 човек от Монтана е казал, че ако му дадат 1000 евро зарязва всичко и се връща в България. Беновска отбеляза, че трябва да стимулираме и тези, които все още са тук и работят в страната. Димитров отговори, че част от пазара на труда реагира и повдига доходите видимо, поради дефицитността – за 2 години средната заплата в страната се е увеличила с 27%, но наистина има огромна разлика между София и другите региони и затова е важно инвеститорът да бъде заведен именно в тези по-слаби региони и предварително да бъде направена инфраструктурата.\r\nБеновска попита какви изисквания ще бъдат поставени в националната доктрина към политиците. Водещата спомена, че агенция „Медиана” посочват 5 процента разлика между ГЕРБ и БСП.  Димитров отговори, че трябва да има съгласие по темите, които са в национален интерес, без значение каква е разликата в процентите между партиите, защото трябва да се работи за държавата – демография, доходи, индустрия, образование, енергетика.  Според него единността по тези въпроси ще води държавата напред независимо от политическите турбуленции. Президентът на КНСБ каза, че хората при тях искат увеличение на заплатите и ако това не се случи ще има протести есента. Гостът каза, че се работи по въпроса и имат искания за 920 000 000 увеличение на бюджетните системи. Димитров потвърди, че е казвал, че ще се взима от печалбата на работодателите, за да се раздават заплати – първо се произвежда, после се разпределя, както в Германия – за да се получи увеличението, трябва да се вземат 20-тина процента от калкулираната печалба за годината, а 330 000 фирми са декларирали печалба в НАП. Беновска попита не са ли много силни работодателите в отношенията си с управляващите, опозицията и политиците. Димитров отговори, че това е било цял живот, но каза, че ако изборите се печелеха безплатно сигурно нямаше да има такава зависимост, но очевидно е невъзможно.\r\nБеновска попита дали синдикатите не са в дефицит на електорат. Димитров отговори, че това е сериозен въпрос кой кого представлява и до каква степен и обясни, че около 22 % от всички работещи членуват в синдикати, но е важно да са налице директивите, които дават право да се говори от името на работниците, защото няма по-представителни от синдикатите. На всеки 4 години има синдикално преброяване,което се публикува в интернет, но най-високият процент е в Скандинавите – Норвегия, Швеция – 60-70 % и това е благодарение на традициите, културата и отношението, които се налагат в държавите. Димитров обясни, че в Дания няма кодекс на труда, защото всичко, което е в сферата на труда, се урежда в двустранно отношение между бизнеса и синдикатите и властта няма отношение. Президентът  на КНСБ отбеляза, че има проблем с представителството в малките фирми, атипичните форми на наемане и дигиталните форми на работа, а те стават все повече. Дигитализацията води до много въпроси как ще се работи вбъдеще с роботите, каза шеговито Димитров.\r\nБеновска коментира желанието на Нинова да защитава правата на работниците и по този повод попита дали КНСБ и КТ „Подкрепа” не са идейно по-близко до лявата идеология. Димитров отговори, че това е всеобща заблуда и каза, че в нашата история и в България още със създаването на синдикатите е имало тесни и широки социалисти, земеделци, буржоазни партии и малки групи на занаятчии, а това не отразява средноевропейската ситуация. Гостът отбеляза, че в Белгия най-силният синдикат е християндемократически и подчерта, че българските синдикати са заявили дистанция и пазят работата си от партиите, а там където интересите им съвпадат – то те не остават скрити. Той потвърди, че е имало случаи, в които БСП са защитавали каузи, които са приоритет за синдикатите – например увеличението на заплатите, въпреки че е създадена парламентарна комисия и половината предложения на синдикатите са отхвърлени, а сега Нинова внася предложенията на синдикатите, защото ГЕРБ ги е отхвърлила. Беновска попита дали не се настроиват работодателите срещу синдикатите с промените в кодекса на труда за некоректните работодатели. Пламен Димитров каза, че некоректните винаги ще са срещу тях, но се надява, че всички в София и тези, които представляват работодателите са коректни – около 30% от икономиката е сива – толкова е и бизнесът, каза още Димитров.\r\nБеновска каза, че в БСП продължават търканията между Нинова и Гергов относно обединение между ГЕРБ и БСП – Гергов казва, че ако БСП беше спечелила изборите – то тогава може да се мисли за коалиция, докато Нинова е твърда в позицията си против такова коалиране. Димитров обясни, че в историята на консенсуса между най-големите парламентарни групи в ЕП е било нещо естествено и сега за първи път е казано, че времето на големите коалиции отминава, защото традиционните партии се уморяват да работят заедно и това ражда новите радикални форми и трябва да мине време, за да се върнат коалициите, но така или иначе България се движи 10 години назад, а и е малко по-вляво и нямаме толкова много радикални групи, но голямата коалиция не е възможност сега. Беновска помоли да се пусне част от изявлението на Корнелия Нинова при честването на годишнината на БСП на Бузлуджа, в което обяснява защо не може да има коалиция между БСП и ГЕРБ:\r\nДимитров каза, че на такива митинги такива неща се коментират, но не оправдава Нинова, а от друга страна се вижда, че няма теми, които да бъдат национално консенсусни. Гостът отбеляза, че за пръв път се наблюдава пълно съгласие при избор на управител на НЗОК, но това не е планирано и няма как да бъде „сложено на масата” и да има формат за национално отговорни теми и решения, по които да има обща позиция.\r\nТака завърши разговорът на Пламен Димитров с Илиана Беновска в седмичното политическо предаване „Беновска пита” по „Канал 3” и „Радио К2” на 30-ти юли 2017 година.", "date": "2017.07.30", "title": "Пламен Димитров: Ако политиците печелеха избори безплатно, щяха да са независими от работодателите"}
{"url": "http://www.focus-news.net/news/2017/07/30/2421005/boyko-borisov-v-otnosheniyata-s-rusiya-vsichko-se-varti-okolo-petrola-i-gazta.html", "text": "Министър-председателят на България Бойко Борисов заяви, че санкциите на ЕС срещу Русия не са изиграли ролята си, е прагматизмът изисква изграждането на нормални отношения, предаде Газета.ру.\r\n„В течение на няколко години ние единодушно гласувахме в Европейския съвет за санкциите срещу Русия. Смятам, че те не изиграха своята роля“, отбеляза министър-председателят. Според него в отношенията с Русия „всичко се върти около петрола и газта“ и че „огромни изменения се случват в тези сфери по целия свят“. \r\n„Винаги съм смятал, че трябва да има прагматични и добросъвестни отношения между Европа и Русия. За жалост, не по наша вина, те не винаги са такива“, подчерта Борисов. Той добави, че България никога не е била проблемна нито за ЕС, нито за НАТО, въпреки че поддържа прагматични позиции по отношение на Русия.  Виктор Турмаков", "date": "2017.07.30", "title": "Бойко Борисов: В отношенията с Русия всичко се върти около петрола и газта"}
{"url": "http://www.focus-news.net/news/2017/07/30/2421007/pazardzhik-v-oblastta-shte-badat-sazdadeni-ekipi-za-identifitsirane-na-detsata-i-uchenitsite-v-zadalzhitelna-uchilishtna-i-preduchilishtna-vazrast.html", "text": "Във връзка със създадения с решение на Министерския съвет механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст в област Пазарджик ще бъдат създадени „екипи за обхват“, съобщиха от Областната администрация в Пазарджик. Основната задача на екипите ще бъде идентифициране на децата и учениците в три целеви групи, като изпълнението по механизма ще се фокусира основно върху идентифицирането на тези, които не са обхванати в образователната система. Ще бъдат създадени правила за обмен на информация между институциите за децата и учениците, които не са обхванати в образователната система, които са в риск от преждевременно отпадане или не могат да бъдат открити на постоянния им или настоящия им адрес. За всяко дете, идентифицирано и регистрирано като необхванато, отпаднало или застрашено от отпадане, ще се изготви списък с мерки за обхващане и задържане в образователната система и подкрепа за личностното му развитие.", "date": "2017.07.30", "title": "Пазарджик: В областта ще бъдат създадени екипи за идентифициране на децата и учениците в задължителна училищна и предучилищна възраст"}
{"url": "http://www.focus-news.net/news/2017/07/30/2421011/veliko-tarnovo-detsa-ot-tsentara-za-rabota-s-mladezhi-v-selo-resen-shte-se-obuchavat-kak-da-polzvat-bezopasno-internet.html", "text": "Обучение за безопасно използване на интернет ще проведат деца от Центъра за работа с младежи в село Ресен. Това съобщи за Радио „Фокус“ – Велико Търново Благовеста Факирова, председател на Сдружението на кметовете и кметските наместници „Янтра 2001“ и председател на Дарителско сдружение „Св. Иван Рилски“. Обучението ще се проведе на 4 август. Лектори ще са служители на Областната дирекция на МВР – Велико Търново. То е част от провеждащата се Лятна детска полицейска академия на територията на общината. След теоретичните занимания деца от Ресен, Самоводене и Хотница ще вземат участие в спортен празник, организиран от Съюза на пивоварите в България. Той ще се проведе от 10.00 часа на стадиона в Ресен. В подобни занимания през идната седмица ще се включат и децата от селата Балван и Ново село.\r\nСтартът на Лятната детска полицейска академия тази година бе даден на 20 юни на стадион „Петър Шатров“ в село Шемшево. По време на заниманията през цялото лято деца и младежи ще усвояват ценни знания за престъпленията и превенцията им, агресията, трафика на хора, безопасността на движение, оказването на първа помощ, реагирането при пожари и бедствия. Акценти са поставени върху спорта, здравословния начин на живот и приятелствата.\r\nНадежда КРЪСТЕВА", "date": "2017.07.30", "title": "Велико Търново: Деца от Центъра за работа с младежи в село Ресен ще се обучават как да ползват безопасно интернет"}
{"url": "http://www.focus-news.net/news/2017/07/30/2421008/zhitelite-na-asenovgrad-otnovo-na-protest-obzor.html", "text": "Жителите на Асеновград възобновиха протестите си. Действията им са провокирани от побоя над млади спортисти от група цигани миналия месец и незаконно пребиваващите в града.\r\nОколо 100 души се включиха в протестно шествие, което продължи 2 часа и премина без сериозни нарушения на обществения ред. \r\nМалко след 18.00 часа протестиращите се събраха при кметската градина на ул. „Свобода“ и преминаха по централната улица „Шести януари“, където за кратко блокираха едно от кръговите кръстовища. \r\nСлед това те се отклониха от първоначално предвидения си маршрут и около 19.30 часа за 20 мин. блокираха движението на разклона за Бачково (по пътя – Пловдив – Смолян), като играха хора. На място се образуваха колони от автомобили, а протестиращите играха хора. \r\nГражданите уточниха, че подновяват протестите, тъй като част от исканията им са удовлетворени, но други не. По думите им има новорегистрирани цигански семейства в общината. Най-важното им искане е максимално бързо лицата задържани за побоя да получат присъди.  На 6 юли Окръжният съд в Пловдив реши да остави в ареста седем от задържаните 11 души. Двама бяха пуснати срещу парична гаранция. \r\nДруга част от исканията на жителите на Асеновград са: създаване на полицейски участък в циганската махала, охрана на спортистите, премахване на незаконните постройки в махалата, проверка и установяване на незаконно пребиваващите в града.\r\nПротестиращите носеха плакати с надписи: „Няма да се откажем, искаме ефективни присъди“, „Не на антибългарската политика“, „Искаме сигурност“ и български знамена.\r\nПред Радио „Фокус“ – Пловдив ст. комисар Атанас Илков, директор на ОДМВР – Пловдив, коментира, че няма напрежение в циганската махала в Асеновград. По думите му полицията се грижи за сигурността в града. Той заяви, че има диалог между институциите и протестиращите. На въпрос кога ще се пристъпи към събарянето и на други незаконни постройки, ст. комисар Илков уточни: „След като влязат в сила заповедите“. „Фокус“ припомня: Напрежението в града бе провокирано от сблъсъците между българи и цигани в края на месец юни, след като цигани нападнаха деца от спортния клуб по гребане в района на яз. „40-те извора“. По време на конфликта край язовира пострадаха спортист и циганин и се наложи да ги откарат в болница за преглед. Малко след това пред здравното заведение пристигнаха десетки роми от местната махала „Лозница“, където отново имаше спречкване между двете групи. \r\nМиналият месец започнаха проверки за адресна регистрация на живеещите в циганската махала „Лозница“ в Асеновград.\r\nНа 25 юли началникът на отдел „Охранителна полиция” към ОДМВР - Пловдив комисар Любомир Рашков съобщи, че 279 къщи в циганската махала в Асеновград са проверени от полицията за незаконно пребиваващи и без адресна регистрация лица. Установено е, че в тези къщи живеят 1379 лица. От тях 919 са адресно регистрирани, а 576 - нерегистрирани.  Кметът на Асеновград д-р Емил Кабаиванов допълни, че 16 незаконни постройки в циганската махала в Асеновград са вече премахнати. 36 постройки са в процедура на събаряне като незаконни, 23 от тях са жилищни, а останалите - стопански постройки. \r\nКристиян ГАРОВ", "date": "2017.07.30", "title": "Жителите на Асеновград отново на протест (ОБЗОР)"}
{"url": "http://www.focus-news.net/news/2017/07/30/2421009/trt-polski-hudozhnitsi-prevarnaha-stenite-na-balgarsko-selo-v-proizvedeniya-na-izkustvoto.html", "text": "Група от млади полски художници въведоха уличното изкуство в задрямало българско село, декорирайки стените му с големи фрески, изобразяващи световни политици, известни лица и селяни, събрали се на раздумка. Българското село Старо Железаре, на около 180 км. от София има по-малко от 500 жители, пет пъти по-малко отколкото е било населението му преди падането на комунизма в страната през 1989 г., предаде полската медия  TRT.\r\nНо рисунките по стената, включващи настоящия и бившия президенти на САЩ Доналд Тръмп и Барак Обама, британската кралица Елизабет II, германския канцлер Ангела Меркел и френския президент Еманюел Макрон могат да привлекат туристи с икономическото съживяване на селото. \r\n„Ние искаме това село да стане предмет на изкуството“, заяви Катаржина Пирянков, водач на проекта от Полша. Тя добави, че иска да покаже, че иска са изкара селото от дрямката му и че новите „гости“ на селските стени ще доведат туристи.  Виктор Турмаков", "date": "2017.07.30", "title": "TRT: Полски художници превърнаха стените на българско село в произведения на изкуството"}
{"url": "http://www.focus-news.net/news/2017/07/30/2421006/petyo-blaskov-borisov-da-prodalzhi-da-poddarzha-balansa-mezhdu-balgariya-rusiya-i-sasht-e-vazhno.html", "text": "Борисов да продължи да поддържа баланса между България, Русия и САЩ е важно. Това каза Петьо Блъсков, в. „Труд“, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от  екипа на предаването.\r\n „Първата новина е версия на „Суджука“, но по-народна. Жива вода. Има сайт, в който се продава жива вода по 22лв. на литър, с невероятни целебни качества. Има страшно много клиенти.“- отговори Петьо Блъсков на въпрос каква ще бъде първата новина за утре във в. „Труд“.\r\nНа въпрос дали тази жива вода ще съживи здравия разум в политиците, Блъсков коментира: „Тези магии, тези вещерски работи, тези мистерии, българинът ходи на врачки вместо на лекар, са много лош показател. Политиката се нуждае от жива вода- постоянно. Там е толкова трудна работата. Всеки ден жертви, всеки ден бой, всеки ден мъка, страдания, политически страдания.“ \r\nПо темата дали се завръщат „мутренските времена“ Блъсков заяви, че критерия за връщане на „мутренските времена“ не са поръчковите убийства. „Поръчковите убийства не са тези времена. Те са само една десета от „мутренските времена“. Много сложен и много тежък е контекста „мутренски времена“. В световен план такива тежки процеси се връщат отново като елементи на Студената война, на противопоставяне на най-високо световно равнище, с който сме живели преди 30 години. Тези процеси са особени. Историческата спирала си се върти и няма какво да си казваме, че няма такова нещо. Има си спирала историческа, по която си вървят процесите. Те минават на друго равнище, минават пред друга обусловеност.“- добави още Блъсков.\r\n„По отношение на политиката на Борисов трябва да се каже нещо много важно, което е и много съществено в неговото узряване на политическия клон. Най-накрая един български лидер, политик, премиер- най-накрая се зае да употреби, в много добрия смисъл на думата, геостратегическото положение на нашата държава. Мисля, че това е ход, който досега не беше игран от нашите политици, министър-председатели и президенти. Те бяха много затлачени по въпросите дали обичаме Русия, или я мразим и дали обичаме американците, или ги мразим. Борисов за първи път излезе от тази запалянковска гюрултия и се зае да направи от нашето геостратегическо положение капитал, сериозен и политически и национален капитал, разбира се. Това е един ход, който е изключително силен. Дали това е силен ход и дали в този ход е заложена някаква негова лична визия за бъдещето му като политик е много интересно и предстои да го видим.“- отговори Петьо Блъсков от в. „Труд“ на въпрос дали вижда Бойко Борисов като обединител на региона. Добави още, че срещите, които Борисов прави са много методични и ходовете му са последователни, силни и заредени с енергия: „Но вътре в тази му дейност има и нещо, което той си представя за себе си като политик за в бъдеще. Ще видим.“ Също така той заяви, че в България има неясно политическо статукво. Според него на терена си остават двете партии ГЕРБ и БСП. Центристката е ГЕРБ и тези две партии не могат да се справят с управлението, затова им трябва коалиционен партньор. „Докато на Бойко Борисов и на ГЕРБ, като центристка партия, им трябва много сериозна, много мислеща, много продуктивна дясна котва, която леко да ги връща в по спокойно русло, когато започнат да обясняват на народа, че всичко, което лети се яде. Една дясна формация с идеология, с кауза в нея, с познати послания – това им липсва на ГЕРБ. Изобщо на българската политическа сцена това й липсва. Истинската дясна партия. Докато при БСП- те са ясна лява партия . Категорична- с послания, с всичко и затова на тях им липсва центристка формация. Ако тези две допълнения към основните партии, политически допълнения, се появят на сцената със стабилна идеология , със стабилна програма, със стабилна доктрина, мисля, че политическият живот в България ще влезе в едно нормално, конкурентно начало и ще започне да дава продукт.“- коментира Блъсков. \r\n„Възможна ли е коалиция между ГЕРБ и БСП?“- попита Беновска, а Блъсков заяви, че това би означавало Отечествен фронт и не само в неговото „безсмислие“, но и фактът, че когато две партии от такъв калибър се обединят - това означава изчезване на конкуренцията в политиката и липса на развитие. „Корнелия Нинова  и Бойко Борисов се конкурират неосъзнато, повече на равнище разправия, отколкото на равнище доктрини.“- допълни Петьо Блъсков. \r\nБеновска пусна част от речта на Корнелия Нинова от традиционния събор на БСП- „Бузлуджа 2017г.“ от 29.07.2017г.:\r\n„Конкурира ли наистина Корнелия Нинова Бойко Борисов? Има ли основание за подобни твърдения, че генерал Радев се бил доказал? Как ще ги назначава Радев- по потник и бос ли?“- попита водещата. „Г-жа Нинова тук бърка, защото в Конституцията са разписани прерогативите на президента. И в тези негови прерогативи в Конституцията не влиза това, което тя иска да се случи. Това е политически неправилно изказване. Първо да се разберат какъв е органът, с какви прерогативи. Какво ще прави, каква мисия ще има той, изобщо има ли нужда от такъв орган. Ние непрекъснато правим комисии, органи, агенции- само и само, за да замазваме работата. Това си е чиста пропагандна приказка, пропагандни приказки пред митинг. Това не е неочаквано, но е грешка. Постановката е грешна, защото по конституция това не може да се случи.“- коментира Блъсков, като добави, че трябва да престане да се замеря публиката и обществото с някакви хипотези. Като такава „безсмислена“ хипотеза той определи и коалицията ГЕРБ-БСП.\r\nПетьо Блъсков  коментира и темата за посещението на Ерик Рубин в  Министерски съвет и последвалите реакции от посолството, с които подкрепят договора за добросъседство с Македония и липсата на такива от страна на руския посланик: „Много хубаво, браво на американците. Свършиха една добра работа. Да ти кажа нещо ужасно пикантно, защото ме питаш за руския посланик. Направете си труда и отворете сайта на руското посолство, където са публикувани формуляри на документи, за да кандидатстваш за руска виза. Когато отвориш сайта и набора от документи, има една иконка, за това на какъв език ще попълваш документите. Няма български. Има македонски. Това само може да ви каже всичко. Казах го на руснаците- как може във вашия сайт на вашето посолство да предлагате на сръбски, китайски и на македонски, но не и на български език.“\r\n„Може. Може да продължи да балансира . Това е много важно“- отговори Петьо Блъсков на въпрос успява ли Борисов да подържа баланса между България, Русия и Америка, още повече след полученото съгласие нашия газов хъб „Балкан“ да се пълни с руски газ.\r\nБеновска приключи разговора с Петьо Блъсков, в. „Труд“,  и му благодари за участието в „Беновска пита” по „Канал 3” и „Радио К2” на 30.07.2017г.", "date": "2017.07.30", "title": "Петьо Блъсков: Борисов да продължи да поддържа баланса между България, Русия и САЩ е важно"}
{"url": "http://www.focus-news.net/news/2017/07/30/2421012/borislav-inchev-kmet-na-rayon-yuzhen-v-plovdiv-povdignatata-peshehodna-pateka-na-ul-stefan-stambolov-shte-bade-gotova-savsem-skoro.html", "text": "Повдигнатата пешеходна пътека на ул. „Стефан Стамболов“, до кръстовището с ул. „Славееви гори“ ще бъде готова съвсем скоро. Това каза за Радио „Фокус“ – Пловдив Борислав Инчев, кмет на район „Южен“ в Пловдив. По думите му най-късно до 2 август, сряда, фирмата-изпълнител ще започне с дейностите по изграждането на съоръжението. Очаква се до края на следващата седмица дейностите по изграждането на новия тип пешеходна пътека да приключат. „Целта е преди началото на новата учебна година да бъде готова, за да се осигури безопасността на всички преминаващи,“ добави Борислав Инчев. Това ще е петата повдигната пешеходна пътека в кв. „Кючук Париж“ в Пловдив и ще струва 6 500 лв. Парите са от бюджета на районната администрация.\r\nКристиян ГАРОВ", "date": "2017.07.30", "title": "Борислав Инчев, кмет на район „Южен“ в Пловдив: Повдигнатата пешеходна пътека на ул. „Стефан Стамболов“ ще бъде готова съвсем скоро"}
{"url": "http://www.focus-news.net/news/2017/07/30/2421010/dimitar-manolov-za-borisov-kogato-govori-ninova-e-mahlensko-i-provintsialno.html", "text": "За Борисов, когато говори Нинова, е махленско и провинциално. Това каза Димитър Манолов, президент на КТ „Подкрепа”, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nВ началото на разговора Димитър Манолов каза, че вече е изтръпнал. На въпроса на водещата от какво е изтръпнал той отговори: „От слушане на глупости най-различни. От тиражирането на неистини. До едно време се чудех как е възможно такива флагрантни неистини да бъдат показвани на хората. След това като се замислих се сетих, че точно така става. Когато сервираш някаква такава чудовищна неистина никой няма да се сети, че това може да е неистина!“. Помолен да говори по-конкретно той обясни, че голяма част от представената статистика изобщо не е вярна.\r\nДимитър Манолов беше категоричен, че въпросът за клас прослужено време трябва да се гледа в НСТС. Той обясни: „И Пламен, и аз имаме по едни материалчета по 30-40 страници и на всяка страница има работа поне за един месец. Оттук нататък всичко, което го има на моите 40 страници аз ще го предлагам, защото и на срещата с премиера Валери Симеонов каза, че той е тогов да изслушва всякакви идеи, което на мен лично ми харесва, дори два дни преди срещата ни с Борисов, заради която стана всичко това, той, макар и вицепремиер, си позволи да заеме позиция по един въпрос едностранно!“. Президентът на КТ „Подкрепа“ добави: „И понеже се говори, че ние сме искали. Не ние искаме, те искат, те искат да ни вземат! Те искат да ни вземат нещо, което ние имаме!“. Помолен от водещата да обясни кои са тези „те“, Манолов отговори, че има предвид говорителите на работодателите. \r\nДимитър Манолов обясни, че системата от 10 години е премоделирана по начин, по който самите работодатели са предложили. Тогавашното социалистическо правителство е премоделирало нещата по начин, по който работодателите искат. „Но каквото се каза, каза се, приключи тази тема!“, добави Манолов.\r\nПрезидентът на КТ „Подкрепа“ каза, че вероятно и ръководителите на синдикатите също са допускали грешки, все пак всички са хора, важното е обаче всеки да си извлече поуките и вече да се подхожда по по-различен начин. „Дано лятото, морската вода, морският бриз да ни охладят главите и след това да се върнем отпочинали и с по-други емоции!“, призова Манолов.\r\n„Не са ли много силни работодателите в отношенията си с управляващите и с политиците изобщо?”, попита водещата Илиана Беновска. Димитър Манолов отговори, че това винаги е било така. Само се променят съотношенията. „Както ние помежду си сме се шегували – политиците не виждат своето бъдеще като работници, а по-скоро като работодатели!”.\r\nОтносно това, възможно ли е политиците да постигнат консенсус по надпартийните, национални теми, Димитър Манолов обясни, че наскоро са били поканени заедно с Пламен Димитров от ръководителите на научен колектив от БАН, на когото е възложено да разработи един много сериозен труд по отношение на състоянието и перспективите пред българската енергетика. Това, което му е направило впечатление е, че в една от клаузите на договора с възложителите от Министерството на енергетиката се предвижда в този доклад да е възможно да попаднат и неща, които не съвпадат с вижданията на министерството. Тоест докладът да бъде максимално обективен. Манолов коментира, че познава хората, които ще работят този доклад, затова е обнадежден, въпреки сложната задача. „Ако тръгнем от енергетиката, тъй като енергетиката е половината държава, нататък може да продължим и нагоре по някакъв сходен модел!“, заяви Манолов. \r\nНа въпроса на водещата какво все пак трябва да бъде написано, като изисквания към политиците в тази национална доктрина, Димитър Манолов отговори: „Нали знаете онзи виц за българския космонавт, който летял в космически кораб с кучета – нахрани кучетат и не пипай копчетата! Трябва да направим една система, в която колкото се може по-малко копчета да се пипат!”.\r\nНа въпроса дали все пак може да се постигне консенсус между различните политически формации по национални теми и приоритети Димитър Манолов отговори, че по време на дискусията в Стара Загора, посветена на енергетиката, е бил много приятно изненадан, защото политиците от различни партии са се държали по-отговорно и по-държавнически. Според него, ако подобен подход може да се мултиплицира и по отношение на други дейности, той би бил искрено щастлив. „Аз много пъти в собствената си малка глава, понеже знам, че никога няма да стана политик и началник, но съм си мислил как бих изглеждал на тяхното място. И си мисля, че ако някой от тях ми предложи подобно нещо ще му кажа – благодаря ти, това е страшно нещо, което ми го предлагаш, как не съм се сетил!”, обясни президентът на КТ „Подкрепа”.\r\n„ББР не трябва ли да бъде банката, която да акумулира финансовите резултати, парите, казано разговорно, на държавните предприятия? Не да ги финансира, а да държи техните пари при себе си, за да финансира чрез тях, не както се случи в КТБ?“, попита водещата Илиана Беновска. Димитър Манолов заяви, че е известен факт, че всички яйца не се държат в една кошница, защото ако всичко е на едно място може лесно да замине, както е станало в случая с КТБ. В този смисъл диверсификацията е добро поведение. „От друга страна обаче, при положение, че тази банка е създадена с идеята да насърчава предприятия и да изпълнява държавнически функции, нормално би било част от ресурса, който така или иначе е държавен, да попадне там. Но това трябва да е в разумно съотношение, аз мисля, че не бива всичките да бъдат там!“, обясни президентът на КТ „Подкрепа“.\r\nДимитър Манолов обясни, че са правили кампания за защита на правата на българите, работещи извън България. Проведени са много разговори с наши сънародници в чужбина, които казват, че биха се върнали, но само ако средата е различна. Президентът на КТ „Подкрепа” обаче подчерта, че е много важно да се направи така, че хората, които са тук в България, да не напускат и тук нещата са наистина много сложни. Тук има много фактори, които влияят, това са обществената среда, очакванията, родителите, които за съжаление понякога помпат нереални очаквания. Хубавото е обаче, че всичко се случва тук и може да му се влияе.\r\nДимитър Манолов подчерта и ролята на образованието. Той обясни, че от бизнеса се оплакват, че при тях не постъпват подготвени хора и добави: „Има и хора, които добросъвестно са ходили на училище, платили са си каквото са си платили, взели са си всичките тапии и дори самите тези хора не знаят, че нищо не знаят, че не са подготвени за истинския живот! Те имат право на своите претенции, но не знаят, че реалностите са различни!”. Тук нещата трябва да се променят и да се започне още от първи клас. Според президента на КТ „Подкрепа” трябва да е ясно, че възпитание и обучение вървят заедно.\r\n„Вие не сте ли малко в дефицит на електорат? Вие, синдикатите, трябва да защитавате работещите. Онези, които са заети в държавната сфера, не съм сигурна дали имат синдикати и дали биха ви ползвали по някакъв повод. Самонаетите и малките семейни фирми също си нямат синдикати?”, попита водещата Илиана Беновска. Димитър Манолов обясни, че всъщност в България малко над 20% от работниците членуват в синдикати. Този процент в различните държави е различен, в САЩ например е под 10%, докато в скандинавските държави достига 70%. Той обаче поясни, че не обича да прави сравнения с други държави, защото там нещата се случват в различна културна среда. \r\n„Провокирана съм да задам още един въпрос от показаната силна воля от Корнелия Нинова да защитава правата на хората, на работниците, на селските стопани. Вие не сте ли идейно по-близки до лявото крило?”, попита водещата Илиана Беновска. Димитър Манолов отговори, че това е една всеобща заблуда, която витае от много време. Той даде пример с това, че в ЕНП има синдикално крило, което се занимава с правата на работниците. \r\n „КНСБ ядоха техния бой през 1990 г., те преди нас. Нали там викаха едни – колкото ти платиха, Кръстьо? Бог да го прости Кръстьо! Ние ядохме нашия бой през 1992 г. по сходен начин. По трудния начин стана, но като че ли е урок завинаги. Тоест хубаво е да си достатъчно близо, за да може да работиш с тях, да взаимодействаш там, където е разумно, но достатъчно далеч, за да не търпиш упреци!”, обясни президентът на КТ „Подкрепа”.\r\n„Но в БСП продължава някакъв култов диалог на раздора между Корнелия Нинова и подалия оставка от ИБ Георги Гергов за това трябва ли да има коалиция между двете големи партии – ГЕРБ и БСП. Гергов твърди, че ако са били спечелили БСП изборите, тогава е трябвало да се говори за коалиция. Корнелия Нинова изобщо не дава и дума да се издума. Вашето мнение?”, попита водещата Илиана Беновска. Димитър Манолов отговори: „Аз си признавам, че не ги разбирам тези работи и не мога да дам мнение по този въпрос!”. Той продължи, че на места такъв тип политически съжителства работят добре, но на друго място те унищожават и убиват завинаги. Например тройната коалиция е унищожила завинаги НДСВ. „Чакайте, друга е историята с НДСВ! НДСВ беше малко като заря – изгря, разпръсна се!”, отбеляза водещата Илиана Беновска. \r\nТук водещата пусна на своя събеседник част от изказването на Корнелия Нинова по време на събора на левицата на „Бузлуджа”, което гласеше следното:\r\n„За трети път днес ще сваля шапка! На химна на България, на героите на България и на вас, скъпи социалисти! Обичам ви, благодаря ви! И така, благодарение на вас и на вашата промяна отидохме на парламентарни избори, които загубихме, увеличихме три пъти подкрепата за БСП и нейните коалиционни партньори. Днес един милион българи вярват, че ние сме техните представители в парламента. \r\nИ дойде следващото изпитание за вашата мъдрост, за вашия опит, за вашата отдаденост на идеите, а не на властта и парите. Дойде изкушението да се съюзим с ГЕРБ. Благодаря ви, че проявихте онази съществена за социалистите мъдрост, която държи на идеология и на програма, а не на личното облагодетелстване на стотина души в партията. Благодаря вие, че не позволихте днес да бъдем част от управлението на „суджука”, да бъдем част от новия дълг на България, да бъдем част от политиката за продажба на земеделските земи. Тук има земеделски стопани, които ми казаха – никога не позволявайте това да стане. Тук има малък и среден бизнес от Добрич, който каза – не искаме повече правителството на ГЕРБ да ни рекетира. Или се съгласяваш, или ви убиваме. Управлението на „суджука”, в което вашата мъдрост не позволи БСП да влезе! Благодаря ви още веднъж!”\r\nДимитър Манолов коментира: „Много ми е махленско и неинтелигентно. Това хващане сега за суджука и се започват едни лакардии. Махленско, неинтелигентно и провинциално ми е!”.\r\nВодещата подари на своя гост ябълка и попита: „Тази ябълка ще може ли наистина да бъде символ на това, че ще се разберете с работодатели, с правителство?”. Събеседникът й отговори, че му се иска това да се случи. „Иска ми се, аз винаги съм опитвал!”, завърши Димитър Манолов разговора си с Илиана Беновска в предаването „Беновска пита” по „Канал 3“ и „Радио К2 на 30 юли 2017г.", "date": "2017.07.30", "title": "Димитър Манолов: За Борисов, когато говори Нинова, е махленско и провинциално"}
{"url": "http://www.focus-news.net/news/2017/07/30/2420786/predstoyashti-sabitiya-v-stranata-za-30-yuli-agentsiya-fokus.html", "text": "***\r\nВицепрезидентът Илияна Йотова ще посети Стара Загора по повод 140 години от боевете за града по време на Руско-Турската война. Вицепрезидентът ще се срещне с кмета Живко Тодоров в сградата на Общината, след което ще вземе участие в тържествената програма от 20.00 часа. В 21.00 часа Илияна Йотова ще присъства на концерт в Античен форум „Августа Траяна“.\r\n***\r\nОт 20.00 часа на площада пред Общината председателят на Народното събрание Димитър Главчев и народни представители ще участват в тържествената заря-проверка по случай 140 години от боевете при Стара Загора. Председателят на парламента ще приеме рапорта на командващия зарята и ще произнесе слово по повод годишнината.\r\n***\r\nВ 10.00 часа на летовище „Свети Константин“ край Пещера ще се проведе  Вторият Регионален фолклорен събор на народното творческо „Св.Константин 2017“ под патронажа на министъра на туризма Николина Ангелкова.\r\n***\r\nОт 20.30 часа в хотел „Балкан“, министърът на околната среда и водите Нено Димов ще награди победители в „ЕКО рали България 2017 г.“. \r\n***\r\nВ 09.25 часа в митрополитския храм „Св. Неделя” ще се състои официалното посрещане на патриарх Неофит. В 9.30 часа ще започне архиерейската св. литургия, оглавена от Мелнишкия еп. Герасим, главен секретар на Св. Синод.\r\n***\r\nВ 11.00 часа в Борисовата градина ще се проведе Детска програма на „Арт Театър”.\r\n***\r\nВ 16.00 часа в Шахматния клуб „Блиц” в Националния дворец на културата ще се проведе сеанс с шесткратния шампион на България гросмайстор Кирил Георгиев, световен рекорлбор на Гинес.\r\n***\r\nОт 17.00 до 19.00 часа Инициативният комитет за подобряване на качеството на обществения транспорт във Владая и Княжево ще проведе протест, в рамките на който се очаква да бъде блокиран главният път Е-79.\r\n***\r\nВ 18.00 часа в Софийска градска художествена галерия на ул. „Ген. Гурко” 1 ще се проведе концерт с църковна и театрална барокова музика на ансамбъл за стара музика „Concerto Antico”.\r\n***\r\nОт 10.00 часа в черквата „Света Троица” в Банско ще бъде отслужена панихида за загиналите в Илинденско-Преображенското въстание. В 10.30 часа на паметника „Банско помни героите” ще бъдат положени венци и цветя в знак на почит и признателност. \r\n***\r\nВ 10.00 часа в черквата „Света Троица” ще бъде отслужена панихида по повод 114-годишнина на Илинденско-Преображенското въстание. Половин час по-късно венци и цветя ще бъдат положени пред паметника „Банско помни героите” в знак на почит и признателност.\r\n***\r\nВ 11.30 часа в местността „Мъртва поляна” ще се проведе събор с участието на фолклорни групи към читалище „Никола Вапцаров” – Банско.\r\n***\r\nОт 08.00 до 10.00 часа на поляната между изложбата на цветя „Флора” и ресторант „Воденицата” практикуващи Фалун Дафа ще изпълняват упражненията на древния път за самоусъвършенстване. \r\n***         \r\nОт 08.00 часа в местността „Тъмни лаг“ ще се проведе Ловно-риболовен туристически празник. - предстояща\r\n***\r\nОт 09.00 часа в  църквата „Възкресение Христово“ ще гостува  частица от мощите на Св. Панталеймон.\r\n***\r\nВ 20.00 часа в Градския парк „Свети Георги” ще се проведе концерт „Добрич Джази”.\r\n***\r\nОт 09.00 часа в митрополитския храм „Св.вмчца Марина” Знеполският епископ Арсений ще отслужи архиерейска света Литургия. След светата богослужба ще бъде изпратена църковната делегация от Русия, а светините на Пресвета Богородица  ще бъдат пренесени обратно в Москва.\r\n***\r\nОт 09.30 часа в Многофункционална спортна зала „Колодрума“ ще започне втория ден от надпреварата за Балканската купа по колоездене на писта за мъже до 23-годишна възраст и мъже \"Елит\".\r\n***\r\nОт 10.00 часа в Цар Симеоновата градина доброволци ще разпространяват информационни материали и ще провеждат кратки информационни кампании с граждани по повод Международния ден за борба с трафика на хора.\r\n***\r\nСъвместна подготовка ще се проведе в района на учебен полигон „Ново село” с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни.\r\n***\r\nМОНТФИЗ и Община Созопол организират международен фестивал, който включва практически тренинги по актьорско майсторство, техника на дишане и постановка на гласа, техника на говора, поведение на тялото, творческо писане и мислене, въздействаща комуникация, обучение за подготовка и кандидатстване по евро проекти.\r\n***\r\nОт 18.30 часа на площада пред сградата на Общината ще се проведе концерт на Общински фолклорен ансамбъл „Загоре”. В 20.00 часа ще започне военен ритуал и тържествена заря-проверка, а час по-късно на Античния форум „Августа Траяна” ще се проведе тържествен концерт на Държавна опера Стара Загора.\r\n***\r\nВ 21.00 часа в Мемориален комплекс „Бранителите на Стара Загора” ще се състои светлинно-звуков спектакъл „Молитва за Стара Загора”.", "date": "2017.07.30", "title": "Предстоящи събития в страната за 30 юли (Агенция „Фокус”)"}
{"url": "http://www.focus-news.net/news/2017/07/30/2420790/ria-novosti-dnes-shte-se-provedat-izbori-za-natsionalno-uchreditelno-sabranie-vav-venetsuela.html", "text": "В неделя във Венецуела ще се проведат избори за национално учредително събрание, което трябва да се заеме с подготовката на измененията в конституцията на страната, предава РИА Новости. \r\nГражданите на Венецуела трябва да изберат общо 545 членове на събранието: 364 от щатите и общините, 173 от различните сектори на обществото и осем от индианското население на страната. Общо 19,4 млн. души имат право да подадат своя вот, като ще бъдат отворени над 14,5 хил. центъра за гласуване. Сигурността по време на изборния ден ще бъде гарантирана от 380 хил. души. \r\nВластите се надяват на висока избирателна активност. Същевременно от опозицията не признават изборите, подчертавайки, че свикването на учредителното събрание трябва да стане чрез референдум, а не по искане на президента Николас Мадуро. \r\nСпоред последното изследване на социологическата компания Datanalisis едва 23% от населението одобряват свикването на събранието. Също така само 19% от запитаните вярват, че новата конституция ще гарантира мира и стабилността, както твърди Мадуро. \r\nСвикването на събранието доведе до масови протести от началото на април, при които загинаха повече от 110 души. Правителството обяви пълна забрана на всякакви акции по улиците на страната от петък, 28 юли, до вторник, 1 август. Въпреки това демонстрациите в страната продължават, а от коалицията „Кръгла маса за демократично единство“ призоваха своите поддръжници в неделя да излязат по улиците.  Мария Динкова", "date": "2017.07.30", "title": "РИА Новости: Днес ще се проведат избори за национално учредително събрание във Венецуела"}
{"url": "http://www.focus-news.net/news/2017/07/30/2420793/ekathimerini-v-ponedelnik-gratskiyat-ministar-na-pravosadieto-shte-poseti-postradaliya-ot-zemetresenie-ostrov-kos.html", "text": "В понеделник гръцкият министър на правосъдието Ставрос Контонис ще посети пострадалия от силното земетресение остров Кос, пише вестник Ekathimerini. Той ще бъда придружен от екип от специалисти по гражданско строителство, които ще оценят щетите по сградата на съда. \r\nКос беше ударен от земетресение с магнитуд 6,6 по скалата на Рихтер на 21 юли, при което двама души загинаха. \r\nКъм момента изглежда, че основните щети при комплекса са ограничени до залата, където заседава съдът от първа инстанция.  Мария Динкова", "date": "2017.07.30", "title": "Ekathimerini: В понеделник гръцкият министър на правосъдието ще посети пострадалия от земетресение остров Кос"}
{"url": "http://www.focus-news.net/news/2017/07/30/2420791/sport-pari-sen-zhermen-specheli-superkupata-na-frantsiya.html", "text": "За пети пореден път Пари Сен Жермен спечели Суперкупата на Франция, побеждавайки Монако с 2:1. Мачът се игра на „Стад дьо Танжер“ в Мароко. \r\nРезултатът откри Джибрил Сидибе в 30-та минута. Парижаните обаче успяха да изравнят в 51-та минута с точното попадение на Дани Алвеш. Победният гол вкара Адриен Рабио в 63-та минута.", "date": "2017.07.30", "title": "Спорт: Пари Сен Жермен спечели Суперкупата на Франция"}
{"url": "http://www.focus-news.net/news/2017/07/30/2420792/v-dobrich-otbelyazaha-100-godini-ot-smartta-na-general-leytenant-ivan-kolev-obzor.html", "text": "Възпоменателна церемония по повод 100 години от смъртта на освободителя на Добруджа ген. Иван Колев се състоя в Добрич. Тя бе организирана от Община град Добрич и Сдружение „Изграждане в град Добрич на паметник на ген. Иван Колев и загиналите за освобождението на Добруджа през 1916 г.“. На паметника на героя се състоя военен ритуал на Военноморските сили на Република България. Добрички духовници отслужиха от панихида. Част от церемонията включваше освещаване на паметните плочи с имената на 1013 войници и офицери от III-та българска армия, загинали в боевете от Добричката епопея. С монтирането на плочите приключи вторият етап и се оформи цялостната композиция на комплекса. Община град Добрич съвместно със Сдружение „Изграждане в град Добрич на паметник на ген. Иван Колев и загиналите за Освобождението на Добруджа през 1916 г.” и с подкрепата на родолюбиви българи успя да реализира идея, която има почти столетна история – идеята за издигане паметник на легендарния предводител на българската конница ген. Иван Колев, изиграл решаваща роля за освобождението на Добрич и Добруджа. Идеята датира още от времето на Първата световна война. По време на Първата световна война Иван Колев е инспектор на конницата и командир на І-ва конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея в периода 5–7 септември 1916 г. Изминал хиляди километри на кон при освобождаването на Добруджа, той заболява и на 29 юли 1917 г. умира в санаториум във Виена, Австрия. Ден преди смъртта си големият български пълководец е произведен в чин генерал–лейтенант. По-късно тленните му останки са пренесени и погребани в София. Днес неговото име носят селища, улици, площади и училища. Големият български поет Иван Вазов му посвещава своето стихотворение „Добруджанската конница“, Любомир Бобевски – баладата „Конникът генерал“ и одата „Генерал Колеву!“, а вдъхновен от подвизите на конницата на ген.-лейтенант Колев, големият български белетрист Йордан Йовков пише разказите „Белият ескадрон“ (1916), „Триумф“ (1916), „Мустафа ачи“ (1917) и „През езерото Туркойа“ (1917). Официални гости на церемонията бяха кметът на Добрич Йордан Йорданов, областният управител Красимир Кирилов, вицепремиерът Валери Симеонов, народни представители от различни парламентарни групи и видни общественици, които са увековечили делото на ген. Иван Колев.", "date": "2017.07.30", "title": "В Добрич отбелязаха 100 години от смъртта на генерал-лейтенант Иван Колев (ОБЗОР)"}
{"url": "http://www.focus-news.net/news/2017/07/30/2420797/korneliya-ninova-prizova-ot-buzludzha-za-nov-organ-za-borba-s-koruptsiyata-pod-kontrola-na-prezidenta-obzor.html", "text": "Хиляди симпатизанти и членове на БСП се събраха на историческата поляна на Бузлуджа за Националния събор на Левицата. Тази година той е под надслов „Единни за България, която обичаме“. На събитието присъстваха и гости от съседни държави. Лидерът на партията Корнелия Нинова произнесе слово пред присъстващите, в което призова за битка срещу задкулисието и паралелната държава. „Отварям дискусията за единен орган за борба с корупцията по високите етажи на властта и той да е дирекцията на ДАНС, която е за специално обследване на корупцията по високите етажи на властта“, заяви Нинова. Според нея президентът трябва да каже кой да управлява този орган, защото е достоен човек и е избран пряко от над 2 млн. българи. \"Нека президентът Радев да определи директора на това звено за борба с корупцията и нека неговите членове и колективен орган да избере парламентът с две трети мнозинство\", заяви Нинова. По думите й така ще се знае, че има споделена отговорност между институциите. Нинова призова социалистите да започнат дискусията с общопартийните организации. \"Септември поемаме инициативата и правим онази истинска съдебна реформа, която ще спаси България от мафията и ще направи възможно да имате пенсии, децата ви да живеят спокойно, да ходите на лекар, да си получавате заплатите, работодателите да не ви наричат търтеи\", каза лидерът на БСП. Тя изтъкна, че правителствата са временни, но България е вечна. \"Бузлуджа е на България\", заяви Нинова. Тя отчете, че на върха присъстват над 60 хил. души и обяви, че \"поляната не помни толкова много хора\". Нинова благодари на присъстващите, че са я подкрепили в промяната на партията.", "date": "2017.07.30", "title": "Корнелия Нинова призова от Бузлуджа за нов орган за борба с корупцията, под контрола на президента (ОБЗОР)"}
{"url": "http://www.focus-news.net/news/2017/07/30/2420788/xinhua-osem-dushi-sa-izcheznali-a-edin-chovek-e-zaginal-zaradi-navodneniyata-v-severozapadnata-chast-na-kitay.html", "text": "Един човек е загинал, а осем души са изчезнали заради наводненията, причинени от проливните дъждове в северозападната китайска провинция Шънси, предава  Xinhua. \r\nОбщо 900 къщи са разрушени, а повече от 17 хил. жилищни сгради са били повредени при наводненията. Очаква се икономическите загуби да достигнат 475 млн. долара. \r\nВластите уточниха, че 336 хил. души са били засегнати от стихията. Освен това 8, 600 хектара посеви са били унищожени.  Мария Динкова", "date": "2017.07.30", "title": "Xinhua: Осем души са изчезнали, а един човек е загинал заради наводненията в северозападната част на Китай"}
{"url": "http://www.focus-news.net/news/2017/07/30/2420795/sport-fabio-fonini-se-klasira-za-finala-na-tenis-turnira-v-gshtaad.html", "text": "Италианецът Фабио Фонини надделя над испанеца Баутиста Агут с 5:7, 6:2, 6:3 в мач на тенис турнира в швейцарския град Гщаад. \r\nС тази победа Фонини се класира за финала на състезанието. Той ще спори за титлата с германеца Яник Ханфман. Срещата между двамата ще се проведе в неделя в 12. 30 ч. българско време.", "date": "2017.07.30", "title": "Спорт: Фабио Фонини се класира за финала на тенис турнира в Гщаад"}
{"url": "http://www.focus-news.net/news/2017/07/30/2420799/the-sunday-times-pravitelstvoto-na-obedinenoto-kralstvo-shte-otneme-britanskoto-grazhdanstvo-na-150-dzhihadisti.html", "text": "На повече от 150 джихадисти и други престъпници ще бъде отнето британското гражданство  и ще им бъде забранено да се връщат в Обединеното кралство, пише The Sunday Times. Новата мярка е предприета заради притесненията, че разпадането на терористичната групировка „Ислямска държава“ ще доведе до връщане на екстремистите от Сирия. \r\nТази година над 40 души са загубили правото си да притежават британски паспорт. \r\nМинистрите предприеха мярката, след като разузнавателните служби предупредиха, че над 300 джихадисти от Сирия могат да се върнат и да всеят хаос в страната. \r\nСпоред властите поне 850 бойци са пътували до Близкия Изток. Около половината са се върнали, а около 130 са били убити. Мария Динкова", "date": "2017.07.30", "title": "The Sunday Times: Правителството на Обединеното кралство ще отнеме британското гражданство на 150 джихадисти"}
{"url": "http://www.focus-news.net/news/2017/07/30/2420796/malkalm-tarnbul-avstraliyskata-politsiya-razkri-teroristichen-zagovor-za-svalyaneto-na-samolet.html", "text": "Полицията в Австралия предотврати провеждането на терористичен акт, свързан със свалянето на самолет, съобщи в неделя министър-председателят на страната Малкълм Търнбул, предава BBC. \r\nТой направи този коментар, след като по-рано четирима души бяха задържани в Сидни. Търнбул уточни, че арестите са били част от провеждана „голяма съвместна контратерористична операция“. \r\nПремиерът подчерта, че допълнителни мерки за сигурност са били въведени във вътрешните и международните летища.  Мария Динкова", "date": "2017.07.30", "title": "Малкълм Търнбул: Австралийската полиция разкри терористичен заговор за свалянето на самолет"}
{"url": "http://www.focus-news.net/news/2017/07/30/2420801/dmitriy-rogozin-rusiya-zasega-shte-prodalzhi-da-dostavya-raketni-dvigateli-v-sasht.html", "text": "Русия засега ще продължи да доставя ракетни двигатели за САЩ, заяви в събота вицепремиерът на Русия Дмитрий Рогозин, предава ТАСС. \r\nСАЩ не прекратяват сътрудничеството с Русия в космическата сфера, тъй като „американците не могат да отделят своя сегмент и да направят това самостоятелно, те нямат с какво да изстрелват своите ракети“, допълни Рогозин в интервю за телевизионния канал „Россия-24“. \r\nСпоразумението между Москва и Вашингтон, което предвижда в САЩ да се доставят 101 двигатели РД-180 и чиято стойност е около един милиард долара, беше сключено през 1997 г. Мария Динкова", "date": "2017.07.30", "title": "Дмитрий Рогозин: Русия засега ще продължи да доставя ракетни двигатели в САЩ"}
{"url": "http://www.focus-news.net/news/2017/07/30/2420794/gay-verhofstad-evropeyskiyat-parlament-sashto-shte-ima-dumata-za-tova-koga-shte-zapochnat-targovskite-pregovori-mezhdu-london-i-bryuksel.html", "text": "Гай Верхофстад, главен преговарящ за Брекзит от страна на Европейския парламент,  предупреди британския премиер Тереза Мей, че мнението на евродепутатите също „ще бъде чуто“, преди да започнат търговските преговори, пише вестник The Independent. \r\nВерхофстад заяви, че Европейският съвет и Мишел Барние, водещият преговарящ на ЕС за Брекзит, ще решат кога да започнат търговските преговори между Лондон и Брюксел, но членовете на Европейския парламент също ще оценят протичането на дискусиите. \r\nАко Великобритания иска да задоволи интересите на Европейския парламент, то през летните месеци ще трябва да се постигне значителен прогрес по въпроса за правата на гражданите. В противен случай Верхофстад ще посъветва Съвета да не се преминава към втората фаза на преговорите: а именно бъдещите отношения между Обединеното кралство и ЕС, които са приоритетни за Мей. \r\n„Правителствата на държавите от ЕС в крайна сметка ще оценят и ще решат дали е постигнат „достатъчен напредък“ по въпросите за напускането на Великобритания, за да се започнат дискусиите за това какви ще бъдат бъдещите отношения между Брюксел и Лондон“, подчерта Верхофстад. \r\n„Убеден съм, че Европейският парламент, като пряко избрана институция, представляваща европейските граждани, също ще даде своята оценка на Съвета чрез приемането на резолюция за това дали да се започне втората фаза или да се изчака“, допълни Верхофстад.  Мария Динкова", "date": "2017.07.30", "title": "Гай Верхофстад: Европейският парламент също ще има думата за това кога ще започнат търговските преговори между Лондон и Брюксел"}
{"url": "http://www.focus-news.net/news/2017/07/30/2420802/the-hill-donald-tramp-zayavi-che-e-razocharovan-ot-kitay-zaradi-vaprosa-za-severna-koreya.html", "text": "В събота американският президент Доналд Тръмп заяви, че е „разочарован“ от Китай заради това, че Пекин не оказва по-голям натиск на Северна Корея, пише The Hill. \r\n„Аз съм много разочарован от Китай. Нашите неразумни предишни лидери им позволиха да печелят милиарди долари всяка година от търговия и въпреки това те не правят нищо по въпроса за Северна Корея, само говорят“, написа Тръмп в социалната мрежа „Туитър“. \r\n„Ние няма да им позволим да продължат така. Китай може лесно да реши този проблем!“, допълни Тръмп. \r\nТой направи този коментар само ден, след като Пхенян извърши поредното изпитание на междуконтинентална балистична ракета. Мария Динкова", "date": "2017.07.30", "title": "The Hill: Доналд Тръмп заяви, че е разочарован от Китай заради въпроса за Северна Корея"}
{"url": "http://www.focus-news.net/news/2017/07/30/2420789/bbc-honolulu-zabrani-na-peshehodtsite-da-izpolzvat-mobilnite-si-telefoni-dokato-presichat.html", "text": "Столицата на Хавай, Хонолулу, стана първият голям американски град, който въведе забрана на това пешеходците да гледат мобилните си телефони, да пишат съобщения или да използват дигитални устройства, докато пресичат, предава BBC. \r\nМярката, която ще влезе в сила от 25 октомври, цели да намали броя на пострадалите и загиналите при пътни инциденти заради разсейване. \r\nГлобите при първо нарушение ще бъдат между 15 и 35 долара. При повторно нарушение гражданите ще трябва да плащат глоби до 99 долара. \r\nНовият закон вече среща съпротива сред някои членове на обществото, които обвиняват правителството в свръхрегулация.  Мария Динкова", "date": "2017.07.30", "title": "BBC: Хонолулу забрани на пешеходците да използват мобилните си телефони, докато пресичат"}
{"url": "http://www.focus-news.net/news/2017/07/30/2420803/balgariya-e-v-troykata-s-nay-nisak-vanshen-dalg-v-evropa-byudzhetat-ni-e-na-izlishak-ne-na-defitsit-obzor.html", "text": "Премиерът Бойко Борисов присъства на конгреса Европейските студенти демократи. Пред тях Борисов заяви, че няма нищо по-хубаво от нашата обща Европа, която по думите му е преодоляла доста кризи, но нито една не е била създадена от нея. Премиерът заяви, че кризите са били привнесени, защото това е най-хубавото място за живеене в света. Според Борисов Европа, със своите управления – ЕС, ЕП, ЕК, е възможно най-демократичното нещо, което може да се създаде като управление. \r\nПред студентите Бойко Борисов подчерта, че България е в тройката на страните с най-нисък външен дълг в Европа, бюджетът на страната е на излишък, а не на дефицит. Борисов уточни, че подвеждането по популизма не е довело никоя държава до добър изход. По думите му Гърция е достатъчно ясен пример за това. „Виждате колко години ЕС, еврозоната, Международния валутен фон, Световната банка на всеки 6 месеца се занимава с Гърция. Притеснително е и нарастването в огромни размери на външния дълг и на Италия, и на Франция. Но да се надяваме, че те имат мощни икономики и ще излязат от това положение. Моят съвет към вас е харчете толкова, колкото изкарате“, допълни той.\r\nПо време на конгреса премиерът коментира различни теми.Мигрантската криза\r\nПремиерът Борисов коментира, че до мигрантската криза се е стигнало заради изключително недалновидната политика в целия арабски свят. Той уточни, че младите хора искат да живеят сега и попита, ако спре войната колко време ще е необходимо за възстановяване на държавите и връщането на хората там. По думите му стотици милиони млади хора са лишени от перспектива и единственият им шанс е да бягат от войните и да отиват в Европа, където животът е хубав. „Има ли спор, че Европа е най-хуманната, най-човечната, с най-големите права и свободи за мигрантите, няма. По думите му конфликтът между държавите в ЕС в момента е в много сериозна фаза по тази тема. „Надявам се, че с разум ще го перодолеем, защото след това може да възникнат проблеми с кохезионните фондове. А за Централна и Източна Европа тези фондове за жизненоважни. Но аз в случая съм благодарил нееднократно на Жан Клод юнкер и на всички в Европейския съвет, които гласуваха 160 милиона евра за България за опазване на външната й граница. Единствената държава, която получи целева от ЕК за доброто й справяне с този проблем“, заяви Бойко Борисов.Брекзит\r\n„Когато видях резултатите на референдума за излизане на Великобритания от ЕС, не можах да повярвам. Вечерта към 00.30 ч. Брекзита не минаваше. Сутринта, като пуснах телевизора, беше обратният резултат“, заяви премиерът. Борисов допълни, че не е оптимист, че развалянето на договора между ЕС и Великобритания ще стане леко.  „Нямам никакво намерение да се меся във вътрешните работи на Великобритания. Но няма хубав развод. На Тереза Мей ѝ казах, че знам, че разводът винаги е скъп и страдат децата накрая“, посочи Борисов. По думите му ние сме толкова обвързани, че трудно биха се разкачили връзките между държавите. Според него Европа има и друг потенциал – Балканите. Бойко Борисов заяви, че България и Великобритания никога не са имали толкова добри отношения, колкото по времето на Дейвид Камерън и сегашното управление в Лондон. „Ще продължим да поддържаме тези добри отношения“, каза още Борисов.Договорът за добросъседство между България и Македония\r\nСпоред премиера Бойко Борисов Договорът за добросъседство дава европейската перспектива на Бивша Югославска Република Македония и отваря пътя им за НАТО веднага. По думите му Договорът е изключително толериран от ЕК, както и от посолствата на САЩ в София и Скопие. Бойко Борисов подчерта, че Договорът не е срещу никого.  „Истински се надявам, почвайки с тези смели крачки, това правителство и опозиционните парии в Скопие, да разрешат проблема и с името с нашите съседи от Гърция“, заяви министър-председателят.Автомагистрала „Хемус“\r\nБорисов поясни, че за Северна България най-важно е изграждането на автомагистрала „Хемус“. Според него с въвеждането и на ТОЛ системата догодина финансирането е осигурено. По думите му ще се положат всички усилия да бъдат свързани София и Варна. Борисов заяви, че строежа на магистралата е приоритет за правителството. Западни Балкани\r\n„Щастлив съм, че лидерите на ЕС и най-мощните държави в него приеха плана за Западните Балкани. Моите опасения са, че ако на Балканите, на младите не им се даде перспектива следващите години, всички, които могат, ще напуснат в посока Европа, Америка или друго място. Почнат ли да напускат младите хора, след това е много голям проблем за икономиката на тези страни. България в това число в момента страда изключително много за работници“, коментира Борисов. Премиерът благодари на министър-председателя на Италия Паоло Джентилони, на германския канцлер Ангела Меркел и на френския президент Еманюел Макрон, че са го поканили като специален гост по Берлинския процес и разширяването на Западните Балкани. По думите му това е един процес от 2014 година, който е вървял много бавно, тромаво и неефективно. Борисов подчерта, че присъединяването на Балканите минава през инфраструктурата между всяка една от държавите. „Това са жп линии, магистрали. Това са жизненоважните неща, които в момента ги няма. Благодарен съм на канцлера Меркел и президента Макрон, че включиха и България към този процес, защото връзката Белград-София, Скопие-София, Тирана-София оттук съответно имаме магистрала София-Бургас, София-Солун, София-Истанбул, през Дунав мост 1 и 2, всъщност няма да повторим проблема на бивша Югославия. Там се работеше само за съединяване и присъединяване вътре в рамките на тези 6 страни, които бяха в Берлинския процес. Включването на Коридор №8 Скопие-София и влизането в АМ „Струма“ дава излаз вече и по посока на Гърция, и по посока на Турция, Румъния. България става един много важен транспортен комуникационен център със своите жп линии, магистрали и пристанища. Всичко, което говоря, е факт“, допълни Борисов и уточни, че е провел доста дълъг разговор с румънския премиер, защото всичко това трябва да се прикачи и към Дунавската стратегия на Австрия, Румъния и България плюс Черноморската зона и стратегия. „България сега поема председателство, след нас е Австрия и след това е Румъния. Автомагистрала „Хемус“ се явява основна задача на нашето правителство от следващите години, за да може целият този транспортен и комуникационен трафик да се възползва и от пристанищата на Варна, и от тези на Констанца, и от Дунава може да отиват до Германия“, посочи премиерът. „Пристанищата на Солун, Александруполис да ги вържем с магистрали и жп линии с бургаското и варненското пристанище и Русе. Румънският премиер има изключително голям интерес по темата и за да сме по-близко до нея, октомври месец ще направим смесено заседание на двата Министерски съвета във Варна – румънския и българския. Отношения България – Русия; Енергетика\r\nБорисов коментира, че е имал доста сложи отношения през предишните години с Русия. По думите му прагматиката изисква да имаме нормални отношения с тях.  Премиерът подчерта, че всичко се върти около газа и нефта. „Стават гигантски размествания в тези сфери в света. От няколко години ние единодушно в Европейския съвет гласуваме санкции срещу Русия. Според мен те не изиграха роля“, посочи Борисов. „След като ЕС не е приел „Южен поток“, на територията на България, той е станал „Турски поток“ и е минава през Гърция и Италия, тогава се почувствахме предадени, но си мълчахме. Активно започнахме изграждането на газовия хъб „Балкан“, коментира той. Според него имаме стратегическо положение и цялата ни газова инфраструктура е много мощно изградено. „80% от компресорните станции на целите Балкани са в България. Завчера Европейската комисия ни позволи да преговаряме и за директен руски газ за този хъб. Така че, тук работим много прагматично, защото иначе загубите за България са огромни“, посочи Борисов. Той обясни, че винаги е считал, че между Европа и Русия трябва да има прагматични и добронамерени отношения. „За съжаление, не по наша вина, не винаги са такива. Резултатите обикновено са плачевни за Европа. Не са били толкова отдавна и Първата и Втората световна война“, посочи Борисов. „Не бих се наел да прогнозирам или да коментирам отношенията между другите държави в ЕС и Русия или между САЩ и Русия. Считам, че в България водим умерена и прагматична политика спрямо тях. България никога не е се е огъвала и никога не е била проблем за НАТО или ЕС“, допълни той.Предстоящи визити в България\r\nПремиерът Бойко Борисов заяви, че очаква на 24 август на посещение в България да пристигне френският президент Еманюел Макрон.  Борисов подчерта, че през последния месец се е видял няколко пъти с френския президент, като на всяка среща е използвал времето да му разказва за това, което става на Балканите, с нашите съседи в Турция.  „До края на годината съм убеден, че и г-жа Тереза Мей ще дойде и след изборите в Германия през септември, канцлерът, който бъде избран, също ще дойде в България. Очаквам да дойде и Марияно Рахой. Мисля, че края на август или септември ще дойде и премиерът на Полша. Имаме десетина посещения в България на важни хора“, съобщи Борисов. За задържаните и в последствие освободени, българки в Турция\r\nБорисов коментира, че към тях се отнасят по възможно най-добрия начин. „Благодарни сме, че са на свобода с мярка „Подписка\". Той допълни, че от се интересуват усилено от случая, но в съдебни процеси не се месят. По думите му с английските служби страната ни работи много добре, на всички нива. Борисов заяви, че проблемът със задържането е тръгнал от приятелят на едната българка, който е от Великобритания. „Ние сме го подали на английските служби, свършили сме си работа“, каза още Борисов и подчерта, че своевременно е уведомена и турската страна. Бойко Борисов заяви, че българските са освободени сравнително бързо, като по принцип подобни процеси в Турция се случват по-бавно.", "date": "2017.07.30", "title": "България е в тройката с най-нисък външен дълг в Европа, бюджетът ни е на излишък, не на дефицит (ОБЗОР)"}
{"url": "http://www.focus-news.net/news/2017/07/30/2420787/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nДесетки маскирани демонстранти в Яфа замерваха с камъни израелската полиция, предава The Times of Israel.\r\nДемонстрантите пускаха запалени гуми по улиците, и се сблъскаха с полицията. \r\nТова се случи, след като полицията застреля двама мъже, които се опитаха да избягат от местопрестъпление след престрелка.\r\nИзраелската полиция блокира части от главната улица „Йефет“, за да удържи сблъсъците.\r\nВластите заявиха, че случаят се разследва.\r\n***\r\nТурското външно министерство осъди изстрелването на балистична ракета от страна на Северна Корея, предава Hurriet.\r\n„Осъждаме изстрелването на балистична ракета от Корейската народно-демократична република“, се казва в турското изявление.\r\n„С изпълняването на второ ракетно изпитание в рамките на месец, КНДР продължава да нарушава резолюциите на Съвета за сигурност към ООН, и да отхвърля международните си задължения“, твърдят от Министерство на външните работи на Турция.\r\n***\r\nВисокопоставен лидер от управляващата партия в Пакистан заяви, че подалият оставка премиер Наваз Шариф е посочил министър Шахид Хакан Абаси за временен министър-председател, предава Los Angelis Times.\r\nРаджа Зафарул Хак твърди, че министърът на петрола и природните ресурси Шахид Хакан Абаси, е одобрен като премиер от депутатите от управляващата „Пакистанска мюсюлманска лига“.\r\n***\r\nПрезидентът на САЩ Доналд Тръмп заяви, че Русия никога не е искала той да спечели изборите през 2016 година, предаде The Hill.\r\n„Русия бе срещу Тръмп по време на изборите през 2016 г. И защо да не е? Аз искам силна войска и ниски цени на петрола“, заяви Тръмп. Той по-рано заяви, че руското ръководство би предпочело някой като Хилари Клинтън да води страната. \r\nТой определи разследването относно връзките му с Русия като „лов на вещици“.\r\n***\r\nБългарският парламент единодушно подкрепи решението на правителството да сключи договор за добросъседство с Македония, пише китайският “Женмин Жибао“.\r\nНародното събрание смята, че сключването за договора ще положи здрава основа за развитие на двустранните отношения и ще принесе полза за народите на двете страни. \r\nВъншният министър на България Екатерина Захариева напомни, че България и Македония са започнали преговорите за сключването на договора през 2008 г. Документът ще бъде подписан на 1 август в Скопие.", "date": "2017.07.30", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/07/30/2420805/sport-manchestar-siti-pobedi-totnam-s-30.html", "text": "Манчестър Сити  победи Тотнъм с 3:0  в мач за Международната купа на шампионите. Срещата се проведе в САЩ. \r\nРезултатът беше открит от Джон Стоунс в 10-та минута от двубоя. За успеха на Манчестър Сити допринесоха също така точните попадения на Рахим Стърлинг в 73-та минута и Брахим Диас в 90-та минута.", "date": "2017.07.30", "title": "Спорт: Манчестър Сити  победи Тотнъм с 3:0"}
{"url": "http://www.focus-news.net/news/2017/07/30/2420806/daily-express-poveche-ot-22-hil-dushi-sa-evakuirani-sled-golyam-pozhar-izbuhnal-po-vreme-na-muzikalen-festival-v-barselona.html", "text": "Повече от 22 хил. души са евакуирани след голям пожар, който избухна по време на музикален фестивал в испанския град Барселона, пише вестник Daily Express. \r\nНа снимки, публикувани в социалните мрежи, се вижда как пламъците са обхванали основната сцена на фестивала.  \r\nМестни медии съобщават, че е възможно сценичните фойерверки да са предизвикали пожара. \r\nОт службите за гражданска защита на Каталония уточниха, че няма пострадали граждани при събитието. \r\n„Тази вечер, 29 юли, UNITE Barcelona stage избухна в пламъци поради техническа неизправност“, съобщават организаторите на събитието. \r\n„Благодарение на професионалната намеса на властите всички 22 хил. посетители бяха евакуирани и няма информация за пострадали“, допълниха организаторите. Мария Динкова", "date": "2017.07.30", "title": "Daily Express: Повече от 22 хил. души са евакуирани след голям пожар, избухнал по време на музикален фестивал в Барселона"}
{"url": "http://www.focus-news.net/news/2017/07/30/2420810/the-guardian-v-18-britanski-industrii-sluzhitelite-ot-es-predstavlyavat-poveche-ot-20-ot-rabotnata-sila.html", "text": "Уникален и подробен анализ показа кои сектори на икономиката ще пострадат най-силно от значителното намаляване на миграцията от Европейския съюз към Великобритания, пише вестник The Guardian. \r\nСпоред проучване на Националната статистическа служба на Обединеното кралство в поне 18 специализирани индустрии служителите от ЕС представляват повечето от 20% от работната сила. \r\nБританското правителството настоява, че работниците от блока ще могат да останат в страната след Брекзит. Но има притеснения, че много от тях ще изберат да напуснат през 2019г. и с приключването на свободното движение много работни места ще останат вакантни. \r\nЗаради опасенията на бизнеса за това какъв ефект ще има Брекзитът върху пазара на труда, министърът на вътрешните работи Амбър Руд отбеляза, че правителството иска да сключи преходно споразумение. То ще включва продължаването на свободното движение, за да се гарантира сигурността на работодателите. Мария Динкова", "date": "2017.07.30", "title": "The Guardian: В 18 британски индустрии служителите от ЕС представляват повече от 20% от работната сила"}
{"url": "http://www.focus-news.net/news/2017/07/30/2420812/afp-nikolas-maduro-predvizhda-golyama-pobeda-na-izborite-za-uchreditelno-sabranie.html", "text": "Президентът на Венецуела Николас Мадуро предвиди „голяма победа“ на изборите за учредително събрание, които ще се проведат в неделя, предава AFP. \r\nВ събота вечерта властите съобщиха, че всичко е готово за избирането на 545-членния съвет, който ще има власт да разпусне парламента, докато работи по пренаписването на конституцията. \r\n„Това са най-важните избори, провеждани в политическата система на Венецуела“, коментира Мадуро. \r\nСАЩ, Европейския съюз и големите държави от Латинска Америка: Бразилия, Аржентина, Колумбия и Мексико, се противопоставиха на вота и заявиха, че той ще унищожи демокрацията в страната.  Мария Динкова", "date": "2017.07.30", "title": "AFP: Николас Мадуро предвижда „голяма победа“ на изборите за учредително събрание"}
{"url": "http://www.focus-news.net/news/2017/07/30/2420804/balgariya-komentari-v-svetovnite-medii-v-balgariya-e-otkrit-muzey-na-kirilitsata-balgarskiyat-parlament-podkrepi-podpisvaneto-na-dogovora-za-dobrosasedstvo-s-makedoniya-balgariya-shte-poluchi-dostap-do-izraelski-i-egipetski-gaz-agentsiya-fokus.html", "text": "***\r\nНа 27 юли в българския град Плиска е открит музей-крепост „Кирилица“. На откриването присъстваха представители на политически, духовни и обществени организации, предаде  ВОтпуск.ру.\r\n„За мен е чест да бъда част от толкова значимо историческо събитие“, заяви вицепрезидентът на България Илияна Йотова. „Спокойно можем да кажем, че Плиска възвръща своето бивше величие и става важна точка от туристическата карта на Европа. Кирилицата е дело на нашата страна“, добави тя. \r\nНа тържествената церемония присъства и генералният прокурор на Русия във Варна Сергей Лукянчук, който приветства гостите на „Двора на Кирилицата“, а също така изрази дълбока благодарност на инициаторите на проекта, който е уникален исторически паметник не само за България и Русия.\r\n***\r\nБългарският парламент единодушно подкрепи решението на правителството да сключи договор за добросъседство с Македония, пише китайският “Женмин Жибао“.\r\nНародното събрание смята, че сключването за договора ще положи здрава основа за развитие на двустранните отношения и ще принесе полза за народите на двете страни. \r\nВъншният министър на България Екатерина Захариева напомни, че България и Македония са започнали преговорите за сключването на договора през 2008 г. Документът ще бъде подписан на 1 август в Скопие.\r\n***\r\nВ Договора за добросъседство между България и Македония, има проблематични аспекти, които не са в македонски интерес, смята професор Беким Кадриу, цитиран от Алсат-М.\r\nЗа него особено спорна е точка 5 от чл.11, в която се казва следното:\r\n„5. Република Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута и правата на лица, които не са граждани на Република Македония.“\r\nСпоред проф. Кадриу това значи отказване на Македония от възможността да защитава правата на това, което той нарича „македонска общност“ в България, както е предвидено в конституцията на Република Македония.  За него е проблемно, че няма клауза, която да обвързва по подобен начин България. \r\nЗа член 4-ти, в който се гарантира защитата на българските и македонските граждани в двете страни, Беким Кадриу твърди, че не представлява нищо повече от международното право.\r\n„Фактът, че в Македония има български граждани, дава на България право да се интересува за правата им, и да иска те да се спазват. Този интерес на България трябва да бъде в рамките на международното право и границата е в това, че България не трябва да се намесва във вътрешните работи на Македония. За този интерес, който България може да има за гражданите си в Македония важат общите правила на международното право, и двустранният договор не предлага нищо повече от него“, твърди професор Кадриу.\r\nТой твърди, че интересът за защита на собствените граждани от една държава, е легален според международното право, когато няма намеса във вътрешните работи на друга страна. Той твърди, че това се отнася основно за собственост или инвестиции от страна на гражданите на една страна в друга, и защитата им.\r\nАгенция „Фокус“ припомня, че в Република Македония живеят десетки хиляди български граждани. От своя страна, Македония твърди, че в Благоевградска област има „македонско мнозинство“, въпреки че почти цялото население на този регион се самоопределя като българско или турско.\r\n*** \r\nСпоразумението за добросъседство между Македония и България ще се отбележи с общо полагане на цветя на гроба на Гоце Делчев в Скопие. Тленните останки на Гоце Делчев се преместени в Македония от България през октомври 1946 г. Министър-председателите Зоран Заев и Бойко Борисов на 20 юни заедно положиха цветя пред паметника на цар Самуил в София и по този начин обявиха подписването на споразумение за сътрудничество и добросъседство, предаде македонската медия СДК.\r\nБорисов и Заев на 2 август ще положат цветя на гроба на Гоце Делчев в скопската църква Св. Спас и по този начин символично ще отбележат договора за добросъседство и сътрудничество, което трябва да бъде подписано ден по-рано, на 1 август в Скопие.\r\nСпоред протокола на правителството, с този акт на съвместното полагане на венци ще започне честването на 114 годишнината от Илинденско-Преображенското въстание.\r\n***\r\nБългария скоро ще получи достъп до израелски и египетски газ, пише  Комсомольская правда.\r\nТази тема е била обсъдена между вицепремиера на България Томислав Дончев и министъра на енергетиката Теменужка Петкова с посланика на Израел в България Ири Лилиан. Двете страни са обсъдили проекта за строителство на европейския разпределителен център „Балкани“ и газопровода Израел-Кипър-Гърция. \r\nРеализацията на тези проекти ще позволи на България и на другите страни от Балканския полуостров да получат достъп до газ от Израел и Египет.", "date": "2017.07.30", "title": "България - коментари в световните медии: В България е открит музей на кирилицата, българският парламент подкрепи подписването на договора за добросъседство с Македония, България ще получи достъп до израелски и египетски газ (Агенция „Фокус“)"}
{"url": "http://www.focus-news.net/news/2017/07/30/2420809/xinhua-petima-dushi-sa-zaginali-pri-sblasatsi-v-severoiztochnata-chast-na-irak.html", "text": "Поне четирима членове на терористичната групировка „Ислямска държава“ са били убити в събота, при нападение на екстремистите срещу паравоенна база в източната част на Ирак, предава Xinhua. \r\nИзточник от силите за сигурност, пожелал да запази анонимността си, съобщи, че сблъсъкът се е случил в провинция Дияла, разположена на около 65 км североизточно от Багдад. \r\nПо време на атаката един от членовете на паравоенните сили е загинал, а друг е бил ранен. Мария Динкова", "date": "2017.07.30", "title": "Xinhua: Петима души са загинали при сблъсъци в североизточната част на Ирак"}
{"url": "http://www.focus-news.net/news/2017/07/30/2420811/sport-barselona-pobedi-real-madrid-s-32-v-mach-ot-mezhdunarodnata-kupa-na-shampionite.html", "text": "Барселона победи Реал Мадрид с 3:2 в мач от Международната купа на шампионите.  \r\nРезултатът беше открит в 3-та минута на двубоя от Лионел Меси. В 7-та минута Иван Ракитич отбеляза второ точно попадение за Барселона. В 50-та минута Жерар Пике вкара победния гол за каталунците. \r\nВ средата на август двама испански отбора отново ще се изправят един срещу друг в надпревара за Суперкупата на Испания.", "date": "2017.07.30", "title": "Спорт: Барселона победи Реал Мадрид с 3:2 в мач от Международната купа на шампионите"}
{"url": "http://www.focus-news.net/news/2017/07/30/2420807/aa-pone-14-dushi-sa-bili-ubiti-a-drugi-15-sa-bili-raneni-pri-dve-samoubiystveni-napadeniya-v-nigeriya.html", "text": "В събота поне 14 души са загинали, а други 15 са били ранени при две самоубийствени нападения в бежански лагер в североизточната част на Нигерия, предава Anadolu Agency. \r\nПредполага се, че терористичната групировка „Боко Харам“ стои зад атаките, тъй като в повечето случаи на насилие в региона от 2009 г. насам именно тя поема отговорност за нападенията. Властите допълниха, че организацията „сега прилага нова тактика на атакуване на бежанци или бежански лагери и взимане на заложници за получаване на откуп“. Мария Динкова", "date": "2017.07.30", "title": "АА: Поне 14 души са били убити, а други 15 са били ранени при две самоубийствени нападения в Нигерия"}
{"url": "http://www.focus-news.net/news/2017/07/30/2420813/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Гай Верхофстад, главен преговарящ за Брекзит от страна на Европейския парламент,  предупреди британския премиер Тереза Мей, че мнението на евродепутатите също „ще бъде чуто“, преди да започнат търговските преговори, пише вестник The Independent. \r\nВерхофстад заяви, че Европейският съвет и Мишел Барние, водещият преговарящ на ЕС за Брекзит, ще решат кога да започнат търговските преговори между Лондон и Брюксел, но членовете на Европейския парламент също ще оценят протичането на дискусиите. \r\nАко Великобритания иска да задоволи интересите на Европейския парламент, то през летните месеци ще трябва да се постигне значителен прогрес по въпроса за правата на гражданите. В противен случай Верхофстад ще посъветва Съвета да не се преминава към втората фаза на преговорите: а именно бъдещите отношения между Обединеното кралство и ЕС, които са приоритетни за Мей. \r\n„Правителствата на държавите от ЕС в крайна сметка ще оценят и ще решат дали е постигнат „достатъчен напредък“ по въпросите за напускането на Великобритания, за да се започнат дискусиите за това какви ще бъдат бъдещите отношения между Брюксел и Лондон“, подчерта Верхофстад. \r\n„Убеден съм, че Европейският парламент, като пряко избрана институция, представляваща европейските граждани, също ще даде своята оценка на Съвета чрез приемането на резолюция за това дали да се започне втората фаза или да се изчака“, допълни Верхофстад.\r\n***\r\nНа повече от 150 джихадисти и други престъпници ще бъде отнето британското гражданство  и ще им бъде забранено да се връщат в Обединеното кралство, пише The Sunday Times. Новата мярка е предприета заради притесненията, че разпадането на терористичната групировка „Ислямска държава“ ще доведе до връщане на екстремистите от Сирия. \r\nТази година над 40 души са загубили правото си да притежават британски паспорт. \r\nМинистрите предприеха мярката, след като разузнавателните служби предупредиха, че над 300 джихадисти от Сирия могат да се върнат и да всеят хаос в страната. \r\nСпоред властите поне 850 бойци са пътували до Близкия Изток. Около половината са се върнали, а около 130 са били убити.\r\n***\r\nПовече от 22 хил. души са евакуирани след голям пожар, който избухна по време на музикален фестивал в испанския град Барселона, пише вестник Daily Express. \r\nНа снимки, публикувани в социалните мрежи, се вижда как пламъците са обхванали основната сцена на фестивала.  \r\nМестни медии съобщават, че е възможно сценичните фойерверки да са предизвикали пожара. \r\nОт службите за гражданска защита на Каталония уточниха, че няма пострадали граждани при събитието. \r\n„Тази вечер, 29 юли, UNITE Barcelona stage избухна в пламъци поради техническа неизправност“, съобщават организаторите на събитието. \r\n„Благодарение на професионалната намеса на властите всички 22 хил. посетители бяха евакуирани и няма информация за пострадали“, допълниха организаторите.\r\n***\r\nУникален и подробен анализ показа кои сектори на икономиката ще пострадат най-силно от значителното намаляване на миграцията от Европейския съюз към Великобритания, пише вестник The Guardian. \r\nСпоред проучване на Националната статистическа служба на Обединеното кралство в поне 18 специализирани индустрии служителите от ЕС представляват повечето от 20% от работната сила. \r\nБританското правителството настоява, че работниците от блока ще могат да останат в страната след Брекзит. Но има притеснения, че много от тях ще изберат да напуснат през 2019г. и с приключването на свободното движение много работни места ще останат вакантни. \r\nЗаради опасенията на бизнеса за това какъв ефект ще има Брекзитът върху пазара на труда, министърът на вътрешните работи Амбър Руд отбеляза, че правителството иска да сключи преходно споразумение. То ще включва продължаването на свободното движение, за да се гарантира сигурността на работодателите.\r\n***\r\nОт следващия месец главният прокурор на Великобритания ще има правото  да преразглежда по-леките присъди, като така терористите ще могат да получат по-тежки наказания, пише вестник The Telegraph.\r\nДжереми Райт ще може да преразгледа присъдите на 19 обвинения, свързани с тероризъм, включително подтикване към извършване на терористични атаки. Райт ще може да дава по-дълги присъди, ако бъде преценено, че съдиите не са били достатъчно строги. \r\nМиналата година присъдите на рекорден брой  престъпници: общо 141 души, са били увеличени след оплаквания, че техните наказания са прекалено леки. \r\nЖертвите и гражданите могат да поискат преразглеждане на присъдите при някои сериозни престъпления. Миналата година са получени общо 837 молби за преразглеждане, което представлява увеличение от 17% в сравнение с 2015 г.", "date": "2017.07.30", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/07/30/2420808/abc-news-nikolas-maduro-iska-novoto-uchreditelno-sabranie-da-otneme-imuniteta-na-deputatite-ot-opozitsiyata.html", "text": "В събота вечерта президентът на Венецуела Николас Мадуро заяви, че той ще преследва своите политически опоненти с практически неограничената власт на учредителното събрание, което ще бъде избрано в неделя, предава ABC News.  Същевременно опозицията полага последни усилия, за да организира демонстрации по улиците. \r\nПо време на изявление, излъчено по държавната телевизия, Мадуро ясно подчерта, че иска събранието да отнеме на депутатите от опозицията техния имунитет срещу наказателно преследване и да вкара в затвора поне един от тях. \r\n„Всички престъпници ще отидат в затвора за престъпленията, които са извършили“, допълни Мадуро. Мария Динкова", "date": "2017.07.30", "title": "ABC News: Николас Мадуро иска новото учредително събрание да отнеме имунитета на депутатите от опозицията"}
{"url": "http://www.focus-news.net/news/2017/07/30/2420820/predstoyashti-sabitiya-v-stranata-za-30-yuli-agentsiya-fokus.html", "text": "***\r\nВицепрезидентът Илияна Йотова ще посети Стара Загора по повод 140 години от боевете за града по време на Руско-Турската война. Вицепрезидентът ще се срещне с кмета Живко Тодоров в сградата на Общината, след което ще вземе участие в тържествената програма от 20.00 часа. В 21.00 часа Илияна Йотова ще присъства на концерт в Античен форум „Августа Траяна“.\r\n***\r\nОт 20.00 часа на площада пред Общината председателят на Народното събрание Димитър Главчев и народни представители ще участват в тържествената заря-проверка по случай 140 години от боевете при Стара Загора. Председателят на парламента ще приеме рапорта на командващия зарята и ще произнесе слово по повод годишнината.\r\n***\r\nВ 10.00 часа на летовище „Свети Константин“ край Пещера ще се проведе Вторият Регионален фолклорен събор на народното творческо „Св. Константин 2017“ под патронажа на министъра на туризма Николина Ангелкова.\r\n***\r\nОт 20.30 часа в хотел „Балкан“, министърът на околната среда и водите Нено Димов ще награди победители в „ЕКО рали България 2017 г.“. \r\n***\r\nВ 09.25 часа в митрополитския храм „Св. Неделя” ще се състои официалното посрещане на патриарх Неофит. В 9.30 часа ще започне архиерейската св. литургия, оглавена от Мелнишкия еп. Герасим, главен секретар на Св. Синод.\r\n***\r\nВ 11.00 часа в Борисовата градина ще се проведе Детска програма на „Арт Театър”.\r\n***\r\nВ 16.00 часа в Шахматния клуб „Блиц” в Националния дворец на културата ще се проведе сеанс с шесткратния шампион на България гросмайстор Кирил Георгиев, световен рекорлбор на Гинес.\r\n***\r\nОт 17.00 до 19.00 часа Инициативният комитет за подобряване на качеството на обществения транспорт във Владая и Княжево ще проведе протест, в рамките на който се очаква да бъде блокиран главният път Е-79.\r\n***\r\nВ 18.00 часа в Софийска градска художествена галерия на ул. „Ген. Гурко” 1 ще се проведе концерт с църковна и театрална барокова музика на ансамбъл за стара музика „Concerto Antico”.\r\n***\r\nОт 10.00 часа в черквата „Света Троица” в Банско ще бъде отслужена панихида за загиналите в Илинденско-Преображенското въстание. В 10.30 часа на паметника „Банско помни героите” ще бъдат положени венци и цветя в знак на почит и признателност. \r\n***\r\nВ 11.30 часа в местността Мъртва поляна ще се проведе събор с участието на фолклорни групи към читалище „Никола Вапцаров” – Банско.\r\n***\r\nОт 08.00 до 10.00 часа на поляната между изложбата на цветя „Флора” и ресторант „Воденицата” практикуващи Фалун Дафа ще изпълняват упражненията на древния път за самоусъвършенстване. \r\n***\t\r\nОт 08.00 часа в местността Тъмни лаг ще се проведе Ловно-риболовен туристически празник.\r\n***\r\nОт 09.00 часа в църквата „Възкресение Христово“ ще гостува частица от мощите на Св. Панталеймон.\r\n***\r\nВ 20.00 часа в Градския парк „Свети Георги” ще се проведе концерт „Добрич Джази”.\r\n***\r\nОт 09.00 часа в митрополитския храм „Св. вмчца Марина” Знеполският епископ Арсений ще отслужи архиерейска света Литургия. След светата богослужба ще бъде изпратена църковната делегация от Русия, а светините на Пресвета Богородица  ще бъдат пренесени обратно в Москва.\r\n***\r\nОт 09.30 часа в Многофункционална спортна зала „Колодрума“ ще започне втория ден от надпреварата за Балканската купа по колоездене на писта за мъже до 23-годишна възраст и мъже \"Елит\".\r\n***\r\nОт 10.00 часа в Цар Симеоновата градина доброволци ще разпространяват информационни материали и ще провеждат кратки информационни кампании с граждани по повод Международния ден за борба с трафика на хора.\r\n***\r\nСъвместна подготовка ще се проведе в района на учебен полигон „Ново село” с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни.\r\n***\r\nМОНТФИЗ и Община Созопол организират международен фестивал, който включва практически тренинги по актьорско майсторство, техника на дишане и постановка на гласа, техника на говора, поведение на тялото, творческо писане и мислене, въздействаща комуникация, обучение за подготовка и кандидатстване по евро проекти.\r\n***\r\nОт 18.30 часа на площада пред сградата на Общината ще се проведе концерт на Общински фолклорен ансамбъл „Загоре”. В 20.00 часа ще започне военен ритуал и тържествена заря-проверка, а час по-късно на Античния форум „Августа Траяна” ще се проведе тържествен концерт на Държавна опера Стара Загора.\r\n***\r\nВ 21.00 часа в Мемориален комплекс „Бранителите на Стара Загора” ще се състои светлинно-звуков спектакъл „Молитва за Стара Загора”.", "date": "2017.07.30", "title": "Предстоящи събития в страната за 30 юли (Агенция „Фокус”)"}
{"url": "http://www.focus-news.net/news/2017/07/30/2420818/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще е слънчево, след обяд в планинските райони с незначителна купеста облачност. Ще духа слаб, в Източна България до умерен изток-североизточен вятър. Максималните температури ще са между 29° и 34°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област София: Движение с повишено внимание посока Бургас от км 35+000 до км 49+000 поради частични ремонтни дейности. Срок 31.07.2017 г.; Движение с повишено внимание посока София от км 45+000 до км 55+000 поради частични ремонтни дейности. Срок 31.07.2017 г.; област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г. \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: км 382+600 в посока София-Варна – ремонт на фуга на съоръжение. Движение в аварийната лента. Срок до 31.07.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; Благоевград-Железница от км 366+000 до км 371+000 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 04.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 04.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 12+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-19 Симитли-прохода „Предел“ от км 0+000 до км 21+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път IІI-197 с. Долен-с. Сатовча от км 20+000 до км 28+000 – почистване на отводнителни окопи. Движението ще се извършва в лявата или дясната лента за движение, съгласно поставените пътни знаци. Срок до 04.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради частични ремонтни дейности на асфалтовата настилка. СМР се извършват в часовия интервал от 08:00 до 18:00 часа със краен срок до 31.07.17 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 31.07.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-6203 от км 0+000 до км 8+000 в участъка Търновлаг-Жабокрът – движение с повишено внимание, поради почистване на окопи, профилиране на банкети и изсичане на храсти. Сигнализирано с пътни знаци. Срок до 31.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 31.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 01.08.2017 г.; път III-3005 Петърница-Бъркач-Беглеж от км 15+200 до км 16+400 – ремонтни дейности на асфалтовата настилка. Движението се осъществява в една лента. Срок до 01.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.; път II-51 Дралфа-Чудомир-Лозница от км 89+517 до км 93+517 – движение с повишено внимание, поради монтаж на нови ограничителни системи /мантинели/. Срок до 04.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-861 граница с Област-Пловдив-м. Момина вода от км 31+040 до км 36+400 – частични ремонти на асфалтовата настилка. МПС да се движат с повишено внимание в свободната лента, съобразно създадената организация на движение. Срок за изпълнение 31.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8611 Белица-Загражден-Баните от км 18+000 до км 60+174 – косене на тревни площи. Движение с повишено внимание в свободната лента, съобразно създадената организация на движение. Срок до 31.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 Раднево - Гълъбово при км 46+460– частични ремонтни дейности. Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Велико Търново-Гурково от км 35+000 до км 51+500 – стеснение на една от лентите, поради ремонт на ограничителни системи. Срок до 31.07.2017 г.;.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът III-2002 с. Садина-Попово от км 11+500 до км 39+200 – движение с повишено внимание по, поради частични ремонтни дейности. Срок до 04.08.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.30", "title": "Актуална пътна обстановка"}
{"url": "http://www.focus-news.net/news/2017/07/30/2420814/voa-palestinskiyat-lider-e-bil-priet-v-bolnitsa-za-rutinen-pregled.html", "text": "В събота говорителят на палестинският президент Махмуд Абас заяви, че 82-годишният лидер е бил приет в болница за рутинен преглед и ще бъде изписан след броени часове, предава Voice of America. \r\nВъпросът за здравето на Абас подсилва притесненията относно несигурната ситуация с лидерството в палестинските територии, които са разделени между две съперничещи си правителства и където няма план за това кой ще бъде приемник на остаряващия президент. Мария Динкова", "date": "2017.07.30", "title": "VOA: Палестинският лидер е бил приет в болница за рутинен преглед"}
{"url": "http://www.focus-news.net/news/2017/07/30/2420815/pregled-na-mezhdunarodnite-novini-do-6-chasa-agentsiya-fokus.html", "text": "Полицията в Австралия предотврати провеждането на терористичен акт, свързан със свалянето на самолет, съобщи в неделя министър-председателят на страната Малкълм Търнбул. \r\nТой направи този коментар, след като по-рано четирима души бяха задържани в Сидни. Търнбул уточни, че арестите са били част от провеждана „голяма съвместна контратерористична операция“. \r\nПремиерът подчерта, че допълнителни мерки за сигурност са били въведени във вътрешните и международните летища.\r\n*** В неделя във Венецуела ще се проведат избори за национално учредително събрание, което трябва да се заеме с подготовката на измененията в конституцията на страната.\r\nГражданите на Венецуела трябва да изберат общо 545 членове на събранието: 364 от щатите и общините, 173 от различните сектори на обществото и осем от индианското население на страната. Общо 19,4 млн. души имат право да подадат своя вот, като ще бъдат отворени над 14,5 хил. центъра за гласуване. Сигурността по време на изборния ден ще бъде гарантирана от 380 хил. души. \r\nВластите се надяват на висока избирателна активност. Същевременно от опозицията не признават изборите, подчертавайки, че свикването на учредителното събрание трябва да стане чрез референдум, а не по искане на президента Николас Мадуро. \r\nСпоред последното изследване на социологическата компания Datanalisis едва 23% от населението одобряват свикването на събранието. Също така само 19% от запитаните вярват, че новата конституция ще гарантира мира и стабилността, както твърди Мадуро. \r\nСвикването на събранието доведе до масови протести от началото на април, при които загинаха повече от 110 души. Правителството обяви пълна забрана на всякакви акции по улиците на страната от петък, 28 юли, до вторник, 1 август. Въпреки това демонстрациите в страната продължават, а от коалицията „Кръгла маса за демократично единство“ призоваха своите поддръжници в неделя да излязат по улиците.\r\n*** Руският вицепремиер Дмитрий Рогозин, който е специален представител на президента на Русия по въпросите за Приднестровието, заяви, че планира да се срещне с държавния глава на Молдова Игор Додон на 4 август по време на встъпването в длъжност на иранския лидер Хасан Рухани в Техеран.\r\n„Разбира се, ще има сериозен разговор, трябват ни ясни гаранции,  които ще могат да осигурят провеждането на нормален диалог“, подчерта Рогозин. \r\nТой обясни важността на възобновяването на диалога между Молдова и Преднестровието, определяйки това като главната задача на Москва в този регион.  Руският вицепремиер уточни, че това е необходимо да се направи в интерес на гражданите. „Става дума за транзита на транспортните средства, за въпросите, свързани с опита за блокада“, допълни Рогозин. \r\nТой напомни, че в Приднестровието живеят 500 хил. души, като 200 от тях са руски граждани.\r\n*** Броят на жертвите на епидемията от холера в Йемен е достигнал 1,992 души.\r\nСпоред Световната здравна организация от началото на епидемията, която започна от 27 април, в близкоизточната страна са били регистрирани общо 419, 804 случая на холера. До момента от болестта са загинали 1, 992 души. \r\nНай-много са смъртните случаи в провинция Хаджа, в градовете Ходейда, Иб и Таиз.\r\nОт организацията допълват, че 405, 706 души са успели да се излекуват от болестта.  \r\n*** Повече от 22 хил. души са евакуирани след голям пожар, който избухна по време на музикален фестивал в испанския град Барселона. \r\nНа снимки, публикувани в социалните мрежи, се вижда как пламъците са обхванали основната сцена на фестивала.  \r\nМестни медии съобщават, че е възможно сценичните фойерверки да са предизвикали пожара. \r\nОт службите за гражданска защита на Каталония уточниха, че няма пострадали граждани при събитието. \r\n„Тази вечер, 29 юли, UNITE Barcelona stage избухна в пламъци поради техническа неизправност“, съобщават организаторите на събитието. \r\n„Благодарение на професионалната намеса на властите всички 22 хил. посетители бяха евакуирани и няма информация за пострадали“, допълниха организаторите.\r\n*** Столицата на Хавай, Хонолулу, стана първият голям американски град, който въведе забрана на това пешеходците да гледат мобилните си телефони, да пишат съобщения или да използват дигитални устройства, докато пресичат.\r\nМярката, която ще влезе в сила от 25 октомври, цели да намали броя на пострадалите и загиналите при пътни инциденти заради разсейване. \r\nГлобите при първо нарушение ще бъдат между 15 и 35 долара. При повторно нарушение гражданите ще трябва да плащат глоби до 99 долара. \r\nНовият закон вече среща съпротива сред някои членове на обществото, които обвиняват правителството в свръхрегулация.\r\n*** Бившият президент на Грузия Михаил Саакашвили заяви, че няма да приема гражданство на друга държава или да иска политическо убежище. \r\nВ събота в интервю за грузинския телевизионен канал „Рустави-2“ той подчерта, че приема себе си за гражданин на Украйна. \r\n„Нямам нито намерение, нито желание, нито планове да искам политическо убежище в друга страна“, подчерта Саакашвили. \r\nСпоред него украинският президент Петро Порошенко е нарушил конституцията на страната и международните задължения на Киев като го е лишил от гражданство. \r\nСаакашвили уточни, че смята решението на Порошенко за незаконно. Бившият лидер на Грузия обаче изрази оптимизъм и съобщи, че украински и чуждестранни юристи работят по въпроса.", "date": "2017.07.30", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/30/2420816/abc-news-obshto-81-dushi-sa-postradali-v-tayvan-sled-kato-tayfunat-nesat-e-dostignal-stranata.html", "text": "Общо 81 души са пострадали, след като първият тайфун за тази година удари Тайван, предава ABC News. \r\nВластите уточниха, че тайфунът „Несат“ е причинил свлачище в североизточното крайбрежие на страната, като скоростта на вятъра е достигнала 137 км/ч. Същевременно в южната част на Тайван повече от 100 хил. души са били евакуирани. \r\nОбщо 145 международни полета са отменени заради „Несат“. Освен това почти половин милион домакинства са останали без електричество заради тайфуна. \r\nОчаква се в неделя вечерта втора тропическа буря да удари страната. Мария Динкова", "date": "2017.07.30", "title": "ABC News: Общо 81 души са пострадали в Тайван, след като тайфунът „Несат“ е достигнал страната"}
{"url": "http://www.focus-news.net/news/2017/07/30/2420817/ria-novosti-kitay-pokaza-svoyata-nay-nova-tehnika-po-vreme-na-voenen-parad.html", "text": "В неделя, в автономния район Вътрешна Монголия се проведе военен парад по случай 90-годишнината на Народно-освободителната армия на Китай, като беше показана най-новата военна техника, с която Пекин разполага, предава РИА Ниовости. \r\nПарадът започна в 9 ч. местно време (4 ч. българско време) и беше приет от президента на Китай и председателя на Централния военен съвет Си Дзинпин. \r\nВ парада участваха 12 хил. военнослужещи, 129 военни самолета, 571 единици наземно оборудване. Над 40% от представената техника се демонстрира публично за първи път. Освен това за първи път беше показана новата междуконтинентална балистична ракета DF-31AG.  Мария Динкова", "date": "2017.07.30", "title": "РИА Новости: Китай показа своята най-нова техника по време на военен парад"}
{"url": "http://www.focus-news.net/news/2017/07/30/2420819/reuters-dva-amerikanski-bombardirovacha-sa-preminali-nad-koreyskiya-poluostrov.html", "text": "Два американски бомбардировача В-1В са преминали над Корейския полуостров като пряк отговор на скорошните ракетни изпитания на Северна Корея, предава Reuters. \r\nВ петък Пхенян съобщи, че е изстрелял нова междуконтинентална балистична ракета, което доказва неговите способности да удари територията на САЩ. \r\nАмериканските военновъздушни сили отбелязаха в изявление, че полетите на В-1В са били пряк отговор на последните ракетни изпитания на Северна Корея  Мария Динкова", "date": "2017.07.30", "title": "Reuters: Два американски бомбардировача са преминали над Корейския полуостров"}
{"url": "http://www.focus-news.net/news/2017/07/30/2420821/nimh-dnes-vremeto-shte-bade-slanchevo-s-maksimalni-temperaturi-mezhdu-30-i-35.html", "text": "Днес времето над страната ще бъде слънчево, след обяд над планините с незначителна купеста облачност. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Ще духа слаб, в Източна България до умерен изток-североизточен вятър. Горещо с максимални температури, предимно между 30° и 35°, в София около 30°. Атмосферното налягане е по-високо от средното за юли. През деня слабо ще се понижи.  \r\nНад Черноморието ще бъде слънчево. Ще духа до умерен изток-североизточен вятър. Максималните температури на въздуха ще са между 27° - 30°. Температурата на морската вода е 23° - 25°. Вълнението на морето ще бъде около 2 бала. \r\nНад планините ще бъде слънчево, след обяд с незначителна купеста облачност. Ще духа умерен вятър от северната четвърт. Максимална температура на височина 1200 метра около 25°, на 2000 метра – около 16°.", "date": "2017.07.30", "title": "НИМХ: Днес времето ще бъде слънчево с максимални температури между 30° и 35°"}
{"url": "http://www.focus-news.net/news/2017/07/30/2420824/reuters-sasht-izprati-bombardirovachi-nad-kndr.html", "text": "Свръхзвукови стратегически бомбардировачи Б-1Б от Военновъздушните сили на САЩ са прелетели над Корейския полуостров, като демонстрация на сила от страна на Вашингтон, след проведените от Корейската народно-демократична република (КНДР) ракетни изпитания, обявиха в съобщение от американските ВВС, предадено от Reuters.\r\nОт КНДР обявиха, че са провели още едно успешно изпитание на интерконтинентална балистическа ракета в петък (28.07), което е доказало способността на ракетата да достигне до американския материк. Това предизвика острата реакция на президента на САЩ Доналд Тръмп.\r\nПолетът на бомбардировачите Б-1Б, проведен в събота (29.07), е директен отговор на ракетното изпитание, съобщават от американските ВВС. Самолетите са излетели от американската база в Гуам и към тях са се присъединили японски и южнокорейски изтребители, които са провеждали обучение, пише още в съобщението.\r\n„КНДР остава най-голямата заплаха за регионалната стабилност. Ако бъдем повикани, ние сме готови да отговорим с бърза, смъртоносна и поразителна сила, във време и място избрани от нас“, предупреждават от американските ВВС.\r\nПревод и редакция:", "date": "2017.07.30", "title": "Reuters: САЩ изпрати бомбардировачи над КНДР"}
{"url": "http://www.focus-news.net/news/2017/07/30/2420828/stratfor-sasht-i-rusiya-urok-po-asimetriya.html", "text": "Прогнозен анализ на Stratfor\r\n·         Нарастващото напрежение между Москва и Вашингтон ще накара Русия да провежда политика на асиметрични реакции срещу действията на САЩ\r\n·         Тези разширени и косвени реакции може да са насочени срещу съюзниците на Съединените щати\r\n·         Една от потенциалните мишени на Москва е Украйна, която е уязвима за няколко потенциални действия на Русия, например директно анексиране на територия, чрез подрепяната от Кремъл Малорусия.\r\nНапрежението между САЩ и Русия отново се покачва.            Въпреки вихрушката от дипломатическа активност между Москва и Вашингтон през последните седмици – включително срещата очи в очи между президента на САЩ Доналд Тръмп и руския му колега Владимир Путин на 7 юли – двете страни не осъществиха някакъв значим напредък в намирането на разрешение по някой от многото спорни въпроси. Например, среща проведена между руски и американски представители на 17 юли, не успя да намери разрешение на спора, заформил се, около отнемането на имоти на руското посолство в САЩ. След това, на 25 юли, Специалният представител на САЩ за Украйна Кърт Волкър заяви, че Вашингтон обмисля дали да изпрати летално оръжие на Киев. Два дни по-късно американският Конгрес увеличи натиска, приемайки закон за разширяване на санкциите срещу Русия и отрязвайки пътя на Тръмп към евентуалното им премахване.\r\nПрогреса в урегулирането на различията убягва на САЩ и Русия и стратегическите пропаст между тях се разширява ден след ден. Усилвайки напрежението върху Москва и не правейки никакви концесии от своя страна, Вашингтон предизвика изблик на агресивна реторика от страна на Кремъл. В деня, след като бе приет законопроекта за новите санкции в Камарата на представителите на САЩ, Константин Косачев, Председателят на комисията по международни дела към Съвета на Руската федерация заяви, че „бъдещата деградация на двустранните отношение става неизбежна“. По-нататък той подчерта, че реакцията срещу действията на САЩ „няма да бъде симетрична, а болезнена за американците.“\r\nОбещанието на Косачев, да се приложи несиметричен отговор предполага, че Кремъл няма да отвърне на санкциите - със санкции, нито ще се спре с решението да изгони част от американските дипломати в Москва и да отнеме два обекта, принадлежащи на посолството на САЩ. Това никак не изглежда изненадващо, тъй като Русия има далеч по малко влияние върху икономиката на Съединените щати, отколкото Вашингтон има над Москва. Рестрикции върху американски компании или дипломатически лица ще имат минимален ефект върху политиката САЩ. Още повече, че новите американски санкции препятстват участието на американски фирми и лица в разработването на енергийния сектор на Русия и допълнителни действия в тази посока само ще нанесат повече щети на икономиката на страната.\r\nАсиметричните отговори, за които се използват най-силните страни на Русия, отдавна са важен елемент в противостоянието на страната със Запада. През 2008 г. например, две събития предизвикаха гнева на Русия: признанаването на независимостта на Косово от Запада и стимулирането на стремежите на Украйна и Грузия да се присъединят към НАТО. Тогава Русия нахлу в Грузия. Горе-долу по същия начин се случи и анексирането на Крим и поддръжката за сепаратисткия бунт в Източна Украйна, заради прозападния преврат в Киев. С тези си действия, Русия доказа, че има желание и възможности да реагира по индиректен, но болезнен начин на всяко действие на САЩ, което Кремъл приема като антагонистично.\r\nИмайки предвид горепосоченото е малко вероятно да се предполага, че Русия ще ограничи отговора си на новите санкции от САЩ, само с изгонването на няколко дипломата и отнемането на два имота. Кремъл разшири влиянието си на няколко геополитечски арени, на които Вашингтон има стратегичеси интерес, като Сирия, Северна Корея, Венецуела и Афганистан. Поставяйки се като важен играч в тези зони, Москва си откри обиколен път за влияние: може да съдейства на Вашингтон, когато има прогрес в преговорите и да вреди на интересите му, когато те не напредват.\r\nС увеличаването на напрежението между двете страни, всеки от тези театри е потенциална мишена за асиметричната стратегия на Москва. В близките месеци, Украйна изглежда в най-голям риск да попадне по средата на бойното поле на двете суперсили. При положение, че отпадането на санкциите няма да се случи, Москва няма да се чувства задължена да се подчинява на Минските протоколи, които предвиждат примирие и други отстъпчиви действия в Донбас. Имайки предвид, че САЩ публично обявиха за възможността да предоставят на Киев летални оръжия, Русия може да има интерес да възобнови военните действия чрез сепаратистите в Източна Украйна. Действията на Русия могат да стигнат до това, да подкрепят превземането от бунтовниците на територии в близост до линията на съприкосновение, включително стратегически важни градове като Авдеевка или Мариупол.\r\nИ действително, знаци за потенциална ескалация на враждебните действия вече се появиха. На 18 юли, Александър Захарченко, ръководителят на Донецката народна република, предложи да се създаде нова държава, на име Малорусия, със столица Донецк, която да замени „провалилата се държава“ Украйна. Другите сепаратистки лидери и руското правителство официално се дистанцираха от идеята, наричайки я „лична инициатива“ на Захарченко, но предложението може да се чете като предупреждение от Москва, която изразява неудоволствието си от сегашното състояние на нещата в Украйна. Най-вероятно не е случайност, че Киев отчете най-големия брой жертви за годината на 19-и юли, когато по време на схватки са загинали най-малко девет войника, а още поне пет са ранени. През последните седмици също има индикации, че достъпа до Донбас е ограничен за западни медии и наблюдатели от ОССЕ.\r\nНяма гаранция, че развитието на събитията ще завърши с значима офанзива на бунтовниците, подобни раздвижвания са се случвали и преди, без да предизвикат голямо военно стълкновение. Независимо от това, Русия може да постави Украйна под напрежение, използвайки други лостове за влияние. Все пак това е страната, която е най-уязвима за всички видове хибридни тактики на Кремъл. Сред вероятните ходове са политическа манипулация, енергийни и икономически ограничения, кибератаки, подривни действия, както и дезинформационни и пропагандни кампании. Използването на някой от тези методи в Украйна, може да е отговорът на Русия на нарастващия натиск от страна на САЩ, в допълнение към използването и на други находчиви начини за подриването на позицията на Вашингтон на световната сцена.\r\nПревод и редакция:", "date": "2017.07.30", "title": "Stratfor: САЩ и Русия: Урок по асиметрия"}
{"url": "http://www.focus-news.net/news/2017/07/30/2420826/predsedatelyat-na-parlamenta-dimitar-glavchev-i-narodni-predstaviteli-shte-uchastvat-v-tarzhestvenata-zarya-proverka-po-sluchay-140-godini-ot-boevete-pri-stara-zagora.html", "text": "Председателят на парламента Димитър Главчев и народни представители ще участват в тържествената заря-проверка по случай 140 години от боевете при Стара Загора, съобщиха от пресцентъра на Народното събрание. Честването ще бъде днес, от 20.00 часа, на площада пред Общината в Стара Загора. Председателят на парламента ще приеме рапорта на командващия зарята и ще произнесе слово по повод годишнината.", "date": "2017.07.30", "title": "Председателят на парламента Димитър Главчев и народни представители ще участват в тържествената заря-проверка по случай 140 години от боевете при Стара Загора"}
{"url": "http://www.focus-news.net/news/2017/07/30/2420827/savmestnata-balgaro-amerikanska-podgotovka-shte-se-provede-v-rayona-na-ucheben-poligon-novo-selo.html", "text": "Съвместна подготовка ще се проведе в района на учебен полигон „Ново село” с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни. Това съобщиха от правителствената информационна служба. Правителството разреши преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на Съвместната българо-американска подготовка „BLACK SEA ROTATIONAL FORCES - 17.1“ - PLATINUM LION 17-2. Съвместната подготовка се реализира в изпълнение на споразумението между България и САЩ за сътрудничество в областта на отбраната и на Плана за съвместна българо-американска подготовка и учения в страната и чужбина през 2017 година с участието на сили и средства от държави-членки и партньори на НATO. Съвместната подготовка ще се проведе в периода от 30 юли до 10 август в района на учебен полигон „Ново село“ с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни.\r\nЩе участват военнослужещи и военни формирования с щатно въоръжение, снаряжение и бойна техника от въоръжените сили на Република България, САЩ, Украйна, Република Словения, Румъния, Република Сърбия, Република Македония, Република Молдова и Република Албания, общо до 1000 души и до 37 единици сухопътна техника и въоръжение.\r\nОбщото планиране на Съвместната подготовка се извършва под ръководството на командването на Морската пехота на САЩ в Европа и Африка, съвместно с Българската армия.", "date": "2017.07.30", "title": "Съвместната българо-американска подготовка ще се проведе в района на учебен полигон „Ново село”"}
{"url": "http://www.focus-news.net/news/2017/07/30/2420798/the-telegraph-teroristite-vav-velikobritaniya-shte-mogat-da-poluchat-po-tezhki-prisadi.html", "text": "От следващия месец главният прокурор на Великобритания ще има правото  да преразглежда по-леките присъди, като така терористите ще могат да получат по-тежки наказания, пише вестник The Telegraph.\r\nДжереми Райт ще може да преразгледа присъдите на 19 обвинения, свързани с тероризъм, включително подтикване към извършване на терористични атаки. Райт ще може да дава по-дълги присъди, ако бъде преценено, че съдиите не са били достатъчно строги. \r\nМиналата година присъдите на рекорден брой  престъпници: общо 141 души, са били увеличени след оплаквания, че техните наказания са прекалено леки. \r\nЖертвите и гражданите могат да поискат преразглеждане на присъдите при някои сериозни престъпления. Миналата година са получени общо 837 молби за преразглеждане, което представлява увеличение от 17% в сравнение с 2015 г.  Мария Динкова", "date": "2017.07.30", "title": "The Telegraph: Терористите във Великобритания ще могат да получат по-тежки присъди"}
{"url": "http://www.focus-news.net/news/2017/07/30/2420822/vitseprezidentat-iliyana-yotova-shte-poseti-stara-zagora.html", "text": "Вицепрезидентът Илияна Йотова ще посети Стара Загора днес. Това съобщиха от прессекретариата на държавния глава. Посещението на вицепрезидента е от 19.25 часа по повод 140 години от боевете за града по време на Руско-Турската война. Вицепрезидентът ще се срещне с кмета Живко Тодоров в сградата на Общината, след което ще вземе участие в тържествената програма от 20.00 часа. В 21.00 часа Илияна Йотова ще присъства на концерт в Античен форум „Августа Траяна“.", "date": "2017.07.30", "title": "Вицепрезидентът Илияна Йотова ще посети Стара Загора"}
{"url": "http://www.focus-news.net/news/2017/07/30/2420823/arhiereyska-sveta-liturgiya-pred-svetite-moshti-na-sv-panteleymon-shte-bade-otsluzhena-v-mitropolitskata-katedrala-sv-vmtsa-nedelya.html", "text": "Пред светите мощи на св. великомъченик Пантелеймон, изложени за поклонение в митрополитската катедрала \"Св. вмца Неделя\" в град София, с благословението и при молитвеното присъствие на Негово светейшество Българския патриарх и Софийски митрополит Неофит, ще бъде отслужена, архиерейска св. Литургия, предаде репортер на Агенция \"Фокус\". От 9.25 часа ще се състои официално посрещане на Негово светейшество Българския патриарх и Софийски митрополит Неофит в митрополитския храм „Св. Неделя”, от 9.30 часа ще бъде дадено начало на архиерейската св. Литургия, оглавена от Мелнишкия епископ Герасим, главен секретар на Св. Синод на Българската православна църква. \r\nНикола ПЕТКОВ", "date": "2017.07.30", "title": "Архиерейска света Литургия пред светите мощи на св. Пантелеймон ще бъде отслужена в митрополитската катедрала \"Св. вмца Неделя\""}
{"url": "http://www.focus-news.net/news/2017/07/30/2420833/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "Днес, в празничния за християните неделен ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция „Фокус“. Началото е от 9.00 часа. \r\nНикола ПЕТКОВ", "date": "2017.07.30", "title": "Пазарджик: Константийският епископ Яков ще оглави архиерейска света Литургия в катедрален храм \"Успение на Пресвета Богородица\""}
{"url": "http://www.focus-news.net/news/2017/07/30/2420830/denyat-30-yuli-v-balgarskata-istoriya.html", "text": "На 30 юли 1877 г. - по време на Руско-турската война (1877-1878 г.) отрядът на генерал Н. Криденер осъществява втората атака срещу Плевен. Атаката е отблъсната. Загубите от руска страна са 7032 души. Боевете се водят при селата Гривица, Радишево и в района на Зелените хълмове. През 1900 г. - започва Седмият конгрес на македонските братства в София, продължил до 5 август. Присъстват 91 делегати. На конгреса се достига до обединяването на Върховния комитет, Македонския комитет и дружествата \"Странджа\" във Върховен македоно-одрински комитет с председател Борис Сарафов и подпредседател Тома Давидов. През 1917 г. - в Бабадаг (Северна Добруджа) е основан Централен добруджански народен съвет, обединяващ възникналите добруджански народни комитети, начело с д-р Иван Огнянов.\r\n2015 г.\r\nМая Манолова е избрана за национален омбудсман на България със 129 гласа в парламента срещу 82 гласа за досегашния омбудсман и кандидат за втори мандат Константин Пенчев.\r\n2010 г.\r\nПрезидентът на Република България присъжда орден „Св. св. Кирил и Методий” огърлие на Антон Дончев „за особено значимите му заслуги в областта на културата.“\r\n2007 г.\r\nПрезидентът на Република България присъжда орден „Св. св. Кирил и Методий” първа степен на Алберт Лиханов член на управителния съвет на Международната фондация “Св. св. Кирил и Методий” „за големите му заслуги за популяризиране на българската култура в Русия.“\r\n1997 г.\r\nТридесет и осмото НС гласува да се разсекретят досиетата на Държавна сигурност. Създадена е комисия с председател министърът на вътрешните работи - Богомил Бонев, и членове - шефовете на цивилното и военно разузнаване, на контраразузнаването, на Националната служба за охрана и на служба \"Архив\" на МВР.\r\n1996 г.\r\nСДС връчва на правителството проект, съдържащ мерки за излизане от кризата.\r\nИкономическият спад в страната довежда до социално-икономическата криза през зимата на 1996/1997 г. Независимо от приемането на спешни мерки за стабилизиране на макроикономическата ситуация, през втората половина на 1996 г. социално-икономическите показатели продължават да се влошават. Инфлацията нараства на 311%, реалната стойност на заплатите и пенсиите спада с 60%, а заетостта намалява с 8%. От 130 долара в края на 1995 г., в началото на 1997 г. средната месечна заплата е едва 20 долара. В края на 1996 г. непрекъснато влошаващото се положение довежда до сериозна финансова, социално-икономическа и политическа криза, която предизвика широки обществени протести и демонстрации. В условията на задълбочаваща се криза правителството е принудено да подаде оставка. През февруари 1997 г. държавното управление е поето от служебно правителство, което постига споразумение с Международния валутен фонд и Световната банка за осъществяване на програма за икономическа стабилизация и структурни реформи. В програмата са заложени следните промени: 1) установяване на паричен съвет; 2) реформи във финансовия и банков сектор; 3) закриване на нежизнеспособните държавни предприятия, ускоряване на приватизацията и промяна на тарифите за комуналните услуги; 3) ценова и търговска либерализация.\r\n1960 г.\r\nВ периода 30 юли - 15 август България признава независимостта на френската колония Дахомей (от 1975 г. Република Бенин), Нигер, Република Горна Волта, Република Бряг на Слоновата кост, Горна Волта, Централната африканска република и Габон.\r\n1934 г.\r\nС наредба-закон започва организирането на казионни профсъюзи на държавните и обществените служители, продължило до края на 1934 г.\r\n1917 г.\r\nВ Бабадаг (Северна Добруджа) е основан Централен добруджански народен съвет, обединяващ възникналите добруджански народни комитети, начело с д-р Иван Огнянов.\r\nЦентралният добруджански народен съвет има за цел да съдейства на българското правителство във воденето на борба за присъединяване на цяла Добруджа към България. Като връзка на съвета пред българското правителство служи Върховният управителен комитет на организация \"Добруджа\". Чрез него се осъществява единство между всички родолюбиви добруджански организации в страната. Централният съвет организира мрежа от местни организации с ръководни комитети в по-главните центрове на Добруджа – Бабадаг, Кюстенджа, Добрич (Толбухин) и Силистра. През 1918 г. Централният добруджански съвет организира голям народен събор, в който представители от цяла Добруджа декларират своето желание за присъединяване на Добруджа към България. След края на Първата световна война румънските власти се настаняват в Добруджа и Съвета се мести във Варна. През 1919 г. Централният добруджански съвет се обединява с Върховния управителен комитет на организация \"Добруджа\" и прекратява своята дейност.\r\n1913 г.\r\nПетнадесетото ОНС отпуска 500 000 лв. за подпомагане на бежанците.\r\nБежанският въпрос възниква в резултат на масовия приток на българи бежанци от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор от 1878 г. от западноевропейските велики сили и последвалите Букурещки мирен договор от 1913 г., Цариградски договор от 1913 г. и Ньойския мирен договор от 1919 г.\r\nПървата вълна от бежанци пристига в страната през 1878-1879 г. след изтеглянето на руските войски от южните български земи и потушаването на Кресненско-Разложкото въстание (1878-1879 г.). Извършеното през 1885 г. Съединение на Източна Румелия с Княжество България става повод за рязка промяна в отношението на османското правителство към многобройното българско население, живеещо в Източна Тракия. В отговор на някои акции, предприемани от Вътрешната македоно-одринска революционна организация в Одринско, местното българско население е подлагано на жесток терор, което принуждава не малка част от него да търси спасение в България. След неуспешния край на Илинденско-Преображенското въстание от 1903 г. страната е залята от нова голяма бежанска маса от Македония и Одринско. До избухването на Балканската война през 1912- 1913 г. броят на бежанското население в България възлиза на около 120 000 души. Нов още по-голям приток от български бежанци идва от територията на съседните балкански страни след военния погром на България в Междусъюзническата война от 1913 г. и Първата световна война от 1914-1918 г. При подписване на Ньойския мирен договор през 1919 г. Гърция с помощта на западните съглашенски сили налага на България и т. нар. конвенция за \"доброволно\" изселване на населението между двете държави. След поражението на гръцката армия в Мала Азия през есента на 1922 г., атинското правителство забравя за тази спогодба и прогонва насилствено от Западна Тракия огромен брой българско население. Спогодбата \"Моллов - Кафандарис\" от 1927 г. само оформя това положение.\r\nПоследната значителна вълна от бежанци пристига в България след връщането на Южна Добруджа през 1940 г. По силата на последвалия Крайовски договор 1940 г. през есента от Северна Добруджа са изселени принудително около 67 000 души българи.\r\n1906 г.\r\nВъв Варна се провежда учредителен конгрес на Българския социалдемократически съюз \"Пролетарий\", в който влизат изключените от БРСДП (т. с.) анархолиберали. Издава в. \"Пролетарий\" от 25 декември 1905 г.\r\n1900 г.\r\nЗапочва Седмият конгрес на македонските братства в София, продължил до 5 август. Присъстват 91 делегати. На конгреса се достига до обединяването на Върховния комитет, Македонския комитет и дружествата \"Странджа\" във Върховен македоно-одрински комитет с председател Борис Сарафов и подпредседател Тома Давидов.\r\nБорис Петров Сарафов е деец на македоно-одринското революционно движение. Той е роден на 12 юли 1872 г. в с. Либяхово (дн. Илинден), Гоцеделчевско. Борис Сарафов завършва Солунската българска мъжка гимназия \"Свети свети Кирил и Методий\" и Военното училище в София. Постъпва като офицер в българската армия, но скоро след това я напуска, за да се включи в националноосвободителната борба на македонските българи. Първата му по-значителна изява е предвождането на чета в Македония по време на Мелнишката акция през 1895 г. От май 1899 г. до март 1901 г. е председател на Върховния македоно-одрински комитет, който по редица въпроси, отнасящи се до националноосвободителното движение в Македония, постига съгласие със задграничните представители на Вътрешната македоно-одринска революционна организация в София - Гоце Делчев и Гьорче Петров. На смилевския конгрес през лятото на 1903 г. е включен в състава на главния щаб на Илинденско – Преображенското въстание в Битолски окръг (заедно с Д. Груев и Ан. Лозанчев). След избухването на въстанието 1903 г. участва в редица сражения с турските войски и башибозуци. След неуспеха на въстанието предприема обиколка из Западна Европа с цел да популяризира делото на ВМОРО. Взема дейно участие в конгреса на ВМОРО през 1905 г. и застава на страната на десницата. През 1906 г. е определен заедно с Иван Гарванов и Христо Матов за член на Задграничното представителство на ВМОРО в София. Убит е на 28 ноември 1907 г. заедно с Иван Гарванов по нареждане на Яне Сандански във връзка с развихрилите се борби между двете течения в организацията.\r\n1877 г.\r\nПо време на Руско-турската война (1877-1878 г.) отрядът на генерал Н. Криденер осъществява втората атака срещу Плевен. Атаката е отблъсната. Загубите от руска страна са 7032 души. Боевете се водят при селата Гривица, Радишево и в района на Зелените хълмове. Атаката на града се провежда от две колони руски войски командвани от генералите Белокопитов и Веляминов. Руските войски са принудени да отстъпят, въпреки че постигат известни успехи.\r\nОбсадата на Плевен е най-тежката и продължителна битка в хода на Руско-турската война (1877–1878). Тя продължава 5 месеца. Първата атака срещу Плевен е извършена на 20 юли 1877 г. Руските части са отблъснати. След неуспеха на първите две атаки през септември е предприета трета. На 2 септември 1877 г. военният съвет, свикан от Главната квартира на руската армия в с. Пордим, Плевенско, приема плана за Третата атака на Плевен. В с. Пордим пристига и румънският княз Карол, който на 3 септември е назначен за главнокомандващ на руско-румънските части при Плевен. Четири дни по-късно със засилена артилерийска подготовка започва първият етап на Третата атака на Плевен. На 8 септември 1877 г. артилерийският обстрел на Плевен продължава. Авангардът на ген. Михаил Скобелев овладява втория гребен на Зелените хълмове, но поради отлагане на втория етап на атаката е принуден да се изтегли на първия гребен. На 11 септември 1877 г. около 15 ч започва вторият етап на Третата атака на Плевен - непосредствения щурм на града. На следващия ден след упорити сражения командваните от ген. М. Скобелев части овладяват два от турските редути, но вечерта са принудени да се оттеглят към втория гребен на Зелените хълмове. Руските загуби възлизат на 12 814, а румънските - на 3000 души. На 23 септември 1877 г. в Плевен пристига подкрепление (10 000 души, боеприпаси и хранителни продукти) за гарнизона на Осман паша. На 27 септември 1877 г. в щаба на руската армия пристига ген. Едуард Тотлебен, който е определен да поеме ръководството на военните действия край Плевен. На 9 октомври в Плевен пристига ново подкрепление начело с Шефкет паша (16 000 души, боеприпаси и храни). На 30 октомври Осман паша получава заповед да задържи Плевен до пълно изразходване на припасите си, след което да се оттегли от града. В края на октомври руси и румънци постепенно изграждат укрепителна блокадна линия. На 9 ноември 1877 г. руски части превземат първия гребен на Зелените хълмове край Плевен. На 14 ноември 1877 г. ген. Едуард Тотлебен поема командването на всички части, включени в обсадата на Плевен. На 15 ноември 1877 г. е предприет опит за турска контраатака при Зелените хълмове край Плевен. Частите, командвани от ген. Скобелев, отблъскват атакуващия противник. В началото на декември блокадата над града достига 50 км. Същевременно положението на турската армия се влошава поради глада, болестите и студа. На 10 декември 1877 г. рано сутринта части на Плевенския гарнизон предприемат опит да преминат през р. Вит (в района между селата Долни Дъбник и Долна Митрополия). С помощта на навреме пристигнали подкрепления турските части са отблъснати и около 14 ч Осман паша приема предложената му безусловна капитулация. С падането на Плевен настъпва прелом в хода на войната.На тази дата умират:\r\n1951 г.\r\nУмра Асен Разцветников (псевдоним на Асен Петков Коларов) - български писател. Роден е на 2 ноември 1897 г. в с. Драганово. От 1920 г. следва славянска филология в СУ “Св. Климент Охридски”. В периода 1921-1922 г. слуша лекции по естетика във Виена и Берлин. През 1926 г. завършва право в СУ “Св. Климент Охридски”. От 1927 г. до 1929 г. работи като учител в Габрово, а през 1929 г. става лектор по немски език в III мъжка гимназия в София. Асен Разцветников пише стихове, превежда от старогръцки, немски, френски и руски език. След 9 септември 1944 г. работи в Института за художествени преводи към Министерството на информацията. През 1917 г. в списание \"Българан” за пръв път е отпечатана негова творба. От края на 1919 г. Асен Разцветников сътрудничи на леви периодични издания. Особено плодотворно е сътрудничеството му в списание \"Нов път\", а по-късно във вестник \"Наши дни\". След смъртта на Христо Смирненски е сочен от лявата критика за негов приемник. Напуска списание \"Нов път\", преминава в списание \"Златорог\" и през 30-те години се утвърждава като един от най-талантливите български детски поети и майстори на художествения превод. Превежда произведения на Гьоте, Молиер, Омир. Автор е на драмата \"Подвигът\", посветена на Априлското въстание (1876 г.). Най-значителното му произведение е стихосбирката от 1924 г. \"Жертвени клади\" Автор е на първата българска библиотечна методика \"Техника на училищните библиотеки\" (1932 г.).\r\n1949 г.\r\nУмира юристът проф. Стоян Данев (1858 - 1949). Лидер на Прогресивнолибералната партия. Стоян Данев е роден на 28 януари 1858 г. в Шумен. Влиза в редовете на Либералната партия. След разцеплението й през 1883 - 1884 г. минава към крилото, възглавявано от Драган Цанков. По време на първия стамболовистки режим (1887 - 1894) е принуден да ограничи политическата си дейност, но след правителствената промяна от май 1894 г. е привлечен от новия министър-председател д-р Константин Стоилов в Народната партия, което му осигурява подпредседателско място на VIII Обикновено народно събрание (1894 - 1896). Скоро обаче се завръща в предишната си партия и от 1897 г. е посочен за неин лидер (през 1899 г. тя се наименува на Прогресивнолиберална партия). От февруари до декември 1901 г. е министър на външните работи и изповеданията в коалиционния кабинет от демократи и прогресивни либерали, възглавяван от Петко Каравелов. От декември 1901 г. до май 1903 г. е министър-председател и отново министър на външните работи и изповеданията. През 1907-1908 г. участва в ръководството на опозиционния Патриотичен блок против втория стамболовистки режим. Председател на V Велико народно събрание (1911) и на XV Обикновено народно събрание (1911 - 1913). От 1 юни до 4 юли 1913 г. отново е министър-председател и министър на външните работи. Не успява да предотврати действията на цар Фердинанд I за обявяването на Междусъюзническата война 1913 г., която завършва с неуспех за България. Явен русофил, обявява се против въвличането на България в Първата световна война 1914-1918 г. След войната е включен като министър на финансите в коалиционния кабинет на Александър Стамболийски (октомври 1919 - май 1920 г.). Стоян Данев е открит противник на последвалото самостоятелно управление на Българския земеделски народен съюз (1920 - 1923). След обединението на Народната и Прогресивнолибералната партия в една формация той е един от нейните водачи. Играе видна роля и в образувания през 1922 г. Конституционен блок. След провала на замислената от този блок акция против земеделското правителство (септември 1922 г.) е арестуван и хвърлен в шуменския затвор. Последвалият държавен преврат на 9 юни 1923 г. го изважда от затвора. Влиза в редовете на новооснования Демократически сговор, но поради напреднала възраст отказва да заеме отговорни постове в него. След падането на сговористкия режим през 1931 г., се оттегля изцяло от активна политическа дейност.На тази дата са родени:\r\n1919 г.\r\nРоден е Александър Вутимски – псевдоним на Александър Коцев Вутов. До 10-годишна възраст живее в Своге. След смъртта на родителите си се премества в София. Завършва Първа софийска мъжка гимназия (1937 г.). От 1938 г. следва класическа филология в Софийския университет, но заболява от туберкулоза и след една година прекъсва учението си. Лекува се безрезултатно в различни санаториуми в страната, от пролетта на 1941 г. - в санаториума на Сурдулица. Първото му отпечатано стихотворение е „Пак самичко” (в. „Весела дружина“, №6, 15 октомври 1935 г.), но първият му сериозен поетически дебют е стихотворението „Улицата“ (сп. „Ученически подем“, 1936 г. – 37, № 2). Началните творчески изяви на Вутимски са свързани с ученически и други леви издания — „Ученически подем“, „Звън“, „Светлоструй“, „Трезва младеж“ и др. Участва заедно с Александър Геров, В. Осиковска, Л. Йорданов и Ем. Манов в издадения от тях литературен сборник „Праг“ (1938 г.); като студент — в литературен сборник „Жажда“ (1939 г.). Публикува и в „Млад кооператор“, „Кооперативна просвета“, „Росица“, „Вестник на жената“; подписва се Ал. Вутов, Ал. Коцев, Ал. Вълканов. От май 1939 г. редовно сътрудничи в издаваното от Вл. Василев сп. „Златорог“, където са публикувани най-значителните и най-зрелите стихотворения на поета, подписани с псевдонима Александър Вутимски. Поетични размишления за житейски и нравствено-психологически явления са „За простотата“, „За силата“, „За парите“, „За равенството“, „За радостта“, „За най-смирените“, „За красотата“ и др. Вутимски не успява да издаде приживе своя стихосбирка. Остава неиздадена и художествената му проза, запазена в машинописен препис — 15 кратки есета, писани през 1941 – 1943 г. Умира на 23 септември 1943 г. в Сурдулица, Моравско.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.30", "title": "Денят 30 юли в българската история"}
{"url": "http://www.focus-news.net/news/2017/07/30/2420832/anadolu-vanshnite-ministri-na-nyakolko-arabski-strani-sa-se-sreshtnali-v-bahreyn.html", "text": "Крал Хамад бин Иса ал Халифа се е срещнал с външните министри на четири от страните, които прекъснаха дипломатическите си отношения с Катар, предаде Anadolu Agency.\r\nАл Халифа се е срещнал с водещите дипломати на Саудитска Арабия, Египет, Обединените арабски емирства (ОАЕ) и неговия собствен външен министър, в среща, на която министрите са обсъдили развитието на регионални и международни въпроси. Кралят е похвалил страните за техните усилия в борбата с терора и екстремизма.\r\nПревод и редакция:", "date": "2017.07.30", "title": "Anadolu: Външните министри на няколко арабски страни са се срещнали в Бахрейн"}
{"url": "http://www.focus-news.net/news/2017/07/30/2420829/stara-zagora-s-tarzhestvena-zarya-proverka-shte-badat-otbelyazani-140-godini-ot-boevete-za-osvobozhdenieto-na-grada.html", "text": "С тържествена заря-проверка ще бъдат отбелязани 140 години от боевете за Освобождението на града. Това съобщиха от пресцентъра на Община Стара Загора. Днес, от 18.30 часа, на площада пред сградата на общината започва концерт на Общински фолклорен ансамбъл „Загоре“. На същото място в 20.00 часа е началото на военния ритуал и тържествената заря-проверка, а час по-късно на Античния форум „Августа Траяна“ започва тържествен концерт на Държавна опера Стара Загора, чиято първа част ще бъде дирижирана от старозагорския владика Киприан.\r\nПрез 2017 г. се навършват 140 години от ожесточените боеве за Стара Загора, по време на Руско-турската война (1877-1878 г.). Богатата програма, посветена на епичните събития, изковали началото на бъдещата голяма победа, започна още на 1 юли и включи редица прояви в Регионалния исторически музей, Музея на религиите и паметните места, свързани с тях.\r\nУникалният спектакъл от музика и светлина „Молитва за Стара Загора“, с участието на старозагорския митрополит Киприан, в образа на молещия се човек, ще бъде кулминацията в програмата на Община Стара Загора за отбелязването на 140 години от боевете за Стара Загора (1877-1878 г.). Музиката на формация „Исихия“ и изпълнения на квартет „Ева“ - певици от световно известния хор „Мистерията на българските гласове“, ще допълнят атмосферата на красивото представление. Спектакълът ще се състои на 31 юли от 21.00 часа на Мемориалния комплекс „Бранителите на Стара Загора“. Светлинно-звуковият спектакъл ще може да бъде наблюдаван и на два екрана с размери 7/4 м.", "date": "2017.07.30", "title": "Стара Загора: С тържествена заря-проверка ще бъдат отбелязани 140 години от боевете за Освобождението на града"}
{"url": "http://www.focus-news.net/news/2017/07/30/2420831/si-dzinpin-kitay-e-dlazhen-da-sazdade-nay-moshtnite-vaorazheni-sili-v-svoyata-istoriya.html", "text": "На Китай, както никога по-рано в историята му, е необходимо да сформира мощни въоръжени сили за да защитава суверенитета и интересите на своя народ. Това заяви президентът на Китай Си Дзинпин след парада в чест на 90-ия рожден ден на Китайската народно-освободителна армия(КНА), цитиран от ТАСС.\r\n„Днес, както никога, сме близо до постигането на целите ни за възраждане на китайската нация. И сега, повече от всякога, ни е необходимо да построим силна армия“, каза Си. „Войници и офицери, вие сте длъжни неотклонно да следвате принципите  и системата на абсолютно ръководство на партията над армията, винаги да слушате и да изпълнявате нарежданията на партията и да я следвате към всяка цел, която тя ще ви покаже“, подчерта главнокомандващият, при обръщението му към взелите участие в парада военнослужещи.\r\n„Твърдо вярвам, че нашите въоръжени сили имат, както смелост, така и способност да разгромят всеки враг, който ни нападне. В нашата армия има решимост и възможност да защитава националния суверенитет, сигурност и интересите на страната“, обобщи Си Дзинпин.\r\nВ парада взеха участие 12 хиляди военнослужещи и 600 единици военна техника, в това число, повече от 100 самолета.\r\nИсторията на КНА започва с началото на Нанчанското въстание, което избухва на 1 август 1927 г., когато разквартируваните в град Нанчан части на армията на Гоминдана ( оглавявана от Чан Кайши ), се обявяват срещу антикомунистическия преврат устроен от партията Гоминдан. По време на въстанието се създава ядрото на бъдещото военно-политическо ръководство на Китайската народна репулбика.\r\nПревод и редакция:", "date": "2017.07.30", "title": "Си Дзинпин: Китай е длъжен да създаде най-мощните въоръжени сили в своята история"}
{"url": "http://www.focus-news.net/news/2017/07/30/2420836/tatar-inform-v-kazan-rusiya-se-provezhda-art-ekspozitsiya-volzhka-balgariya-teritoriya-na-sveta.html", "text": "В Българския музей-резерват в Казан се провежда традиционната арт-експозиция „Волжка България – територия на света“, предаде „Татар-информ“.\r\nОт пресслужбата на музея-резерват съобщиха, че организатор на мероприятието е Съюза на художниците на Република Татарстан, с поддръжката на Министерството на културата на републиката. Четвъртата по ред арт-експозиция е посветена на Годината на екологията в Русия.\r\nПървата изложба през 2014 г. е била на републиканско ниво и е носила името: „Болгар. Мит и Реалност“. После проекта придобива междурегионален характер. Темата на следващата арт-експозиция от 2015-а година е била формулирана като „Болгар. Гласът на Земята“, а 2016-та е била посветена на българския поет и мислител Кул Гали и се е казвала „Луната и Слънцето на Юсуф Прекрасни“.\r\nТази година изложението е международно, а сред участниците в проекта са художници от България, Унгария, Крим, Башкортостан и Татарстан.\r\nТворците са започнали да работят в Българския музей-резерват на 21 юли и ще завършат работата си днес (30.07). В края на мероприятието ще бъдат изложени произведенията им.\r\nПревод и редакция:", "date": "2017.07.30", "title": "„Татар-информ“: В Казан, Русия се провежда арт-експозиция „Волжка България – Територия на света“"}
{"url": "http://www.focus-news.net/news/2017/07/30/2420835/gd-granichna-politsiya-5-km-e-opashkata-ot-tezhkotovarni-avtomobili-pri-gkpp-dunav-most-2-na-izhod-ot-stranata-na-vhod-opashkata-e-2-km.html", "text": "5 км е опашката от тежкотоварни автомобили при ГКПП „Дунав мост 2“ на изход от страната, на вход опашката е 2 км. Това съобщиха от пресцентъра на ГД „Гранична полиция“. Информацията за трафика на граничните контролно-пропускателни пунктове е към 5.00 часа. На българо-румънската граница трафикът е интензивен. На българо-сръбската, българо-македонската, българо-гръцката и българо-турската граница трафикът е нормален на всички ГКПП. \r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.07.30", "title": "ГД „Гранична полиция“: 5 км е опашката от тежкотоварни автомобили при ГКПП „Дунав мост 2“ на изход от страната, на вход опашката е 2 км"}
{"url": "http://www.focus-news.net/news/2017/07/30/2420834/denyat-30-yuli-v-svetovnata-istoriya.html", "text": "През 1619 г. във Вирджиния е съставено първото американско законодателно събрание, известно като Камера на бюргерите (гражданите). През 1626 г. Неапол е разрушен при земетресение. Умират десетки хиляди души. На тази дата през 1858 г. - английският изследовател Джон Спик открива езерото Виктория в Африка. През 1887 г. в Квебек е построен първия мост над река Свети Лаврентий, 1898 г. - в американското списание “Сайнтифик Америкън” е отпечатана първата реклама на автомобил, \r\n2015 г.\r\nБирманските власти разпореждат освобождаването на близо 7 хиляди затворници, от които 210 са чужденци.\r\n2014 г.\r\nВ щата Махаращра в югозападна Индия при свличане на земни маси загиват над 70 човека.\r\n2013 г.\r\nВ Пакистан се провеждат президентски избори спечелени от Мамнун Хюсеин.\r\n2011 г.\r\nНа 2 август САЩ фалира технически при достигане на законоустановения предел от 14.3 трилиона долара за държавния дълг. Президентът на САЩ Барак Обама преди няколко дена излезе с телевизионно обръщение към нацията.\r\n2006 г.\r\nБомбена експлозия в сграда на управляващата Партия на справедливостта и развитието в град Газиантеп нанася сериозни материални щети, като няма пострадали. Това нападение срещу офиса на Партията на справедливостта и развитието е третото за месец юли.\r\n2004 г.\r\n16 души загиват, а над 100 са ранени при експлозия в завод в индустриалната зона Гисленгин на град Ат, Южна Белгия.\r\n1998 г.\r\nПрезидентът на Югославия Слободан Милошевич обявява прекратяване на бойните действия срещу косовските сепататисти.\r\n1995 г.\r\nРусия и Чечня подписват споразумение за прекратяване на въоръжения конфликт.\r\n1980 г.\r\nПровъзгласена е независимостта на република Вануату. Страната е разположена в югозападната част на Тихия океан. Заема архипелага Нови Хебриди и групата острови Банкс и Торес. Има население 192 хиляди жители. Столицата й е Порт Вила (на о-в Ефате). Вануату е република в състава на Съдружество, възглавявано от Великобритания. Глава на държавата е президент, избиран за 5 години. Законодателната власт е Национална асамблея от 52 депутата.\r\nВ средата на 19 век на островите се появяват английски и френски плантатори и между Великобритания и Франция започва борба за архипелага. През 1887 г. влиза в сила конвенция за съвместното владение на територията, а през 1906 г. владението е преобразувано в кондоминиум. На 30 юли 1980 г. е провъзгласена независимостта на Нови Хебриди, като страната получава името Република Вануату.\r\n1973 г.\r\nФармацевтичната компания Дистилърс, която произвежда медикамента талидомид във Великобритания се съгласява да изплати над 20 милиона лири компенсация на родените с дефекти деца. В продължение на 11 години, засегнатите от лекарството водят съдебни дела. Във Великобритания майките, които взимали медикамента по време на бременността за лечение на сутрешното гадене раждат бебета с тежки деформации (липсващи крайници).\r\nМежду 1958 г. и 1961 г. компанията Дистилърс (Биокемикалс) Лимитид произвежда и изнася на пазара, с лиценз в Обединеното кралство, лекарства, които съдържат съставка, първоначално разработена във Федерална Република Германия и известна под името “талидомид”. Лекарствата са предписвани като успокоителни, по-специално за бременни. През 1961 г. общо 250 жени, приемали тези лекарства, раждат деца с тежки деформации. През ноември същата година Дистилърс изтегля от пазара в Обединеното кралство всички лекарства, съдържащи талидомид.\r\nМежду 1962 и 1966 г. родителите на седемдесет от децата, родени с деформации, предявяват претенции срещу Дистилърс. Те твърдят, че причината за деформациите е действието на талидомида върху зародиша по време на бременността. А също така, че компанията е проявила небрежност при производството и изнасянето на пазара на лекарството и претендират да им се заплати обезщетение.\r\nПо шестдесет от така предявените претенции е постигнато споразумение между страните. През 1969 г. Дистилърс заплаща около един милион лири по 58 дела, като през юли 1973 г. все още продължават преговорите по останалите дела.\r\n1956 г.\r\nНа американските долари се появява девизът “In God We Trust”.\r\n1948 г.\r\nУнгарският президент Золтан Тилди подава оставка заради овладяване на властта от комунистите.\r\nЗолтан Тилди е роден през 1889 г. На парламентарните избори в Унгария на 4 ноември 1945 г. партията на малките собственици получава 60 процента от гласовете и Золтан Тилди, който е лидер на партията оглавява коалиционното правителство. В периода 1946- 1948 г. е президент на Унгария. Умира през 1961 г.\r\n1935 г.\r\nИздателство “Пенгуин” пуска първата си книга. Идеята за печатане на евтини книги в малък формат и с мека корица е дадена от Алън Лейн и извършва революция в книгоиздаването, давайки възможност за масови тиражи, както на популярни, така и на класически произведения.\r\n1934 г.\r\nС наредба-закон започва организирането на казионни профсъюзи на държавните и обществените служители, продължило до края на 1934 г.\r\nКурт фон Шушниг става канцлер на Австрия след убийството на Енгелберт Долфус.\r\nКурт фон Шушниг е роден на 14 декември 1897 г. в Тренто, Австро-Унгария. По време на Първата световна война се сражава в австро-унгарската армия. След войната работи като адвокат в Инсбург. През 1932 г. става министър на правосъдието, а през 1933 г. е министър на образованието. След смъртта на Енгелберт Долфус става канцлер на Австрия. През февруари 1938 г. той капитулира пред Хитлер. На 11 март 1938 г. германската армия навлиза в Австрия. Шушниг е хвърлен в затвор. През 1945 г. е освободен от американски войски. След Втората световна война Шушниг е професор по политология в Сейнт Луис, САЩ (1948-1967 г.). Умира на 18 ноември 1977 г. в Инсбург.\r\n1932 г.\r\nВ Лос Анджелис се откриват Десетите Олимпийски игри.\r\n1898 г.\r\nВ американското списание “Сайнтифик Америкън” е отпечатана първата реклама на автомобил.\r\n1898 г.\r\nДжордж Келог патентова царевичната храна, известна днес като корнфлейкс.\r\n1887 г.\r\nВ Квебек е построен първият мост над река Свети Лаврентий.\r\n1878 г.\r\nВ периода 30 юли - 2 август се издават журнални постановления на Съвета на управлението на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си (освен черкезите и извършилите престъпления против християните).\r\n1858 г.\r\nАнглийският изследовател Джон Спик открива езерото Виктория в Африка.\r\nДжон Ханинг Спик е английски пътешественик и изследовател. Служи като офицер в Индия и предприема в Хималаите и Тибет минералогически и зоологически изследвания. Участва в Кримската война (като доброволец в турската армия) и изучава фауната на Кавказ. През 1856 г. заминава за Централна Африка. Открива ез. Укереуе (1858 г.), което нарича Виктория, като го смята за източник на р. Нил. Открива и ез. Алберт Нианза. Оставя описания на пътешествията си.\r\n1792 г.\r\nФренският национален химн “Марсилезата”, написан от Клод Жозеф Роже дьо Лил е изпят за първи път в Париж.\r\nМарсилезата е написана в нощта на 25 срещу 26 април 1792 г. Песента става марш на създадения в Марсилия от генерал Франсоа Мюра доброволчески корпус. Изпята е от марсилския революционен батальон при влизането му в Париж, а парижани я прекръщават на \"Марсилеза\". През 1795 г \"Марсилезата\" става френски химн.\r\nЗабранена по времето на Империята, тя е преработена от Ектор Берлиоз през 1830 г. и по-късно, през 1879 г., става отново химн на Франция. Утвърждава се като химн на Франция и с конституциите от 1946 г. и 1958 г.\r\n1775 г.\r\nЗавършва втората експедиция на английския мореплавател Джеймс Кук.\r\nДжеймс Кук е роден на 27 октомври 1728 г. в Мартън, графство Йоркшир. Ръководи 3 околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия и открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви и Южна Джорджия. Третата му експедиция има за цел да открие нови земи в северните райони на Тихия океан. Кук открива Хавайските о-ви и се отправя на север. Стига до Аляска, Камчатка, Берингово море, след което се завръща на Хаваите, където е убит от местното население.\r\n1626 г.\r\nНеапол е разрушен при земетресение. Умират десетки хиляди души.\r\n1619 г.\r\nВъв Вирджиния е съставено първото американско законодателно събрание, известно като Камера на бюргерите (гражданите).На тази дата умират:\r\n1978 г.\r\nУмира италианският инженер ген. Умберто Нобиле (1885 - 1978). Инженер Умберто Нобиле е строител на дирижабли, като с дирижабъла \"Италия\" достига до Северния полюс.\r\n1898 г.\r\nУмира княз Ото Едуард Леополд фон Бисмарк - германски общественик, политик и държавник; основател и пръв райхканцлер на Германската империя. Роден е в Шонхаузен на 1 април 1815 г. В периода 1847-1848 г. е депутат в първия и втория съединени ландтази на Прусия. От 1851 г. до 1859 г. е представител на Прусия в общогерманския бундестаг във Франкфурт на Майн. Ото фон Бисмарк е пруски посланик в Русия от 1859 г. до 1862 г. и във Франция (1862 г.). От 1862 г. е министър - председател и министър на външните работи. Създава силно централизирана държава, провежда военна и икономическа реформа. В резултат на три успешни за Прусия войни - с Дания - 1864 г., с Австрия - 1866 г. и с Франция - 1870-1871 г. Бисмарк осъществява обединението на страната. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел той води политика на сближение с Русия. Сключва договори с Австрия и Италия и поставя началото на Тройния съюз през 1882 г. Ото фон Бисмарк председателства Берлинския конгрес през 1878 г. Автор е на \"Културкампф\". През март 1890 г. Бисмарк подава оставка и излиза в пенсия.На тази дата са родени:\r\n1974 г.\r\nРодена е Хилари Суонк – американска актриса. През 2000 г. печели “Оскар” за най-добра актриса за филма “Момчетата не плачат”. През 2004 г. печели втори “Оскар” пак за най-добра актриса във филма “Момиче за един милион долара”.\r\n1958 г.\r\nРодена е Кейт Буш – поп-изпълнителка. Има съвместни проекти с Питър Гейбриъл през 1986 г. и с българското фолклорно трио \"Българка\". През 1978 г. Кейт Буш издава албума \"The Kick Inside\" последван от \"Lionheart\" същата година, \"Never for Ever\" от 1980 г., \"The Dreaming\" 1982 г., \"Hounds of Love\" от 1985 г., \"The Sensual World\" от 1989 г., \"This Woman’s Work\" 1990г., \"The Red Shoes\" 1993 г. и др.\r\n1947 г.\r\nРоден е Арнолд Шварценегер – американски културист и актьор от австрийски произход, губернатор на щата Калифорния. През 1968 г. заминава за САЩ. Снима се в телевизията. Печели 4 титли “Мистър Вселена”, 7 титли “Мистър Олимпия” и една “Мистър Европа”. В киното е от 1970 г. - “Херкулес в Ню Йорк”. Преди да стане звезда с “Конан Варварина” (1982 г.) се снима в епизодични роли - “Дългото сбогуване” (1976 г.), “Остани гладен” (1976 г.), “Планини от желязо” (1977 г., документален), “Улиците на Сан Франциско” (тв, 1978 г.), “Кактусът Джак” (1980 г.). Постига огромен успех с филмите си. Снима се в “Конан Разрушителя” (1984 г.), “Терминатор I” (1984 г.), “Командо” (1985 г.), “Червената Соня” (1985 г.), “Така се действа в Чикаго” (1986), “Хищникът I” (1987 г.), “Бягащият мъж” (1987 г.), “Червената топлина” (1988 г.), “Близнаците” (1989 г.), “Зов за завръщане” (1990 г.), “Ченге в детската градина” (1990 г.), “Терминатор II “ (1991 г.), “Последният екшън герой” (1993 г.), “Истински лъжи” (1994 г.), “Джуниър” (1994 г.), “Заличителят” (1996 г.), “Коледата невъзможна” (1997 г.), “Краят на дните” (1999 г.), “Шестият ден” (2000 г.), “Странични щети” (2001 г.), “Истински лъжи-2” (2003 г.). Автор е на “Енциклопедията на Арнолд Шварценегер”. От 17 ноември 2003 г. е губернатор на щата Калифорния.\r\n1941 г.\r\nРоден е Пол Анка – канадски поп-певец и композитор. Записва за пръв път през 1956 г. Негови песни изпълняват Ф. Синатра, Б. Холи, Т. Джоунс и др. Има 18 златни плочи с тираж над 100 млн. През 1983 г. издава албум с М. Матийо. Снима се в киното (\"Най-дългият ден\", 1962 г.). Издава албумите \"Paul Anka Signs His Big 15\" (1960 г.), \"Paul Anka Signs His Big 15, Vol. 2” (1961 г.), \"Young, Alive and in Love!\" (1962 г.), \"Paul Anka’s 21 Golden Hits\" (1963 г.), \"Goodnight My Love\" (1969 г.), \"Anka\" (1974 г.), \"Feelings\" (1975 г.), \"Times of Your Life\" (1976 г.), \"Walk a Fine Line\" (1983 г.), \"Paul Anka Five Decades\" (1992 г.), \"Amigos\" (1996 г.).\r\n1889 г.\r\nРоден е Франс Мазерел – белгийски график и живописец. В редица ксилографии (“романи в картинки”) използва близки до експресионизма художествени похвати (гротеска, геометрични рисунки, динамична композиция, контраст между черното и бялото): “Кръстният път на човека” (1918 г.). Рисува илюстрации, портрети, пейзажи, жанрови композиции, картини с антивоенна тематика. Франс Мазерел умира на 4 януари 1972 г. в Авиньон, Франция.\r\n1863 г.\r\nРоден е американският автоконструктор Хенри Форд (1863 – 1947). Основател е на едноименната автомобилна компания, пръв въвел поточната линия при производството на автомобили. Форд е пионер и в социалната област като още през 1914 г. въвежда 8-часов работен ден, минимална дневна надница от 1,5 долара и схема за разпределяне на печалбата между всички работници. По време на Втората световна война компанията му масово произвежда моторни превозни средства за американската армия във Франция.\r\n1857 г.\r\nРоден е Торщайн Бунде Веблен - американски икономист институционалист, известен със своя анализ на скритото потребление. Получава образование в Карлетън колидж и в Йейлския университет. Преподава икономика последователно в Чикаго, Станфорд, Мисури и Ню Йорк. Под влиянието на еволюционния подход на Дарвин към социалните науки Веблен лансира мултидисциплинарната идея в икономиката, като я свързва с антропологията и социологията. Умира на 3 август 1929 г.\r\n1818 г.\r\nРодена е английската писателка Емили (Джейн) Бронте (1818 - 1848), сестра на Шарлот и Ан Бронте. През 1837 г. Емили Бронте е гувернантка в Лоухил, предградие на Халифакс. През 1842 г. заедно с Шарлот заминават за Брюксел, за да продължи образованието си. На 19 декември 1848 г. Емили Бронте умира от туберкулоза. През 1846 г. излиза неин сборник със стихове, а през 1847 г. - романът \"Брулени хълмове\".\r\n1511 г.\r\nРоден е Джорджо Вазари - италиански художник, архитект, историк на изкуството, представител на маниеризма. Оформя се като архитект и художник под влиянието на Микеланджело. Неговото най-известно произведение е архитектурният ансамбъл Уфици във Флоренция. Вазари умира на 27 юни 1574 г. във Флоренция. За изготвянето на историческата справка на Агенция “Фокус” са използвани следните източници :\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.30", "title": "Денят 30 юли в световната история"}
{"url": "http://www.focus-news.net/news/2017/07/30/2420838/sofiya-vavezhda-se-vremenna-organizatsiya-na-dvizhenieto-za-izgrazhdane-na-yuzhno-lokalno-patno-platno-na-severnata-skorostna-tangenta.html", "text": "Въвежда се временна организация на движението за изграждане на южно локално пътно платно на северната скоростна тангента. Това съобщиха от пресцентъра на Столична община. От 08.00 часа днес до 24.00 часа на 30 август 2017 г. се забранява влизането на пътни превозни средства по южното локално пътно платно на северната скоростна тангента между бъдещото положение на бул. „Рожен” и съществуващото му положение. Движението ще се извършва двупосочно в северното локално пътно платно на Северната тангента в същия участък.", "date": "2017.07.30", "title": "София: Въвежда се временна организация на движението за изграждане на южно локално пътно платно на северната скоростна тангента"}
{"url": "http://www.focus-news.net/news/2017/07/30/2420839/plovdiv-promenyat-se-marshrutite-na-4-avtobusni-linii-v-grada-zaradi-avarien-remont-na-magistralen-vodoprovod.html", "text": "Авариен ремонт на магистрален водопровод по бул. „Александър Стамболийски“ в Пловдив променя маршрутите на 4 автобусни линии от днес. Това съобщиха за Радио „Фокус“ – Пловдив от ръководството на ОП „Организация и контрол на транспорта. От 09.00 до 17.00 часа днес се спира движението на моторни превозни средства в двете платна на бул. „Александър Стамболийски”, в участъка между ул. „Никола Димков” и ул. „Болград”. Аварийният ремонт налага двупосочна промяна в маршрутите на автобусни линии №16, 20, 27 и 36 от вътрешноградския транспорт. Призовават се водачите да се съобразят с въведеното ограничение и съпътстващата го сигнализация, както и подбират алтернативни маршрути за придвижване в района на ремонтните дейности.\r\nТони МИХАЙЛОВ", "date": "2017.07.30", "title": "Пловдив: Променят се маршрутите на 4 автобусни линии в града заради авариен ремонт на магистрален водопровод"}
{"url": "http://www.focus-news.net/news/2017/07/30/2420837/reuters-shest-zhertvi-pri-eksploziya-v-nelegalna-zlatna-mina-v-kolumbiya.html", "text": "Шестима охранителни служители, работещи за канадската миньорска компания „Continental Gold”, са станали жертва на експлозия в нелегална златна мина в Централна Колумбия, според съобщение на компанията, предадено от Reuters.\r\nЕксплозията се е случила в петък (28.07), когато охранителите са изненадали група от нелегални миньори в мина, която са инспектирали. Само един от седемте служители е оцелял.\r\nНелегалното миньорство е широко разпространено в Колумбия и нещастни случаи като този не са необичайни.\r\n„Охранителите са извършвали рутинна подземна инспекция на затворена от правителството нелегална мина“, пише в съобщение на електронната страница на Continental.\r\nПревод и редакция:", "date": "2017.07.30", "title": "Reuters: Шест жертви при експлозия в нелегална златна мина в Колумбия"}
{"url": "http://www.focus-news.net/news/2017/07/30/2420843/veliko-tarnovo-chastitsa-ot-moshtite-na-sv-pantaleymon-shte-bade-izlozhena-za-poklonenie-v-tsarkvata-vazkresenie-hristovo-v-grada.html", "text": "Частица от мощите на св. Панталеймон ще бъде изложена за поклонение в църквата „Възкресение Христово“ във Велико Търново. Това съобщи за Радио „Фокус“ – Велико Търново отец Петър, който служи в храма. Светата частица се съхранява в Църквата „Рождество Богородично“ в Полски Тръмбеш. Храмът е получил свещения дар от Троянския манастир преди месец. „Частицата е подарена на цялата епархия и тъй като има нужда тя да дойде и при нас, аз помолих от дядо Владика благословение. Така хората ще могат да се поклонят пред нея и да измолят за изцеление. Приживе св. Панталеймон е бил лечител и мощите му са прославени с тези способности“, посочи отец Петър. От 9.00 часа в църквата „Възкресение Господне“ във Велико Търново ще бъде отслужена света Литургия, след което от 11.00 часа частицата от светите мощи ще бъде изнесена за поклонение. Поклонението ще продължи докато в храма има миряни.\r\nНадежда КРЪСТЕВА", "date": "2017.07.30", "title": "Велико Търново: Частица от мощите на св. Панталеймон ще бъде изложена за поклонение в църквата „Възкресение Христово“ в града"}
{"url": "http://www.focus-news.net/news/2017/07/30/2420845/the-jerusalem-post-izraelskite-sili-za-sigurnost-sa-arestuvali-15-predpolagaemi-teroristi-v-rayona-na-zapadniya-bryag.html", "text": "Силите за сигурност на Израел са арестували 15 души, заподозрени в терористични дейности и насилствено нарушаване на мира. Акцията е извършена от Силите за самоотбрана на Израел, Израелската служба за вътрешна сигурност „Шин Бет“ и граничната полиция на страната, пише The Jerusalem Post.\r\nПо правоохранителите са хвърлени експлозиви, които са ранили двама души. Това се е случило по време на операцията в бежанския лагер Йенин.\r\nВоенните също са нахлули в къща, принадлежаща на терорист, извършил атака през 2015 г. Конфискувани са няколко коли, които са еквивалентни по цена, на парите, които семейството му е получило от „Хамас“, като компенсация за нападението.\r\nПревод и редакция:", "date": "2017.07.30", "title": "The Jerusalem Post: Израелските сили за сигурност са арестували 15 предполагаеми терористи в района на Западния Бряг"}
{"url": "http://www.focus-news.net/news/2017/07/30/2420840/tass-vav-filipinite-sa-ubiti-kmet-na-grad-i-negovata-sapruga-po-vreme-na-aktsiya-sreshtu-narkotrafika.html", "text": "Кметът на филипинския град Озамис, Рейналдо Пароджиног и още шест души, в това число и жена му, са убити по време на полицейска акция, съобщава ТАСС, позовавайки се на информация на полицията на Филипините.\r\nКогато защитниците на ред са пристигнали, за да арестуват кмета, включен от президента на страната Родриго Дутерте, в списък на политици, имащи отношение към нелегалното разпространение на наркотици, телохранителят на кмета е открил огън по тях. Полицията на свой ред е „била принудена да предприеме ответни мерки“. В резултат от престрелката Пароджиног и още шест души, негови роднини и охранители, са били убити.\r\nДъщерята на кмета, която заема позицията на заместник кмет на града, е задържана под стража. В съобщението на полицията се споменава, че самият политик е отричал своето участие в наркотърговията.\r\nГрад Озамис е с население около 150 хиляди души и се намира на южния остров Минданао, където от 23 май правителствената войска води боеве с екстремистката групировка „Мауте“, свързана с терористическата организация „Ислямска държава“. По-рано Дутерте въведе на цялата територия на острова режим на военно положение.\r\nПревод и редакция:", "date": "2017.07.30", "title": "ТАСС: Във Филипините са убити кмет на град и неговата съпруга по време на акция срещу наркотрафика"}
{"url": "http://www.focus-news.net/news/2017/07/30/2420842/reuters-ochakva-se-arabskite-strani-da-nalozhat-novi-sanktsii-na-katar.html", "text": "Саудитска Арабия, Египет, Обединените Арабски Емирства (ОАЕ) и Бахрейн обсъждат налагането на нови икономически санкции срещу Катар на своята среща в столицата на Бахрейн, Манама, днес (30.07), предава Reuters, позовавайки се на публикации в пан-арабската преса.\r\nЧетирите арабски държави прекъснаха връзките си с Катар на 5 юни, след като обвиниха Емирата, че спонсорира терористи и че не следва политиката на арабските страни срещу Иран, обвинения, които Доха отрича.\r\nМинистрите на външните работи на арабските страни, „се очаква да наложат санкции, които ще имат сериозен ефект върху икономиката на Катар“, се казва в съобщение от анонимен източник, който не издава повече детайли.\r\nПревод и редакция:", "date": "2017.07.30", "title": "Reuters: Очаква се арабските страни да наложат нови санкции на Катар"}
{"url": "http://www.focus-news.net/news/2017/07/30/2420844/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-posoka-gkpp-kulata-promahon.html", "text": "Интензивно е движението по автомагистрала „Струма“ и главен път Е-79 в посока ГКПП „Кулата – Промахон“. Това съобщиха за Радио „Фокус“ – Пирин от Областно пътно управление – Благоевград. През изминалата нощ обстановката по пътищата в област Благоевград е била спокойна и няма регистрирани тежки пътни инциденти. Само в лявата или дясната лента се извършва преминаването по главен път Е-79, между Благоевград и Железница, от км 366+000 до км 371+000, заради косене и изсичане на храсти. Същата организация на движението е в сила и за участъка Благоевград – Кресненско ханче, от км 356+100 до км 392+500, където се изсичат единични дървета. По второкласен път 19 Симитли – прохода „Предел“, от км 0+000 до км 21+500, движението на моторни превозни средства трябва да бъде с повишено внимание, заради изсичане на единични дървета. Преминаването се осъществява в лявата или дясната лента за движение, съгласно поставените пътни знаци.\r\nЛивия НИНОВА", "date": "2017.07.30", "title": "Благоевград: Интензивно е движението по автомагистрала „Струма“ и главен път Е-79 в посока ГКПП „Кулата – Промахон“"}
{"url": "http://www.focus-news.net/news/2017/07/30/2420846/plovdiv-ostava-zabraneno-preminavaneto-na-kamioni-nad-5-tona-po-patya-plodovitovo-parvomay-asenovgrad.html", "text": "Движението по участъка на АМ „Тракия“ в Пловдивска област се извършва с нормална интензивност и без затруднения. Това каза за Радио „Фокус“ – Пловдив дежурният в Областно пътно управление - Пловдив (ОПУ - Пловдив). Трафикът по останалите основни пътни артерии в областта също се извършва безпроблемно. През изминалата нощ не са получавани сигнали за тежки пътнотранспортни произшествия. Пътните настилки в Пловдивска област са сухи и нормално проходими, пътната обстановка е благоприятна за пътуване. Според дежурният в ОПУ - Пловдив през изминалото денонощие няма образували се свлачища, нито сигнали за падащи камъни. Той посъветва водачите да бъдат бдителни, преминавайки по пътната отсечка Нареченски бани - Бачково. Причината заради възможност от активизирането на свлачища.\r\nОстава забранено преминаването на камиони над 5 тона по пътя Плодовитово - Първомай - Асеновград заради влошено състояние на стоманен мост на река Марица. Обходният маршрут е през път ІІ-66 Стара Загора - Поповица и път І-8 Пловдив - Свиленград. До 31 юли ще продължат частичните ремонтни дейности по пътя Асеновград - Хвойна. Движението в района се контролира от сигналисти, като водачите трябва да преминават с повишено внимание. Забранено е преминаването на камиони с височина над 4 метра през тунелите по пътя Асеновград - Смолян. Обходният маршрут е през пътя Кричим - Девин. Ограничено е преминаването по пътя Тополово - Леново - Поройна, в района на км 19, заради влошено състояние на пътната настилка. Затворен за движение все още е пътят Белица - Загражден - Давидково, в участъка от км 13 до км 18, заради разрушена настилка. Проходът Троян - Кърнаре е отворен за движение на всички моторни превозни средства.\r\nКристиян ГАРОВ", "date": "2017.07.30", "title": "Пловдив: Остава забранено преминаването на камиони над 5 тона по пътя Плодовитово - Първомай - Асеновград"}
{"url": "http://www.focus-news.net/news/2017/07/30/2420848/blagoevgrad-obshtina-bansko-shte-otbelezhi-114-godini-ot-ilindensko-preobrazhenskoto-vastanie.html", "text": "Община Банско ще отбележи тържествено 114-та годишнина на Илинденско-Преображенското въстание днес. Това съобщиха от пресцентъра на Община Банско. От 10.00 часа в черквата „Света Троица” ще бъде отслужена панихида за загиналите. На паметника „Банско помни героите”, в 10.30 часа, ще бъдат положени венци и цветя в знак на почит и признателност. Празникът ще продължи със събор в местността Мъртва поляна от 11.30 часа с участието на Мария и Магдалена Филатови, както и фолклорни групи към Читалище „Никола Вапцаров” – град Банско. За всички банскалии и гости на града, желаещи да станат част от събора и да отбележат годишнината от Въстанието, е организирано извозване от улица „България”.", "date": "2017.07.30", "title": "Благоевград: Община Банско ще отбележи 114 години от Илинденско-Преображенското въстание"}
{"url": "http://www.focus-news.net/news/2017/07/30/2420852/sport-barselona-pobedi-real-madrid-s-32-i-specheli-priyatelskiya-turnir-mezhdunarodna-shampionska-kupa-koyto-se-provede-v-sasht.html", "text": "Барселона победи Реал Мадрид с 3:2 и спечели приятелския турнир „Международна шампионска купа“, който се проведе в САЩ. Двубоят се изигра в Маями на стадион „Хард Рок Стейдиъм“. Барселона поведе с 2:0, след голове на Лео Меси (3-а минута) и Ракитич (7), последва изравняване от страна на Реал с голове на Ковачич (14) и Марко Асенсио (36). Победният гол за Барселона отбеляза Жерар Пике в 50-ата минута на мача.\r\nДвата отбора ще играят един срещу друг на старта на сезона в Испания. Те ще спорят за Суперкупата на Испания.", "date": "2017.07.30", "title": "Спорт: Барселона победи Реал Мадрид с 3:2 и спечели приятелския турнир „Международна шампионска купа“, който се проведе в САЩ"}
{"url": "http://www.focus-news.net/news/2017/07/30/2420847/pazardzhik-dvizhenieto-po-pat-i-8-kostenets-belovo-pri-gara-sestrimo-gabrovitsa-se-osashtestvyava-v-ednata-lenta-poradi-patnotransportno-proizshestvie.html", "text": "Движението по път I-8 Костенец - Белово, при гара Сестримо - Габровица, се осъществява в едната лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2017.07.30", "title": "Пазарджик: Движението по път I-8 Костенец - Белово, при гара Сестримо - Габровица, се осъществява в едната лента поради пътнотранспортно произшествие"}
{"url": "http://www.focus-news.net/news/2017/07/30/2420850/gabrovo-ogranicheno-e-dvizhenieto-za-mps-nad-35-t-na-patya-gabrovo-stomonetsite-poradi-avariyno-sastoyanie-na-most.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е облачно. Температурата на въздуха в областта е 19 градуса. На прохода \"Шипка\" е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 юли движението в участък от път Габрово - връх Шипка трябва да се осъществява с повишено внимание поради пропаднал участък. Поставена е необходимата сигнализация. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3.30 м е по път Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. Затворена е отсечка от пътя Габрово – Дебел дял поради пропадане на пътното платно. Ограничението е въведено в участъка от разклона за к.к. „Люляците” до с. Дебел дял и е в сила до 31 юли включително. Ограничено е движението за МПС над 3.5 т на пътя Габрово - Стомонеците, поради аварийно състояние (срутена конзола) на мост при км 4+375. Пътят е сигнализиран с пътни знаци. Движението ще бъде възстановено до 20 декември. На път Велико Търново – Дряново – Габрово – Стара Загора, съвпадащ с ул. Малина в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август. До 31 август включително ще се извършват ремонти в участък от пътя Чехлевци - Велчевци. В участък от пътя Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 юли включително.\r\nНадежда КРЪСТЕВА", "date": "2017.07.30", "title": "Габрово: Ограничено е движението за МПС над 3.5 т на пътя Габрово - Стомонеците поради аварийно състояние на мост"}
{"url": "http://www.focus-news.net/news/2017/07/30/2420854/ria-novosti-broyat-na-postradalite-ot-tayfuna-v-tayvan-premina-sto-dushi.html", "text": "Броят на пострадалите от тайфуна „Несат“, връхлетял върху Тайван стана 103 души, съобщава РИА Новости.\r\nПо рано имаше съобщения, че 82 души са пострадали, а 8700 жители са евакуирани в безопасност.\r\nБушуващата стихия е предизвикала сериозни проблеми в електрооснабдяването, практически на цялата територия на острова. Според последните данни, без електричество са останали 520 хиляди дома.\r\nПревод и редакция:", "date": "2017.07.30", "title": "РИА Новости: Броят на пострадалите от тайфуна в Тайван премина сто души"}
{"url": "http://www.focus-news.net/news/2017/07/30/2420855/pazardzhik-mokri-na-mesta-sa-patnite-nastilki-v-rodopskata-chast-na-oblastta.html", "text": "Сухи и нормално проходими са пътищата в област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. В Родопите, по усойните места, има мокри пътни участъци. В тази част на региона е засилена опасността от падащи камъни по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение по моста в село Бошуля, където е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля.\r\nТеодора ДИМИТРОВА", "date": "2017.07.30", "title": "Пазарджик: Мокри на места са пътните настилки в родопската част на областта"}
{"url": "http://www.focus-news.net/news/2017/07/30/2420851/plovdiv-s-obuchenie-na-dobrovoltsi-i-informatsionna-kampaniya-gradat-otbelyazva-mezhdunarodniya-den-za-borba-s-trafika-na-hora.html", "text": "С обучение на доброволци и информационна кампания градът отбелязва Международния ден за борба с трафика на хора – 30 юли. Това съобщиха за Радио „Фокус“ - Пловдив от ръководството на Местната комисия за борба с трафика на хора. В рамките на кампанията се предвижда еднодневно обучение за доброволци от Местната комисия и БЧК, като вследствие на това участниците ще придобият базисни познания в областта, свързана с противодействие на трафика на хора. Организаторите заявиха, че важен акцент е развитието на личностни качества и умения на участниците, свързани с организирането на различни по вид информационни събития.\r\nСред планираните дейности е и информирането на гражданите по проблема „трафик на хора“.\r\n30 юли е обявен за Международен ден за борба с трафика на хора за пръв път през 2014 година.\r\nКристиян ГАРОВ", "date": "2017.07.30", "title": "Пловдив: С обучение на доброволци и информационна кампания градът отбелязва Международния ден за борба с трафика на хора"}
{"url": "http://www.focus-news.net/news/2017/07/30/2420853/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Само в най-високата част на Стара планина духа умерен вятър. Времето е ясно и слънчево. Температури са между 9 и 17 градуса. В курортите има лифтови съоръжения, които работят навсякъде – Банско, Пампорово – линиите 1, 2 и 4; на Витоша работят симеоновският и драгалевският лифт; на Боровец – кабинсковият и седалковият лифт за велопарка. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.07.30", "title": "ПСС: Отлични са условията за туризъм в планините"}
{"url": "http://www.focus-news.net/news/2017/07/30/2420856/veliko-tarnovo-lovno-riboloven-praznik-se-provezhda-v-mestnostta-tamni-lak-kray-debelets.html", "text": "Ловно-риболовен празник се провежда в местността Тъмни лък край Дебелец. Събитието е част от програмата за отбелязване празника на град Гебелец, който се отбелязва през първата неделя на месец август. Това съобщиха за Радио „Фокус“ – Велико Търново от Кметството. Празникът включва поход, състезание по риболов, ловни умения и щафетни туристически игри. На 1 август в Клуба на пенсионера ще бъде открива изложбата – базар на ДК „Дебелчанка“ „От сръчните ръце на дебелчанката“. Вечерта ще завърши с Лятна хоротека „Да му тропнем, да го друснем…“ на Градския площад. Инициативата ще бъде повторена и в 3 август от 20.00 часа. На следващия ден жителите и гостите на Дебелец могат да се насладят на филма „Воевода“, излъчен в рамките на Лятно кино на Градския площад. Кулминацията на празника е на 5 август. Празничната програма започва от 18.30 часа. На Градския площад ще се представят млади таланти от Арт център “Бест Сингърс”, Хорът при Клуб на пенсионера и инвалида – град Дебелец и децата и младежите от ЦРДМ – град Дебелец. Предвиден е и концерт на поп фолк певицата БРИАНА. Дуо Barbaroni ще представят жонглиране, ходене на кокили и танцуване с огън. Програмата ще завърши с празнични илюминации. Организатори са кметът на Кметство Дебелец Снежана Първанова, Читалище „Съгласие“, СК „6 спорт“ и ТД „Миньох“.\r\nНадежда КРЪСТЕВА", "date": "2017.07.30", "title": "Велико Търново: Ловно-риболовен празник се провежда в местността Тъмни лък край Дебелец"}
{"url": "http://www.focus-news.net/news/2017/07/30/2420857/sport-botev-plovdiv-i-tsska-shte-igrayat-v-1845-v-mach-ot-tretiya-krag-na-parva-profesionalna-liga.html", "text": "Ботев (Пловдив) и ЦСКА ще играят в 18:45 в мач от третия кръг на „Първа професионална лига“. Срещата ще се играе на базата на пловдивския отбор в Коматево. ЦСКА ще търси задължителна победа, след лошия старт на сезона, а Ботев ще се опита да продължи серията си от пет поредни мача без загуба от ЦСКА, който е най-неудобният съперник на Ботев в историята. \r\nТодор Неделев ще пропусне срещата за отбора на Ботев, а Омар Косоко, Виктор Генев и Крум Стоянов са под въпрос.\r\nОчаква се в стартовия състав на ЦСКА да има редица промени, като най-основната от тях е включването на Густаво Кулма на левия фланг, за сметка на наказания Кевин Меркадо.", "date": "2017.07.30", "title": "Спорт: Ботев (Пловдив) и ЦСКА ще играят в 18:45 в мач от третия кръг на „Първа професионална лига“"}
{"url": "http://www.focus-news.net/news/2017/07/30/2420859/blagoevgrad-s-nadpyavane-i-nadigravane-prodalzhava-otbelyazvaneto-na-praznika-na-petrichkoto-selo-general-todorov.html", "text": "С надпяване и надиграване продължава отбелязването на празника на петричкото село Генерал Тодоров. Това каза за Радио „Фокус“ – Пирин Елена Стоянова, председател на читалищното настоятелство в село Генерал Тодоров. По традиция всяка година, селото чества своя празник два дни – на 29 и 30 юли. „Винаги на празника на селото се получава едно голямо надиграване и надпяване, така бе и вчера, надяваме се днес също да се получи подобна веселба“, каза още Стоянова. В рамките на празника се представя фолклорното богатство на село Генерал Тодоров, което се пази и обогатява ревностно от читалището. Елена Стоянова допълни, че населението на село Генерал Тодоров е около 650 души, като се очаква всички да се включват в празника. Тя уточни, че населеното място се намира на около 500 метра от левия бряг на река Струма, на 1 км от местността Рупите и на около 20 км от град Петрич, а старото му име е Припечене.\r\nЛивия НИНОВА", "date": "2017.07.30", "title": "Благоевград: С надпяване и надиграване продължава отбелязването на празника на петричкото село Генерал Тодоров"}
{"url": "http://www.focus-news.net/news/2017/07/30/2420849/reuters-otstraneniyat-ministar-predsedatel-na-pakistan-gotvi-brat-si-za-zamestnik.html", "text": "Отстраненият от поста си Министър председател Наваз Шариф разкри плановете си да сложи своя брат Шахбаз, като свой заместник начело на страната и изригна срещу решението на Върховния съд, което го свали от поста му, предаде Reuters.\r\nШахбаз Шариф трябва да премине през двустранна битка в парламента на страната, за да стане легитимен кандидат за поста. По този повод бившият премиер е номинирал също и твърдия последовател на управляващата партия Шахид Хакан Аббаси, който е и временен Министър председател на страната за поне 45 дни.\r\nПартията на Наваз Шариф, „Пакистанска мюсюлманска лига-Наваз“ (ПМЛН), има огромно мнозинство в парламента и се предполага, че няма да има проблеми да назначи желаните хора, когато парламентът се събере за да избере нов премиер. Предполага се, че първата сесия ще е във вторник (01.08).\r\nПревод и редакция:", "date": "2017.07.30", "title": "Reuters: Отстраненият Министър председател на Пакистан готви брат си за заместник"}
{"url": "http://www.focus-news.net/news/2017/07/30/2420863/plovdiv-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-futbolna-sreshta-mezhdu-otborite-na-pfk-botev-i-pfk-tsska.html", "text": "Възможно е спиране на движението по бул. “Коматевско шосе“. Това съобщиха за Радио „Фокус“ - Пловдив от ОП „Организация и контрол на транспорта“. Причината е провеждането на футболна среща между отборите на ПФК „Ботев“ (Пловдив) и  ПФК „ЦСКА“ (София). В периода от 16.45 часа до 21.45 часа ще бъде спряно движението за автомобили и други превозни средства в района на стадион „Футболен комплекс Ботев 1912“ в кв. „Коматево“, бул. „Коматевско шосе“ и ул. „Захаридово“.\r\nОт ОП „Организация и контрол на транспорта“ уведомиха, че ще бъдат пропускани автобусите по линии №1, 20 и 27 от масовия градски транспорт. Шофьорите на автобусите са предупредени да карат бавно, внимателно и да се съобразяват с въведената временна организация на движение.\r\nКристиян ГАРОВ", "date": "2017.07.30", "title": "Пловдив: Въвежда се временна организация на движението във връзка с провеждането на футболна среща между отборите на ПФК „Ботев“ и ПФК „ЦСКА“"}
{"url": "http://www.focus-news.net/news/2017/07/30/2420858/sport-hristo-stoichkov-shte-uchastva-v-demonstrativen-turnir-v-astana-kazahstan-prez-avgust.html", "text": "Носителят на Златната топка, Христо Стоичков е поканен да участва в демонстративен турнир в Астана, Казахстан, между пети и шести август. Домакините организират турнира „Експо 2017“ с цел да популяризират туризма в страната. Освен кавалерът на Златната топка и Златната обувка, са поканени още Яри Литманен, Жан-Пиер Папен, Дино Баджо, Марко Делвекио, Ернан Креспо и други известни футболисти от близкото минало. Освен това със свои отбори ще се представят Италия, Германия, Португалия, Русия, Казахстан, както и такъв, представляващ останалия свят.", "date": "2017.07.30", "title": "Спорт: Христо Стоичков ще участва в демонстративен турнир в Астана, Казахстан през август"}
{"url": "http://www.focus-news.net/news/2017/07/30/2420864/ekipite-na-pss-sa-proveli-4-spasitelni-aktsii-prez-izminaloto-denonoshtie.html", "text": "Екипите на ПСС са провели 4 спасителни акции през изминалото денонощие. Това съобщиха за Агенция „Фокус“ от Планинската спасителна служба (ПСС) при БЧК. Три са били в Рила и една в Стара планина. Всички са приключили успешно. Причината за възникването на инцидентите с туристи са травми, най-често изкълчване на глезен.", "date": "2017.07.30", "title": "Екипите на ПСС са провели 4 спасителни акции през изминалото денонощие"}
{"url": "http://www.focus-news.net/news/2017/07/30/2420860/sport-levski-posreshta-vitosha-bistritsa-v-mach-ot-tretiya-krag-na-parva-profesionalna-futbolna-liga.html", "text": "Левски посреща Витоша ( Бистрица ) в мач от третия кръг на „Първа професионална футболна лига“. Срещата ще се изиграе на стадион VIVACOM Arena Георги Аспарухов от 21 часа.\r\nОчаква се дебют за Левски да направи бившият футболист на Манчестър Юнайтед, Габриел Обертан. \r\nЛевски ще излезе с схема с двама нападатели в опит да зарадва привържениците си с много голове. Положението в Левски е нестабилно от доста време насам и всеки мач може да произведе сензация.\r\nДвата отбора нямат проблеми с контузени или санкционирани футболисти.", "date": "2017.07.30", "title": "Спорт: Левски посреща Витоша ( Бистрица ) в мач от третия кръг на „Първа професионална футболна лига“"}
{"url": "http://www.focus-news.net/news/2017/07/30/2420866/reuters-hilyadi-sa-evakuirani-ot-festival-v-barselona-sled-kato-stsenata-se-e-zapalila.html", "text": "Повече от 22 хиляди души бяха евакуирани от фестивал на електронната музика в Барселона в събота (29.07), след като голям пожар е избухнал на една от сцените, в резултат от пирошоу, включващо фойерверки, предаде Reuters, позовавайки се на информация от пожарната служба на града.\r\nВ социалните мрежи се появиха сцени от инцидента, на които се вижда как големи пламъци се издигат над сцената, създавайки големи облаци черен пушек, точно пред тълпата.\r\nФестивалът е известен като „Tomorrowland” и се провежда на север от Барселона, в Санта Колома де Грамене. Това е първото му провеждане в Испания, а предишните издания са били в Белгия.\r\nПревод и редакция:", "date": "2017.07.30", "title": "Reuters: Хиляди са евакуирани от фестивал в Барселона, след като сцената се е запалила"}
{"url": "http://www.focus-news.net/news/2017/07/30/2420861/pazardzhik-dvama-mazhe-sa-leko-postradali-pri-katastrofata-na-patya-kostenets-belovo-v-rayona-na-gara-sestrimo.html", "text": "Лека катастрофа с участието на два автомобила е станала в района на гара Сестримо, на главния път I-8 Костенец – Белово. Това съобщи за Радио „Фокус” – Пазарджик говорителят на ОДМВР – Пазарджик Мирослав Стоянов. „Няма сериозно пострадали хора, водачите са само с леки охлузвания и ожулвания. Никой от тях не е сериозно пострадал и не се налага да бъдат хоспитализирани. Екип на \"Пътна полиция\" при Районното управление в Септември е на мястото на инцидента и ще отработи мястото. До приключване на огледа ще остане в сила ограничението движението в участъка да се извършва в едната лента”, уточни Стоянов.\r\nТеодора ДИМИТРОВА", "date": "2017.07.30", "title": "Пазарджик: Двама мъже са леко пострадали при катастрофата на пътя Костенец – Белово в района на гара Сестримо"}
{"url": "http://www.focus-news.net/news/2017/07/30/2420873/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-yuli.html", "text": "„Софийска вода” временно ще прекъсне водоснабдяването в някои части на столицата на 31 юли. Това съобщиха от пресцентъра на дружеството.\r\nНа 31 юли 2017 г., във връзка с изпълнение на инвестиционен проект за реконструкция на уличен водопровод на бул. „Сливница“ кв. „Зона Б-5 3“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nпо бул. „Христо Ботев“, от ул. „Св. Св. Кирил и Методий“ до бул. „Сливница“;\r\nпо бул. „Сливница“, от бул. „Христо Ботев“ до ул. „Опълченска“;\r\nпо ул. „Софроний Врачански“, от ул. „Св. Св. Кирил и Методий“ до бул. „Сливница“;\r\nпо ул. „Антим I“, от ул. „Св. Св. Кирил и Методий“ до бул. „Сливница“;\r\nпо ул. „Средна гора“, от ул. „Св. Св. Кирил и Методий“ до бул. „Сливница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антим I“ ъгъла с бул. „Сливница“. След възстановяване на водоснабдяването е възможно временно повишаване  мътността на водата.\r\nНа 31 юли 2017 г., във връзка с изпълнение на инвестиционен проект за реконструкция на уличен водопровод на ул. „Шандор Петьофи“ Център, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nпо ул. „Шандор Петьофи“, от бул. „Прага“ до ул. „Цар Асен“;\r\nпо ул. „Княз Борис I“, от бул. „Ген. Михаил Д. Скобелев“ до ул. „Доспат“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Петър“ ъгъла с ул. „Шандор Петьофи“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекит клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 31 юли 2017 г., във връзка с подмяна на спирателен кран на  бул. „Ситняково“ кв. „Подуене“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nпо бул. „Ситняково“, от ул. „Марагидик“ до ул. „Черковна“;\r\nпо ул. „Попова шапка“, от бул. „Ситняково“ до ул. „Черковна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  бул. „Ситняково“ бл. 52.\r\nНа 31 юли 2017 г., във връзка с подмяна на сградно водопроводно отклонение на  ул. „Никола Петков“ с. Мало Бучино, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Овча могила“, ул. „Никола Петков“, ул. „Кокиче“, ул. „Тихи кът“, ул. „Пладнище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  пред кметството.\r\nНа 31 юли 2017 г., във връзка с подмяна на сградно водопроводно отклонение на  ул. „Люлин“ кв. „Филиповци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Люлин“ от ул. „Детелина“ до ул. „Суходолски път“, ул. „Погледец“;\r\nпо ул. „Суходолски път“ от ул. „Люлин“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Суходолски път“ ъгъла с ул. „Люлин“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.07.30", "title": "„Софийска вода” временно ще прекъсне водоснабдяването в някои части на столицата на 31 юли"}
{"url": "http://www.focus-news.net/news/2017/07/30/2420870/vladimir-putin-priema-glavniya-voennomorski-parad-po-sluchay-denya-na-voennomorskiya-flot-v-sankt-peterburg.html", "text": "Президентът на Русия е пристигнал на главния военноморски парад по случай Деня на Военноморския флот на Русия в Санкт Петербург, предаде ТАСС.\r\nВърховният главнокомандващ е на катер и извършва обход на корабите, които са се построили преди началото на парада, за да извършат рейд по река Нева край булевард Адмиралтейски крайбрежен.\r\nПо време на обхода, президентът поздравява екипажите на всеки от корабите за Деня на ВМФ.\r\nВ мероприятието ще участват около 50 кораба и подводници, а над града ще прелетят повече от 40 самолета и хеликоптера от морската авиация.\r\nПревод и редакция:", "date": "2017.07.30", "title": "Владимир Путин приема главния военноморски парад по случай Деня на Военноморския флот в Санкт Петербург"}
{"url": "http://www.focus-news.net/news/2017/07/30/2420862/sport-ludogorets-kupuva-polyaka-yatsek-guralski-za-edin-milion-i-350-hilyadi-evro.html", "text": "Лудогорец купува поляка Яцек Гуралски за 1 милион и 350 хиляди евро. Футболистът ще пътува за България в близките два дни и ако премине успешно медицинските тестове, ще подпише с отбора от Разград.\r\n24-годишният Гуралски е полузащитник и е собственост на Ягелония (Бялисток), изиграл е 57 мача за отбора, в които е отбелязал 3 гола. Преди това е играл за Висла (Плок), където има 107 мача и 5 гола.\r\nПрез ноември 2016 г. той прави дебюта си за националния отбор на Полша, срещу Словения, който е и единствения му мач за сборния отбор.", "date": "2017.07.30", "title": "Спорт: Лудогорец купува поляка Яцек Гуралски за един милион и 350 хиляди евро"}
{"url": "http://www.focus-news.net/news/2017/07/30/2420865/ria-novosti-izdignaha-ruskoto-zname-v-tartus-v-chest-na-denya-na-voennomorskiya-flot-na-rusiya.html", "text": "Държавният флаг на Руската федерация и знамето на Военноморския флот (ВМФ) на страната са издигнати на руските кораби в сирийското пристанище Тартус, който се готви, за пръв път, да приеме парад в чест на Деня на Военноморския флот на Русия, предаде кореспондент на РИА Новости от мястото на събитието.\r\nЗа пръв път ще се проведе Военноморски парад извън пределите на Русия – в сирийския град Тартус. Точно там е разположен пункта за материално-техническо обезпечение на ВМФ на Русия.\r\nПарада в Тартус ще бъде командван от командира на оперативните съединения на ВМФ в Средиземно море, капитан от първи ранг Павел Ясницкий.\r\nПо-рано руският президент Владимир Путин издаде указ за провеждане, на 30 юли, на главния военноморски парад в Санкт Петербург. \r\nПревод и редакция:", "date": "2017.07.30", "title": "РИА Новости: Издигнаха руското знаме в Тартус, в чест на Деня на Военноморския флот на Русия"}
{"url": "http://www.focus-news.net/news/2017/07/30/2420869/agentsiya-afis-blizo-40-ot-horata-smyatat-che-v-edna-ili-druga-forma-pravitelstvoto-shte-se-zadarzhi-na-vlast-do-kraya-na-konstitutsionniya-si-mandat.html", "text": "След изтощителната поредица от избори през последните четири години – три пъти извънредни парламентарни, местни, европейски и президентски, апатията и разочарованието от дейността на институциите и партиите вземат връх. Изводът се потвърждава от продължаващата ерозия на доверието в основните институции, както и от отлива на избиратели от политическите партии. Независимо от всичко това едва 12 на сто е делът на хората, които желаят нови парламентарни избори, а близо 40 на сто смятат, че в една или друга форма правителството ще се задържи на власт до края на конституционния си мандат.   Според анализа на Агенция „Афис“ кабинетът се крепи най-вече на баналността: Бойко Борисов за трети път е министър-председател, поведението на управляващата партия, макар и неодобрявано, е добре познато, опозицията не е достатъчно мощна и безусловно приемлива, за да наложи обществен натиск за промяна. Дори и корупционните и другите скандали около властта не правят това впечатление, които биха направили в близкото минало.\r\nНа фона на общата нестабилност и спадащо доверие в политиката Европейският съюз е върнал позитивния си рейтинг и доверието в него, след продължително прекъсване, отново превишава недоверието. Въпреки „Брекзита“, бежанския проблем и всичко случващо се в държавите от контитента, Европа за пореден път се превръща в извор на надежда и символизира антитезата на разочарованието от националната политика.\r\nСтабилна изглежда и президентската инсттитуция, която е лидер в доверието на гражданите. Дори и след публичната кампания на управляващите срещу президента по всички основни събития и драми, съпровождащи този конфликт – геополитически ориентация, превъоръжаването на армията и пр., позитивните оценки на гражданите гравитират към страната на президента.\r\nНа дъното в класацията е съдебната власт, но и парламентът я следва по петите. Мандатът на Народното събрание е още в началото си, а рейтингът на върховната институция на властта е в стойности, характерни за края на дейността на парламента, и близки до типичната за навечерието на нови избори атмосфера.\r\nЕвентуални нови избори обаче няма да доведат до никакви съществени размествания. Въпреки, че първа политическа сила е групата на потенциалните негласуващи, съотношенията между основните партии се запазват в предишните граници.\r\nПреизчислените данни спрямо дела на потенциалните гласуващи показват, че при евентуални нови избори в парламента ще бъдат представени същите партии и коалиции, които и сега участват в работата на законодателния орган на властта. Най-малко щети от положението понася главната опозиционна сила – БСП, заради което дистанцията между нея и водещата политическа формация ГЕРБ се е скъсила до стойности, които са били регистрирани непосредствено преди проведените предсрочни парламентарни избори през пролетта.\r\nНай-големият губещ е групата на извънпарламентарните партии, но и двете формации от управляващото мнозинство инкасират съществен отлив на подкрепа в сравнение с вота, който са получили на парламентарните избори. БСП запазва предишното си влияние, но кризата при останалите политически сили я е предвижила по-напред в общата класация.\r\nНяма нито една тема или актуален проблем, по които намеренията или действията на управляващите да срещат разбиране или одобрение от страна на гражданите – от икономиката и социалната политика до международните отношения. Мнозинството от гражданите преценяват, че живеят по-зле в сравнение с миналата година и нямат позитивни очаквания за близкото бъдеще.", "date": "2017.07.30", "title": "Агенция „Афис“: Близо 40% от хората смятат, че в една или друга форма правителството ще се задържи на власт до края на конституционния си мандат"}
{"url": "http://www.focus-news.net/news/2017/07/30/2420874/reuters-hizbula-i-front-an-nusra-razmenyat-telata-na-ubitite-kato-chast-ot-sdelkata-za-primirie.html", "text": "“Хизбула“ и „Фронт ан Нусра“ разменят трупове на убитите бойци, като първа част от сделката за примирие в района на ливано-сирийската гранична зона, съобщи Reuters, позовавайки се на местни източници.\r\nПримирието влезе в сила в четвъртък, 30.07 и освен размяна на телата, сделката включва и пускане на затворници от групировката „Хизбула“ и изтегляна на бойците от „Фронта ан Нусра“ в Северна Сирия, заедно с гражданите, които искат да ги последват.\r\nПревод и редакция:", "date": "2017.07.30", "title": "Reuters: “Хизбула“ и „Фронт ан Нусра“ разменят телата на убитите, като част от сделката за примирие"}
{"url": "http://www.focus-news.net/news/2017/07/30/2420875/anadolu-libiyski-voenen-samolet-e-svalen-nad-grad-darna.html", "text": "Либийски военен самолет, принадлежащ на базирания в Тобрук парламент, е свален от силите на „Комитета Шура на муджахидините в Дарна“, предаде Anadolu Agency, позовавайки се на военни източници.\r\nМохамед Идрис ал Мансури, от групата на муджахидините в Дарна е написал в своята страница в социалната мрежа Фейсбук, че групировката е задържала пилота на самолета, който е умрял по-късно от раните си и помощника му.\r\nЛибия е арена на постоянно насилие от 2011 г. насам, когато кървав бунт приключи със смъртта на бившия президент на страната Муамар Кадафи.\r\nПревод и редакция:", "date": "2017.07.30", "title": "Anadolu: Либийски военен самолет е свален над град Дарна"}
{"url": "http://www.focus-news.net/news/2017/07/30/2420877/dimitar-margaritov-kzp-polagame-usiliya-horata-da-znayat-pravata-si-i-da-useshtat-prisastvieto-i-podkrepata-ni.html", "text": "За нас е важно да инспирираме интерес у гражданите към потребителските им права и да ги насърчим да бъдат уверени при отстояването им. Полагаме усилия хората да усещат присъствието и подкрепата на институцията. Това заяви председателят на Комисията за защита на потребителите (КЗП) Димитър Маргаритов при провеждането на приемна на институцията в град Тутракан в рамките на фестивала „Огненият Дунав”, съобщиха от пресцентъра на КЗП. „Подкрепям организирането на приемната за граждани на Комисията за защита на потребителите в нашия град по време на традиционния ни фестивал, както и самата инициатива. Хората трябва да знаят повече за правата си при пазаруване и да бъдат подкрепени да се възползват от тях”, посочи кметът на града д-р Димитър Стефанов. \r\nПредседателят на КЗП припомни, че идеята за разкриване на приемни в различни населени места в страната е свързана с дейностите по превенция, като главната цел е разясняване правата и задълженията на потребителите и търговците. \r\nВсе още по-често в малките населени места се среща подходът търговци да правят опити да заблуждават клиентите си, че при възникване на дефект на стока следва да се обърнат към сервиза. По закон в периода на двугодишния гаранционен срок рекламацията се предявява пред търговеца, от който е закупена стоката, тъй като той носи отговорността за нейното съответствие. Също в малките населени места, основно в смесените магазини за хранителни стоки и артикули от всякакъв тип, понякога не се обявяват цените на продуктите. За разлика от по-големите градове, където това нарушение почти не се среща, но пък понякога на касата се таксуват по-високи от посочените на етикетите цени, стана ясно още при провеждането на приемната на КЗП.", "date": "2017.07.30", "title": "Димитър Маргаритов, КЗП: Полагаме усилия хората да знаят правата си и да усещат присъствието и подкрепата ни"}
{"url": "http://www.focus-news.net/news/2017/07/30/2420876/pazardzhik-prodalzhava-vtoriyat-regionalen-folkloren-sabor-na-narodnoto-tvorchestvo-sveti-konstantin-kray-peshtera.html", "text": "Край Пещера започна вторият ден от Втория регионален фолклорен събор на народното творчество „Свети Константин”, съобщиха организаторите от Община Пещера. В конкурсната програма, която ще продължи през целия ден, се изявяват над 140 индивидуални и групови изпълнители. Победителите ще бъдат отличени на церемония по награждаването от 17.30 часа. Второто издание на събора на народното творчество се провежда с подкрепата на министерство на туризма, което ще връчи и една специална награда. Специални награди ще връчат още журито, директорът на събора, ще има и награда на публиката. Председател на журито е Николай Балабанов, който е директор на конкурса, както и диригент и композитор. Членове на журито са: д-р Бинка Добрева – народна певица, педагог и солист на хор „Мистерията на българските гласове“, Здравко Мандаджиев – народен певец, маестро Иванка Паунова – диригент на Ансамбъл „Пазарджик”, педагог, инструменталист, Боян Алексиев – хореограф и Светла Караджова – народна певица. Всички те ще определят носителите на Гранд при в отделните категории.", "date": "2017.07.30", "title": "Пазарджик: Продължава Вторият регионален фолклорен събор на народното творчество „Свети Константин” край Пещера"}
{"url": "http://www.focus-news.net/news/2017/07/30/2420872/tass-ima-ubit-chovek-sled-strelba-v-noshten-klub-v-germaniya.html", "text": "Един от гостите на нощен клуб в Констанца, югозападна Германия, е открил стрелба по останалите посетители. Нападателят е убил един човек и ранил още трима, предаде ТАСС, позовавайки се на информация от местната полиция.\r\nСлед стрелбата, 34-годишния мъж е напуснал сградата и е започнал престрелка с полицията. В резултат на това мъжа е бил ранен и впоследствие е починал в болница. Не са известни мотивите за нападението.\r\n„В момента няма заплаха, след стрелбата в Констанца. Полицията започна разследване“, се казва в кратко съобщение на полицейското управление в социалната мрежа Туитър.\r\nПревод и редакция:", "date": "2017.07.30", "title": "ТАСС: Има убит човек, след стрелба в нощен клуб в Германия"}
{"url": "http://www.focus-news.net/news/2017/07/30/2420880/mrrb-obshtina-novi-pazar-obnovyava-obshtestveni-sgradi-s-nad-32-mln-lv-ot-op-regioni-v-rastezh.html", "text": "Над 3.2 млн. лв. ще бъдат инвестирани в обновяване с цел повишаване на енергийната ефективност на обществени сгради в Община Нови пазар по линия на управляваната от Министерството на регионалното развитие и благоустройството Оперативна програма „Региони в растеж“ 2014 – 2020 г. Това съобщиха от пресцентъра на Министерство на регионалното развитие и благоустройството. Преди дни стартира инженерингът по проекта за подобряване на енергийната ефективност в сградата на общинска администрация Нови пазар на стойност 2.28 млн. лв. Дейностите по него трябва да бъдат реализирани до 15 януари 2019 г., като в резултат се очаква обновяването на сградата да доведе до понижаване на енергопотреблението в нея с над 1 млн. kWh/година, а емисиите на парникови газове да бъдат намалени с близо 223 тона CO2 екв. За да се постигне това, ще бъде направен цялостен ремонт на стените, таваните и настилките в сградата, както и частична рехабилитация на покривната изолация. Ще се подмени и електрическата инсталация в сградата. Общата стойност на проекта е 2 572 278 лв. \r\nПо-рано през този месец започна и изпълнението на дейностите по инженеринг за \"Повишаване на енергийната ефективност на обществени сгради в гр. Нови пазар, сграда на ОДМВР - Шумен, РУ Нови пазар\". Проектът на обща стойност 629 494 лв. трябва да бъде реализиран до 15 септември следващата година, като в резултат от него годишното потребление на енергия в административната сграда на Районното управление се очаква да бъде намалено с близо 180 хил. kWh/година. \r\nС изпълнението на предписаните от обследванията за енергийна ефективност и за установяване на техническите характеристики на сградата ще трябва да бъде постигнат минимум енергиен клас „С“, а средата да бъде достъпна за населението, включително за хора с увреждания.", "date": "2017.07.30", "title": "МРРБ: Община Нови пазар обновява обществени сгради с над 3.2 млн. лв. от ОП „Региони в растеж“"}
{"url": "http://www.focus-news.net/news/2017/07/30/2420879/pazardzhik-vazstanoveno-e-dvizhenieto-po-pat-i-8-kostenets-belovo-pri-gara-sestrimo-gabrovitsa.html", "text": "Възстановено е движението по път I-8 Костенец - Белово при гара Сестримо - Габровица. Това съобщиха от пресцентъра на Агенция \"Пътна инфраструктура\".", "date": "2017.07.30", "title": "Пазарджик: Възстановено е движението по път I-8 Костенец - Белово при гара Сестримо - Габровица"}
{"url": "http://www.focus-news.net/news/2017/07/30/2420871/mvr-dvama-dushi-sa-zaginali-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 24 са ранени при 18 катастрофи в страната през изминалото денонощие. Това съобщиха от пресцентъра на МВР. Трима от ранените са с опасност за живота. В София са станали 80 леки и 5 тежки пътнотранспортни произшествия, при които един човек е загинал, а четирима са пострадали.", "date": "2017.07.30", "title": "МВР: Двама души са загинали, а 24 са ранени при катастрофи в страната през изминалото денонощие"}
{"url": "http://www.focus-news.net/news/2017/07/30/2420881/reuters-donald-tramp-zaplashi-che-shte-spre-plashtaniyata-po-zastrahovkite-ako-ne-se-prieme-nov-zakon-za-zdravnoto-osiguryavane-v-sasht.html", "text": "Президентът на САЩ Доналд Тръмп заплаши, че ще спре плащанията на правителството по здравни здраховки, ако Конгресът на САЩ не приеме нов закон за здравното осигуряване и подтикна законодателите да не изоставят техния план да бъде заменен предишния такъв закон, дело на Барак Обама, предаде Reuters.\r\nВ съобщение на президента в социалната мрежа Туитър пише, че „ако не се приеме бързо нов закон за здравното осигуряване, няма да бъдат спасявани застрахователни компании предлагащи тази услуга и спасяването на членове на Конгреса ще спре съвсем скоро!“\r\nСъобщението бе направено само ден, след като републиканците от Сената, не успяха да съберат необходимата подкрепа за да премахнат сега действащия закон, който е рожба на предишния президент на САЩ, Барак Обама.\r\nПървата част от „туита“, най-вероятно се отнася до възлизащите на осем милиарда долара плащания на субсидии от федералното правителство за притежатели на този тип застраховка, която имаше за цел да намали цената на здравното осигуряване за най-бедните американци.\r\nВтората част, изглежда е заплаха да бъдат спряни плащанията по контрибуции, за членове на Конгреса и техните екипи, от работодатели.\r\nПревод и редакция:", "date": "2017.07.30", "title": "Reuters: Доналд Тръмп заплаши, че ще спре плащанията по застраховките ако не се приеме нов закон за здравното осигуряване в САЩ"}
{"url": "http://www.focus-news.net/news/2017/07/30/2420882/plovdiv-prodalzhava-balkanskata-kupa-po-koloezdene-za-mazhe-v-grada.html", "text": "Продължава Балканската купа по колоездене за мъже до 23-годишна възраст в града. Това съобщиха за Радио „Фокус“ - Пловдив организаторите на събитието. Състезанието се провежда за първи път в града. Надпреварата се провежда в многофункционална спортна зала „Колодрума“. Участват елитни състезатели от 9 страни, между които Гърция, Румъния, Украйна, Словения, Словакия, Чехия и др. Балканската купа е включена в календара на Балканския и Българския колоездачен съюз. Спортната проява се провежда със съдействието на община Пловдив.\r\nКристиян ГАРОВ", "date": "2017.07.30", "title": "Пловдив: Продължава Балканската купа по колоездене за мъже в града"}
{"url": "http://www.focus-news.net/news/2017/07/30/2420868/prez-parvoto-polugodie-na-2017-g-nad-36-000-klienti-na-chez-se-registriraha-za-elektronna-faktura.html", "text": "За периода януари – юни 2017 г. 36 663 клиенти на „ЧЕЗ Електро България“ АД се отказаха от хартиената си месечна фактура за електроенергия. Така, предпочелите по-модерния и екологичен електронен вариант на фактура, станаха над 350 000. Това съобщиха от пресцентъра на ЧЕЗ. Все по-голям брой клиенти предпочитат удобството и сигурността на електронната фактура. Освен безспорните си екологични ползи, електронната фактура е изключително удобна за клиентите. Те я получават до 24 часа след издаването ѝ и имат достъп до персонален, електронен архив на своите месечни сметки за електроенергия. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Тя е валиден, електронно подписан, данъчен документ, който е напълно идентичен с хартиената версия. Бързото и навременно получаване на информацията за месечните задължения, сигурният достъп до данните отвсякъде и по всяко време, осигуряват допълнително спокойствие и комфорт.\r\nЕлектронната фактура е напълно безплатна услуга и може да бъде заявена на корпоративния уебсайт www.cez.bg, в Центровете за обслужване на клиенти, с обаждане на 0700 10 010 или в офисите на Изипей. За целта е необходимо да се предостави клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес.", "date": "2017.07.30", "title": "През първото полугодие на 2017 г. над 36 000 клиенти на ЧЕЗ се регистрираха за електронна фактура"}
{"url": "http://www.focus-news.net/news/2017/07/30/2420878/vladimir-putin-ruskata-istoriya-e-nerazrivno-svarzana-s-pobedite-na-flota.html", "text": "Руската история е неразривно свързана с победите на своя флот, а високите морални и професионални качества на моряците винаги ще срещат пълна подкрепа от руската дъражава, заяви Президентът на Русия Владимир Путин по време на честванията на Деня на Военноморския флот в Санкт Петербург, предаде РИА Новости.\r\n„Историята на Русия е неразривно свързана с победите на нейния неустрашим Военноморски флот. Високия статут на страната като мощна морска държава е завоюван с мъжеството на матросите и офицерите, таланта на корабостроителите, смелите търсения на първопроходците“, заяви Путин в изказване по време на парада.\r\nСпоред руския лидер, „в продължение на столетия се е закалявала храбростта и издържливостта на моряците“ \r\n„В годините на Великата Отечествена война, флотът е бранил, до смърт, бреговете и границите на родината. Завинаги ще останат в летописите на великата победа, битките за Одеса и Севастопол, подвизите на Североморците, легендарните рейдове на руските подводници, отбраната на Ленинград и непристъпният Кронщадт“, каза Путин \r\nПревод и редакция:", "date": "2017.07.30", "title": "Владимир Путин: Руската история е неразривно свързана с победите на флота"}
{"url": "http://www.focus-news.net/news/2017/07/30/2420885/reuters-kola-bomba-ubi-nay-malko-petima-v-stolitsata-na-somaliya.html", "text": "Кола-бомба се е врязала в многолюдна улица в столицата на Сомалия - Могадишу, там тя се е врзивила и е отнела живота на пет души, предаде Reuters.\r\nБомбата се е взривила, докато колата е била в движение по многолюдната улица Мака ал Мукарам, сподели полицейски служител. „Това е многолюден район. Все още не е уточнен точния брой на загиналите“.\r\nПревод и редакция:", "date": "2017.07.30", "title": "Reuters: Кола-бомба уби най-малко петима в столицата на Сомалия"}
{"url": "http://www.focus-news.net/news/2017/07/30/2420886/moshtite-na-sv-panteleymon-shte-badat-preneseni-v-ruskiya-hram-podvorie-sv-nikolay-na-31-yuli.html", "text": "Мощите на св. Пантелеймон остават в София до 8.00 часа на 1 август. Това съобщиха от пресцентъра на Св. Синод на БПЦ. На 31 юли е последният ден в който софиянци ще имат възможност да се поклонят пред светините. Те ще бъдат пренесени в Руския храм-подворие „Св. Николай” на бул. \"Цар Освободител\" в 10.00 часа.\r\nЛично Негово Светейшество Българският патриарх и Софийски митрополит Неофит ще ги посрещне в храма и ще вземе молитвено участие в светата Литургия.\r\nЛитургията ще започне веднага след посрещането на светините. В нея ще вземат участие Негово Високопреосвещенство Западно- и Средноевропейски митрополит Антоний, Негово Високопреподобие архим. Василий – протосингел на Софийска митрополия, ректорът на Софийска духовна семинария архим. Пахомий, представителите на Руската и на Румънската православни църквви в България архим. Филип Василцев и ставр. ик. Нелуц Опря, както и членовете на делегацията от Света Гора – йеромонах Николай (Генералов), член Манастирския събор на манастира \"Св. Панталеймон\" и настоятел на скита \"Крумница\" и йеродякон Серафим (Семкин). \r\nПоклонилите се на мощите християни ще бъдат помазани с осветен елей от Света Гора и ще получат осветени иконки на светеца за духовно укрепване. Храмът ще бъде отворен през целия ден и през нощта, докато има желаещи.\r\nСутринта на 1 август в Руския храм-подворие ще бъде отслужена ранна литургия, която ще започне в 6.30 часа и в която могат да вземат участие всички желаещи православни християни. В 8.00 часа Светините ще отпътуват за гр. Враца.\r\nЧестната глава на св. вмчк. Пантелеймон, която се пози в Руския светогорски манастир „Св. Пантелеймон” е в София от вечерта на 26 юли. Хиляди българи се поклониха пред мощите на светеца и неговата икона и се помолиха за здраве – за себе си и своите близки. Нескончаем потокът от желаещи да се докоснат до светините и изпросят изцеление от светеца-лечител се излива пред столичните храмовете, където те бяха изложени за поклонение.\r\nМного са храмовете и манастирите в света, които притежават частици от мощите на един от най-обичаните и почитани светци – Лечителят Пантелеймон. Забележителното е, че сега в България е донесена за поклонение главата на светеца, върху която е запазена нетленна кожата с температура на човешко живо тяло - 36.6 градуса. Св. Пантелеймон загива мъченически заради своята християнска вяра през 350 г., преди близо 1667 г.", "date": "2017.07.30", "title": "Мощите на св. Пантелеймон ще бъдат пренесени в Руския храм-подворие „Св. Николай” на 31 юли"}
{"url": "http://www.focus-news.net/news/2017/07/30/2420884/dragomir-stoynev-bsp-parva-zayavi-che-koruptsiyata-e-prichina-za-bednostta.html", "text": "„Никой никога от високото ниво в политиката не е казвал толкова директно, че корупцията е причина за бедността. БСП го каза първа, на висок глас, чрез Корнелия Нинова, пред тези 60 000 членове и симпатизанти, които бяха дошли на Бузлуджа“. Това заяви зам.-председателят на „БСП за България“ Драгомир Стойнев пред БНР, съобщиха от пресцентъра на НС н БСП. Той обясни, че идеята Радев да назначи директора на специализираното звено за борба с корупцията, ще бъде поставена на политическо обсъждане. „Много дълго време се захласвахме по румънския модел, който бил много ефективен, но той не беше съсредоточен върху борбата с корупцията. Искаме да поставим началото на такава борба, защото този проблем пречи на икономическото и социалното развитие на страната“, подчерта народният представител. Той уточни, че президентът Радев не принадлежи на БСП – той е издигнат от тази партия, но принадлежи на тези над 2 млн. български граждани, които са го избрали. „Нормално е директорът на тази служба да бъде посочен от президентството, но това не означава, че зам.-директорите няма да бъдат избирани с 2/3 квалифицирано мнозинство в парламента. Ако имаме тази подкрепа и всички политически сили се обединим, защо да не се създаде специално звено за разследване на корупцията по високите етажи на властта? Дебатът тепърва предстои“, посочи Стойнев. Той допълни, че предложението е това звено да стъпи на сегашната структура на ДАНС.\r\n„От БСП правим всичко възможно реално да изпълняваме нашата предизборна платформа. С внесени 17 законопроекта, сме най-активната парламентарна група. Имаме 335 въпроси и питания, което в пъти надвишава колегите. Благодарение на наши питания сме предизвикали 5 разисквания в парламентарна зала. 3 временни комисии бяха създадени, благодарение на инициативи на БСП, а и подкрепени от останалите политически сили -  НДК, замърсяването на водата и неизплатените заплати на работниците“, подчерта Стойнев и допълни: „За съжаление това не ни удовлетворява, защото искаме реални резултати от тези действия“. Според него тази парламентарна сесия е преминала главно в скандали, защото не може цялата държава да се занимава с НДК и и суджуците на ГЕРБ. „Може би това показва техния таван на възможностите, което е скандално“, коментира зам.-председателят на „БСП за България“. По повод случая с Манол Генов Стойнев подчерта, че не е нормално да се дава подвеждаща информация, когато институциите не са си свършили работата. „Да не забравяме, че когато има обвинение, това не означава, че някой вече е осъден. Този човек може да се окаже и невинен. Но когато имаме човек, притискал фирми, взимал суджуци и има фирми, оплакали се, че са модернизирали и обзавеждали офиси на ГЕРБ – това ясно показва схемата и стила на работа на тази политическа сила“, каза още той. По думите му в България най-накрая трябва да се научим, че има разделение на властите, а не от парламентарната трибуна народни представители да искат техни колеги да напускат парламента. \r\nПо повод предстоящия парламентарен сезон, Драгомир Стойнев изрази надежда, че   през септември това правителство най-накрая ще има управленска програма. „Не помня друго правителство да е имитирало работа. Ние ще поискаме от управляващите дебат и ще предложим нашите мерки как да вдигнем икономиката, производството и да облекчим доходите. Ще поставим на дневен ред и сигурността в страната. Надявам се да постигнем обединение, както показахме, че е възможно“, посочи той. Според него е хубаво, че от ГЕРБ са започнали да проглеждат за определени проекти, дори и икономически. „Още по-хубаво би било да се вслушат в позициите, които изразяваме от БСП“, допълни той и припомни, че - БСП първи са заявили, че санкциите срещу Русия няма да проработят.", "date": "2017.07.30", "title": "Драгомир Стойнев: БСП първа заяви, че корупцията е причина за бедността"}
{"url": "http://www.focus-news.net/news/2017/07/30/2420888/nkzhi-dvizhenieto-na-vlakovete-prez-zhp-gara-todor-kableshkov-se-vazstanovyava-napalno.html", "text": "Движението на влаковете през жп гара „Тодор Каблешков“ се възстановява напълно. Това съобщиха от пресцентъра на Национална компания „Железопътна инфраструктура“ (НКЖИ). Около 18.00 часа ще бъде възстановено движението на влаковете и по двата коловоза през жп гара „Тодор Каблешков“.\"Фокус\" припомня, че по време на изпълнение на строително-монтажни работи по строящ се жп надлез на жп гара \"Тодор Каблешков\", инцидент прекъсна движението в междугарието Пловдив-Стамболийски. Стана ясно, че става въпрос за трудова злополука, при която 20-тонна бетонова греда е затиснала двама работници. Единият от тях, мъж на 29 години, загина, а другият бе откаран в болница за оказване на спешна медицинска помощ.", "date": "2017.07.30", "title": "НКЖИ: Движението на влаковете през жп гара „Тодор Каблешков“ се възстановява напълно"}
{"url": "http://www.focus-news.net/news/2017/07/30/2420887/hurryiet-stotitsi-zheni-izlyazoha-na-pohod-sreshtu-netolerantnostta-kam-svobodnoto-obleklo-v-istanbul.html", "text": "Стотици жени излязоха на поход в Истанбул, за да протестират срещу насилието и враждебността, която срещат от мъжете, които искат от тях да се обличат по-консервативно, пише Hurryiet.\r\nПоходът се проведе под лозунга: „Не се бъркай в облеклото ми“ и тръгна от азиатската част на Истанбул. Жените крещяха лозунги и носеха къси панталонки на бесилки, като пример за типа облекло, което някои мъже намират за неприемливо.\r\n„Ние няма да се подчиним, няма да ни заглушват, няма да се уплашим. Ще победим чрез съпротива“, крещяха тълпите, развявайки флагове на ЛГБТ.\r\nПротестиращите казват, че има увеличение на броя на физически и вербални атаки в Турция, срещу жени, заради техния начин на обличане.\r\nПревод и редакция:", "date": "2017.07.30", "title": "Hurryiet: Стотици жени излязоха на поход срещу нетолерантността към свободното облекло в Истанбул"}
{"url": "http://www.focus-news.net/news/2017/07/30/2420883/anadolu-zaginali-sa-dvanadeset-chlena-na-rabotnicheskata-partiya-na-kyurdistan-sled-ataki-na-turskata-aviatsiya.html", "text": "Турски самолети са ликвидирали най-малко дванадесет терористи от „Работническата партия на Кюрдистан“(ПКК), в няколко отделни контратерористични операции в Югоизточна Турция и Северен Ирак, предаде Anadolu Agency.\r\nСпоред съобщение на Въоръжените сили на Турция, операциите в Северен Ирак са проведени в регионите Зап и Матина в събота (29.07) вечер и в резултат от тях са убити трима терористи, които са се подготвяли за атака.\r\nТурските самолети са унищожили оръжейни хранилища и две пещери, използвани от терористите в региона, поясняват в съобщението.\r\nАвиацията е нанесла удари и в югоизточната провинция на Турция – Сърнак, според съобщение от Генералния щаб на Турция.\r\nТам е написано, че бомбандировките са ликвидирали девет терористи от ПКК, включително висш кадър на партията.\r\nПревод и редакция:", "date": "2017.07.30", "title": "Anadolu: Загинали са дванадесет члена на „Работническата партия на Кюрдистан“, след атаки на турската авиация"}
{"url": "http://www.focus-news.net/news/2017/07/30/2420889/ria-novosti-evo-morales-se-izkaza-protiv-antiruskite-sanktsii.html", "text": "Президентът на Боливия Ево Моралес осъди новите санкции против Русия. Ръководителят на южноамериканската държава смята, че ограниченията противоречат на международното право, предаде РИА Новости.\r\n„САЩ отново искат да въведат едностранни санкции против Русия. Това протиоречи на международното право и Боливия ги отхвърля“, написа Моралес в своята страница в социалната мрежа Туитър.\r\nСпоред боливийският президент, въвеждането на подобен тип ограничения от страна на САЩ, потвърждава това, че те представляват заплаха за многополярния свят, международното право и обединените нации.\r\nПревод и редакция:", "date": "2017.07.30", "title": "РИА Новости: Ево Моралес се изказа против антируските санкции"}
{"url": "http://www.focus-news.net/news/2017/07/30/2420890/kmetat-zhivko-todorov-pepelishteto-koeto-ostavyat-turtsite-sled-sebe-si-v-bitkata-za-stara-zagora-e-osnova-za-postroyavaneto-na-nov-i-moderen-grad.html", "text": "Битката е важна не само за Стара Загора, но и за България. Благодарение на подвига на българските опълченци и на руските войници всъщност Самарското знаме не е пленено. Това каза в интервю за Агенция „Фокус“ кметът на Стара Загора Живко Тодоров по повод 140 години от ожесточените боеве за Стара Загора по време на Руско-турската освободителна война. „Това е един от символите на Освободителната война, която за наша радост приключва с освобождаването на България. Макар и Стара Загора да е опожарена, впоследствие, когато вече се полага и първият камък за възстановяването на града в модерния му облик, остава част от историята, която напомня за подвига и саможертвата. Въобще за българския несломим дух, благодарение на който се възражда българската държава“, коментира Живко Тодоров. По думите му Стара Загора е един много ярък пример за онова, което се случва. „Знаете, че е опожарена до основи след битката, която се води за Самарското знаме. Избити са хиляди старозагорци и това пепелище, което остават турците след тях, е впоследствие основа за построяване на новия и модерен град Стара Загора, а и за построяването на модерната българска държава“, каза още кметът на града.\r\nЛюба АЛЕКСИЕВА", "date": "2017.07.30", "title": "Кметът Живко Тодоров: Пепелището, което оставят турците след себе си в битката за Стара Загора, е основа за построяването на нов и модерен град"}
{"url": "http://www.focus-news.net/news/2017/07/30/2420893/smolyan-selo-chokmanovo-posreshtna-praznika-si-ilinden-s-izlozhba-posvetena-na-125-godini-ot-osnovavaneto-na-chitalishteto-v-seloto.html", "text": "С изложба „125 години Народно читалище „Христо Ботев” в Чокманово бе отбелязан традиционния празник Илинден на родолюбивото село, което е с 400 годишна история. Това съобщиха от пресцентъра на Община Смолян. „За кратък период успяхме да създадем тази изложба”, посочи председателят на читалището Тодора Гарова, която благодари на всички, които са предоставили документи и материали от историята му. Експозицията е съставена  от зам.-директорката на регионалната библиотека „Николай Вранчев” в Смолян Йорданка Вълчева, която е и член  на читалищното настоятелство. „Тази изложба е спонтанно решение след  последното годишно-отчетно събрание,  за да покажем кога се е създало читалището и  как се е развивало през годините”, каза Вълчева при представянето на изложбата. Първоосновател на читалището е създаденото през 1892 г. културно-просветно дружество „Изгрев”. На 15 май прогресивни чокманци възобновавят дейността на дружеството и поставят началото на читалището като приемат и името му на българския поет и революционер Христо Ботев. Първият председател е Димитър Димитров, а първият библиотекар е Никола Д. Милковски. В 10 тематични цикъла са представени основните моменти от историята на културното и просветно средище. Експозицията включва  началото на създаването на читалището, поглед през годините, организационния живот, културно-просветната дейност, самодейно-певческото изкуство, спомоществователи и дарители, художествени творби свързани с историята на селото и др. Вълчева посочи, че желанието на всички е да се разшири изложбата и да се направи по тематично и пространно представяне.       \r\n„ Като кореняк чокманец, благодаря на всички вас, че присъствате на тази изложба. С решение на Общинския съвет и по повод 125 годишнината на читалището, то е наградено с паричната награда. Тя е връчена на госпожа Гарова”, съобщи зам.-кметът Венера Аръчкова. Тя каза, че община Смолян подпомага и ще подпомага и в бъдеще  читалищата, както и това в Чокманово,  за да се затвърждава българщината и да са живи традициите. \r\nСлед като бе открита изложбата започна и празникът на селото, който е посветен на 114 години от Илинденско- Преображенското въстание. Много хора бяха дошли , за да се видят с близки и приятели, да споделят обичта си към родното си село и да напълнят душите си с добро. \r\nПразникът откри зам.-кметът  Аръчкова, която поздрави жителите и гостите от името на кмета Николай Мелемов. „Скъпи чокманци, поздравявам ви с  традиционния  празник на Чокманово, известно с богатата си история и  център на революционна дейност за национално освобождение и обединение, огнище на родолюбие, селище с богати културни  и книжовни традиции. То е дало стотици достойни родопчани,  изявени професионалисти, с които можем да се гордеем. Празникът осъществява стародавната традиция на родовите срещи,  възпитава младите в родолюбие, поддържа здравата връзка с родното място, свързано с незабравимите спомени от детството и младостта. Посрещнете празника с оптимизъм и самочувствие, нека ни събира и сплотява”, пожела в поздрава си към съборяните Аръчкова. Гост на празника бе и депутатът д-р Даниела Дариткова.\r\nЗа  доброто настроение на чокманци  и гостите на събора се погрижиха  клуб Хоро при читалище „Балкански просветител” и оркестър „Рожен”  с ръководител Петър Янев.\r\nОрганизатори на събора са : Община Смолян и НЧ „Христо Ботев-1892” –Чокманово и спонсори.", "date": "2017.07.30", "title": "Смолян: Село Чокманово посрещна празника си Илинден с изложба, посветена на 125 години от основаването на читалището в селото"}
{"url": "http://www.focus-news.net/news/2017/07/30/2420891/reuters-germanskata-politsiya-othvarli-veroyatnostta-ubiystvoto-v-konstants-da-e-teroristichen-akt.html", "text": "Изясни се, че стрелецът, който уби един и рани още трима души, в нощен клуб в югозападния германски град Констанц, е гражданин на Ирак, който живее в Германия от дълго време и не е бежанец, заявиха от полицията, изключвайки мотива да е бил тероризъм, предаде Reuters.\r\nГоворителят на полицията в Констанц Фриц Безикофер заяви пред телевизионните камери, че след първоначалните проучвания на стрелбата в нощния клуб, от вероятните мотиви е изключен тероризма.\r\n„Мотивите на човека, който е действал сам, са неясни“, каза той. „Все още разследваме, но обстоятелствата около събитието в дискотеката и цялата вечер преди стрелбата са малко по-ясни, което ни позволи да изключим тероризма, като евентуален мотив.“\r\nПревод и редакция:", "date": "2017.07.30", "title": "Reuters: Германската полиция отхвърли вероятността убийството в Констанц да е терористичен акт"}
{"url": "http://www.focus-news.net/news/2017/07/30/2420892/pazardzhik-selo-dorkovo-e-domakin-na-19-tiya-mezhdunaroden-festival-za-avtentichen-folklor.html", "text": "Село Дорково, община Ракитово, е домакин на 19-тия Международен фестивал за автентичен фолклор, съобщиха за Радио „Фокус” – Пазарджик организаторите. И тази година в програмата на събитието участват десетки групи и ансамбли от цяла България, както и гости от Перу, Гърция, Украйна, Кипър и Португалия. Основната цел на фестивала е да запази и популяризира изворния фолклор, да затвърди ролята на традиционния фолклор за сплотяването на българската общност, да обогати познанията за световното фолклорно богатство. В последния фестивален ден на сцената ще излязат състави от цялата страна, а чуждестранното участие е в 14.00 часа, когато ще се изявят представители на Украйна, а в 16.00 часа – на Португалия. Час по-късно ще се представят изпълнителите от Гърция, а в 18.00 часа – и тези от Перу. Фестивалът за автентичен фолклор в Дорково ще завърши с галаконцерт на международните групи. Всички участници ще получат диплом и приз на фестивала, а журито ще отличи най-добрите. Успоредно с фестивалната програма тече петият Национален преглед на фолклорните ансамбли от ЦИОФФ (Международен съвет на организаторите на фестивали за фолклор и традиционни изкуства към ЮНИЦЕФ) – България.\r\nТеодора ДИМИТРОВА", "date": "2017.07.30", "title": "Пазарджик: Село Дорково е домакин на 19-тия Международен фестивал за автентичен фолклор"}
{"url": "http://www.focus-news.net/news/2017/07/30/2420894/pregled-na-mezhdunarodnite-novini-do-13-chasa-agentsiya-fokus.html", "text": "В Българския музей-резерват в Казан се провежда традиционната арт-експозиция „Волжка България – територия на света“.\r\nОт пресслужбата на музея-резерват съобщиха, че организатор на мероприятието е Съюза на художниците на Република Татарстан, с поддръжката на Министерството на културата на републиката. Четвъртата по ред арт-експозиция е посветена на Годината на екологията в Русия.\r\nПървата изложба през 2014 г. е била на републиканско ниво и е носила името: „Болгар. Мит и Реалност“. После проекта придобива междурегионален характер. Темата на следващата арт-експозиция от 2015-а година е била формулирана като „Болгар. Гласът на Земята“, а 2016-та е била посветена на българския поет и мислител Кул Гали и се е казвала „Луната и Слънцето на Юсуф Прекрасни“.\r\nТази година изложението е международно, а сред участниците в проекта са художници от България, Унгария, Крим, Башкортостан и Татарстан.\r\nТворците са започнали да работят в Българския музей-резерват на 21 юли и ще завършат работата си днес (30.07). В края на мероприятието ще бъдат изложени произведенията им.\r\n***\r\nКонстанц. Един от гостите на нощен клуб в Констанца, югозападна Германия, е открил стрелба по останалите посетители. Нападателят е убил един човек и ранил още трима, според информация от местната полиция.\r\nСлед стрелбата, 34-годишния мъж е напуснал сградата и е започнал престрелка с полицията. В резултат на това мъжа е бил ранен и впоследствие е починал в болница. Не са известни мотивите за нападението.\r\n„В момента няма заплаха, след стрелбата в Констанца. Полицията започна разследване“, се казва в кратко съобщение на полицейското управление в социалната мрежа Туитър.\r\n*** Изясни се, че стрелецът, който уби един и рани още трима души, в нощен клуб в югозападния германски град Констанц, е гражданин на Ирак, който живее в Германия от дълго време и не е бежанец, заявиха от полицията, изключвайки мотива да е бил тероризъм.\r\nГоворителят на полицията в Констанц Фриц Безикофер заяви пред телевизионните камери, че след първоначалните проучвания на стрелбата в нощния клуб, от вероятните мотиви е изключен тероризма.\r\n„Мотивите на човека, който е действал сам, са неясни“, каза той. „Все още разследваме, но обстоятелствата около събитието в дискотеката и цялата вечер преди стрелбата са малко по-ясни, което ни позволи да изключим тероризма, като евентуален мотив.“\r\n*** Президентът на САЩ Доналд Тръмп заплаши, че ще спре плащанията на правителството по здравни здраховки, ако Конгресът на САЩ не приеме нов закон за здравното осигуряване и подтикна законодателите да не изоставят техния план да бъде заменен предишния такъв закон, дело на Барак Обама.\r\nВ съобщение на президента в социалната мрежа Туитър пише, че „ако не се приеме бързо нов закон за здравното осигуряване, няма да бъдат спасявани застрахователни компании предлагащи тази услуга и спасяването на членове на Конгреса ще спре съвсем скоро!“\r\nСъобщението бе направено само ден, след като републиканците от Сената, не успяха да съберат необходимата подкрепа за да премахнат сега действащия закон, който е рожба на предишния президент на САЩ, Барак Обама.\r\nПървата част от „туита“, най-вероятно се отнася до възлизащите на осем милиарда долара плащания на субсидии от федералното правителство за притежатели на този тип застраховка, която имаше за цел да намали цената на здравното осигуряване за най-бедните американци.\r\nВтората част, изглежда е заплаха да бъдат спряни плащанията по контрибуции, за членове на Конгреса и техните екипи, от работодатели.\r\n*** На Китай, както никога по-рано в историята му, е необходимо да сформира мощни въоръжени сили за да защитава суверенитета и интересите на своя народ. Това заяви президентът на Китай Си Дзинпин след парада в чест на 90-ия рожден ден на Китайската народно-освободителна армия(КНА).\r\n„Днес, както никога, сме близо до постигането на целите ни за възраждане на китайската нация. И сега, повече от всякога, ни е необходимо да построим силна армия“, каза Си. „Войници и офицери, вие сте длъжни неуклонно да следвате принципите  и системата на абсолютно ръководство на партията над армията, винаги да слушате и да изпълнявате нарежданията на партията и да я следвате към всяка цел, която тя ще ви покаже“, подчерта главнокомандващият, при обръщението му към взелите участие в парада военнослужещи.\r\n„Твърдо вярвам, че нашите въоръжени сили имат, както смелост, така и способност да разгромят всеки враг, който ни нападне. В нашата армия има решимост и възможност да защитава националния суверенитет, сигурност и интересите на страната“, обобщи Си Дзинпин.\r\nВ парада взеха участие 12 хиляди военнослужещи и 600 единици военна техника, в това число, повече от 100 самолета.\r\nИсторията на КНА започва с началото на Нанчанското въстание, което избухва на 1 август 1927 г., когато разквартируваните в град Нанчан части на армията на Гоминдана ( оглавявана от Чан Кайши ), се обявяват срещу антикомунистическия преврат устроен от партията Гоминдан. По време на въстанието се създава ядрото на бъдещото военно-политическо ръководство на Китайската народна репулбика.\r\n*** Кметът на филипинския град Озамис, Рейналдо Пароджиног и още шест души, в това число и жена му, са убити по време на полицейска акция, съобщава ТАСС, позовавайки се на информация на полицията на Филипините.\r\nКогато защитниците на ред са пристигнали, за да арестуват кмета, включен от президента на страната Родриго Дутерте, в списък на политици, имащи отношение към нелегалното разпространение на наркотици, телохранителят на кмета е открил огън по тях. Полицията на свой ред е „била принудена да предприеме ответни мерки“. В резултат от престрелката Пароджиног и още шест души, негови роднини и охранители, са били убити.\r\nДъщерята на кмета, която заема позицията на заместник кмет на града, е задържана под стража. В съобщението на полицията се споменава, че самият политик е отричал своето участие в наркотърговията.\r\nГрад Озамис е с население около 150 хиляди души и се намира на южния остров Минданао, където от 23 май правителствената войска води боеве с екстремистката групировка „Мауте“, свързана с терористическата организация „Ислямска държава“. По-рано Дутерте въведе на цялата територия на острова режим на военно положение.\r\n*** Силите за сигурност на Израел са арестували 15 души, заподозрени в терористически дейности и насилствено нарушаване на мира. Акцията е извършена от Силите за самоотбрана на Израел, Израелската служба за вътрешна сигурност „Шин Бет“ и граничната полиция на страната.\r\nПо правоохранителите са хвърлени експлозиви, които са ранили двама души. Това се е случило по време на операцията в бежанския лагер Йенин.\r\nВоенните също са нахлули в къща, принадлежаща на терорист, извършил атака през 2015 г. Конфискувани са няколко коли, които са еквивалентни по цена, на парите, които семейството му е получило от „Хамас“, като компенсация за нападението.\r\n*** Руската история е неразривно свързана с победите на своя флот, а високите морални и професионални качества на моряците винаги ще срещат пълна подкрепа от руската дъражава, заяви Президентът на Русия Владимир Путин по време на честванията на Деня на Военноморския флот в Санкт Петербург.\r\n„Историята на Русия е неразривно свързана с победите на нейния неустрашим Военноморски флот. Високия статут на страната като мощна морска държава е завоюван с мъжеството на матросите и офицерите, таланта на корабостроителите, смелите търсения на първопроходците“, заяви Путин в изказване по време на парада.\r\nСпоред руския лидер, „в продължение на столетия се е закалявала храбростта и издържливостта на моряците“ \r\n„В годините на Великата Отечествена война, флотът е бранил, до смърт, бреговете и границите на родината. Завинаги ще останат в летописите на великата победа, битките за Одеса и Севастопол, подвизите на Североморците, легендарните рейдове на руските подводници, отбраната на Ленинград и непристъпният Кронщадт“, каза Путин.", "date": "2017.07.30", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2017/07/30/2420895/veliko-tarnovo-151-uchastnitsi-se-vklyuchiha-v-60-oto-masovo-prepluvane-na-reka-dunav-kray-svishtov.html", "text": "Шейсетото масово преплуване на река Дунав събра значителен брой участници от цялата страна и чужбина, съобщават от пресцентъра на Община Свищов. За да се включат в най-атрактивното масово събитие в областта, в град Свищов пристигнаха участници от Чехия и Великобритания, София, Велико Търново, Пловдив, Плевен, Русе, Варна, Благоевград, Сливен, Стара Загора, Павликени, Сандански, Попово, Троян, Харманли, Горна Оряховица, Равда и други населени места. Специален участник в юбилейното преплуване на река Дунав беше Яне Петков от Сандански, известен като Човекът-амфибия, който преплува реката в чувал, със завързани ръце и крака. Той сподели, че се подготвя за световен рекорд, а уникалните си постижения дължи на правилно дишане, правилно хранене и силата на мисълта, чрез която може да се постигне всичко. Човекът-амфибия изрази готовност за бъдещи срещи със свищовската общественост, при които да сподели с младите хора и подрастващото поколение своя опит и ползите от здравословен начин на живот.\r\n60-ото масово преплуване на река Дунав бе открито от председателят на Общински съвет – Свищов д-р Кристиян Кирилов, който пожела успех на всички участници и с гордост подчерта, че вече 60 години община Свищов поддържа тази традиция, чрез която подчертаваме значението на голямата европейска река за България. На събитието присъстваха също секретарят на Общината Любомира Петрова, зам.-кметът Борислав Замфиров и зам.-кметът Пламен Петков, които в края на преплуването наградиха участниците.\r\nПредставителите на крайдунавския град бяха 73, а най-многобройна, за пореден път бе групата от Елена с 40 участници. Общо 151 плувци бяха извозени на 3 парома до румънския бряг, от където заедно със спасителите и лодководачите стартира преплуването до българския бряг. Преплуването няма състезателен характер и по традиция на всички участници бяха връчени грамоти. Награди бяха осигурени от Областния съвет на БЧК – Велико Търново и община Свищов. Отличителни награди връчи и СА „Д. А. Ценов“ – Свищов.\r\nНаградата за най-възрастен участник получи Михаил Качаунов от Велико Търново, който участва в преплуването на река Дунав за 54-ти път;\r\nНаградата за водач на най-голямата група в 60-ото преплуване, бе връчена на Велко Казанджиев от Елена, който има зад гърба си 50 преплувания на реката. Най-малките участници тази година бяха деветгодишните Надежда Иванова от Сандански и Боряна Ивайлова от Павликени, които не се уплашиха от силното течение на втората по дължина река в Европа и преплуваха цялото разстояние без проблем. Тази година наградата за най-голямо семейство, преплувало Дунав отиде при сем. Пинтеви от Русе, които бяха в 4-членен състав.\r\nСпортната проява, организирана от Община Свищов, се проведе с любезното съдействие на: БЧК, Министерство на отбраната (Командване на сухопътни войски), Военно формирование 28880 гр. Белене, Дирекция „Речен надзор” към Изпълнителна агенция „Морска администрация”, Регионална дирекция „Гранична полиция” – гр. Русе, ГПУ – гр. Свищов, Районно управление „Полиция” – гр. Свищов, МБАЛ „Димитър Павлович“ в Свищов, Звено „Масова физкултура и спортна база“ при община Свищов, както и Звено „Сигурност и контрол” при община Свищов.", "date": "2017.07.30", "title": "Велико Търново: 151 участници се включиха в 60-ото масово преплуване на река Дунав край Свищов"}
{"url": "http://www.focus-news.net/news/2017/07/30/2420896/ria-novosti-v-parada-na-voennomorskiya-flot-na-rusiya-sa-vzeli-uchastie-dva-novi-helikoptera-ka-52k.html", "text": "Два палубни хеликоптера, Ка-52К, намиращи се в етап на летни изпитания, са взели участие във Военноморския парад в Санкт Петербург по случай Деня на ВМФ на Русия, споделиха от пресслужбата на холдинга „Вертолеты России“, цитирани от РИА Новости.\r\n„Два хеликоптера Ка-52К, които наскоро завършиха поредния етап корабни изпитания, взеха участие в тържествения парад, посветен на Деня на ВМФ на Русия. Хеликоптерите откриха въздушната част на военноморския парад и извършиха полет над Нева и Сенатския площад на Санкт Петербург“, се казва в съобщението.\r\nПоредният етап от изпитанията е преминал на 21-22 юли и са били извършени седем кацания на палубата на фрегатата „Адмирал Горшков“ проект 22350. Специалистите са отработвали взаимодействието на корабните системи с бордовите системи на хеликоптера. Най-вече е била проверявана работата на навигационния апарат на вертолета, при излитане и кацане на борда на кораба.\r\n„Краят на поредния етап изпитания на Ка-52К, ни позволява да потвърдим възможността за кацане на този хеликоптер на борда на кораби от клас фрегата. Освен това, беше извършена много работа по изпитването на навигационната система на Ка-52К в морски условия. В най-скоро време полученият опит ще бъде анализиран от специалисти на конструкторското бюро „Камов“ и изпитанията ще продължат“, отбеляза заместник генералния-директор на холдинга \"Вертолеты России\" Владислав Савельов.\r\nПревод и редакция:", "date": "2017.07.30", "title": "РИА Новости: В парада на Военноморския флот на Русия са взели участие два нови хеликоптера Ка-52К"}
{"url": "http://www.focus-news.net/news/2017/07/30/2420897/blagoevgrad-gradat-shte-se-vklyuchi-v-svetovnata-sedmitsa-na-karmeneto-s-poreditsa-ot-initsiativi.html", "text": "Благоевград се включва в Световната седмица на кърменето с поредица от събития. Това съобщи за Радио „Фокус“ – Пирин Ирена Газиева, доброволен консултант по кърмене към Национална асоциация „Подкрепа за кърмене“. Глобалната инициатива ще се проведе в периода 1 – 7 август за 25-ти пореден път. „По този повод на много места в България, в това число и в Благоевград, ще бъдат проведени множество инициативи. Мотото през тази година е „Подкрепяме кърменето заедно“ и е насочено към постигане на 17-те Глобални цели за устойчиво развитие, поставени от световните лидери през 2015 година. Акцентът на Световната седмица на кърменето тази година е върху това как с обединени усилия можем да работим по-добре за общото благо. Необходими са нови, работещи партньорства и политическа, медийна и обществена подкрепа, за да може кърменето да заеме своето място като най-добрия избор за храненето и развитието на бебетата“, каза още Газиева.\r\nПо време на инициативата в Благоевград ще се състоят две мероприятия. Първото от тях е на 3 август от 10.00 часа в Академия за бебета, деца и родители, а темата е „Подготовка за кърменето и първи дни с бебето“. Газиева, която ще бъде лектор отбеляза, че срещата е подходяща за бременни жени, които искат  да се подготвят успешно за кърменето, както и за майки с малки кърмачета. Второто събитие ще се състои на 4 август в ресторант, намиращ се на алеята към парк \"Бачиново\" и ще представлява неформална кърмаческа среща на открито.\r\nЛивия НИНОВА", "date": "2017.07.30", "title": "Благоевград: Градът ще се включи в Световната седмица на кърменето с поредица от инициативи"}
{"url": "http://www.focus-news.net/news/2017/07/30/2420902/voa-afganistan-razkritikuva-operatsiya-na-pakistan-sreshtu-islyamska-darzhava.html", "text": "Пакистан и Афганистан продължават да провеждат операции, насочени срещу бойци на Ислямска държава в района на границата между двете страни, но се появиха знаци, че комуникацията между тях е слаба, което прави усилията неефективни, предаде Voice of America.\r\nВластите на Пакистан заявиха, че са приключили първата фаза на операция срещу Ислямска държава в своята територия.\r\n„Укритията на терористите са унищожени, а скривалищата за експлозиви, оръжия и амуниции са завладени“, коментираха от Пакистанската армия.\r\nОт Афганистанска страна се оплакаха, че Афганистан и Пакистан са се споразумяли, че ще се информират, едни други, за планирани операции срещу Ислямска държава и от двете страни на „линията Дюранд“, но Пакистан е пропуснал да го направи за последната си операция.\r\n„Според споразумението между двете страни, трябваше да обменяме информация, за да се знае коя операция ще бъде под крилото на САЩ и коя под това на Китай. Пакистан не го прави.“, коментира говорител на Министерството на отбраната на Афганистан.\r\nПревод и редакция:", "date": "2017.07.30", "title": "VOA: Афганистан разкритикува операция на Пакистан срещу Ислямска държава"}
{"url": "http://www.focus-news.net/news/2017/07/30/2420899/ria-novosti-moldova-obvini-ruskite-mirotvortsi-v-simpatii-kam-pridnestrovieto.html", "text": "Правителството на Молдова счита, че мироопазващата мисия на Днестър се е превърнала във фактор за замразяването на приднестровския въпрос и тя трябва да бъде трансформирана в многонационална гражданска мисия с международен мандат, предаде РИА Новости.\r\n„Ние ценим позитивното влияние на мироопазващата операция на Днестър, в края на юли 1992 година, когато руският военен контингент изигра решаваща роля в разделянето на воюващите сили, съблюдаването на режима на примирие и относно мира и спокойствието в Зоната за сигурност“, отбелязаха от правителството на Молдова в коментарен текст, който беше публикуван във връзка с 25-ата годишнина от началото на операцията в Приднестровието.\r\nВ същото време Министерският съвет смята, че с времето „тази операция така и не успя да осигури пълната демилитаризация на Зоната за сигурност“.\r\nОсвен това, тази мироопазваща мисия, която някои възхваляват, се превърна във фактор за замразяването на Приднестровския конфликт, заради преднамереното отношение и симпатиите на руските миротворци към режима в Тираспол, които са очевидни“, добавиха от правителството.\r\nПревод и редакция:", "date": "2017.07.30", "title": "РИА Новости: Молдова обвини руските миротворци в симпатии към Приднестровието"}
{"url": "http://www.focus-news.net/news/2017/07/30/2420901/otets-yordan-postat-e-lekarstvo-i-spasenie-za-choveshkata-dusha-nay-stariyat-sashtestvuvasht-zakon.html", "text": "Постът е лекарство и спасение за човешката душа, най-старият съществуващ закон. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му постът се е срещал по времето на евреи, гърци и римляни. „Хората са постили в дни на скърби, на войни, на природни бедствия. Много примери има за поста. В Стария завет те са десетки, може би стотици. Постил е свети пророк Моисей на планината Синай. 40 денонощия без да яде хляб и без да пие вода, за да получи десетте Божи заповеди. Това го пише в книга „Изход“ на Библията. Постил е свети пророк Илия, който се качва на планината Хорив. Постил е цели три седмици. Пророк Данаил също, но връзката между Стария и Новия завет е нашият велик пророк свети Йоан Предтеча, който също е постник. Той се е удостоил с това и да кръсти нашия Господ Исус Христос. Свети Василий Велики нарича поста „лекарство срещу греха“, защото чревоугодието и телесните чувства са плод на добра храна, а постът убива страстите и успива възбуждането в човешкото тяло\", каза още отец Йордан. По думите му постил е и Исус Христос. \"По-късно неговите ученици, светите апостоли приемат поста и дори го утвърждават“, уточни отец Йордан Георгиев. Той обясни, че първоначално фарисеите от времето на Исус Христос са постили в дните понеделник и четвъртък. „Постили са до 15.00 часа, след което са приемали храна. Докато при нас вече се приемат други дни като важни за поста. Това е срядата – денят, в който са се подготвяли да заловят Христос, също петък – денят, в който Христос е разпнат“, посочи архиерейският наместник на Асеновград.\r\nОтец Йордан Георгиев добави, че постът се преодолява с голямо търпение и вътрешно усърдие. „Трябва много да се внимава, защото постът изисква в себе си борбата със собствения ни грях, а не само да се въздържа човек от храна. Все пак това е духовен пост. В по-ново време, когато човечеството вече често боледува, постещите хора трябва да се посъветват със своите лекари, за да получат отговор дали ще могат да издържат, дали постът няма да им навреди. Това важи и за бременните жени. Много от тях искат да прекарат няколко дни в пости, но също трябва много да внимават. Има специални напътствия за поста при болните и страдащи хора, при деца, пътуващи и бременни жени. Техният духовен наставник, ако имат такъв, трябва да облекчи поста им“, посочи архиерейският наместник. По думите му постът е спасение за човешката душа, той пази човека от страст, от лоши дела. „По време на пост човек трябва да се въздържа и от обиди. Православният пост е съвкупност от добри дела, искрена молитва, въздържание от всичко, включително и не само от храна. Трябва да се въздържаш от лоши думи, от клевети и лъжи, от всичко, което може да наруши живота на ближния. Човек не трябва да любопитства, да коментира чуждия живот и битие. Просто вярващите трябва да са наясно, че постът е една голяма добродетел. Самата дума пост означава „стража“. Човек трябва да запази цяла своята крепост – душата“, каза още отец Йордан Георгиев.\r\nТони МИХАЙЛОВ", "date": "2017.07.30", "title": "Отец Йордан: Постът е лекарство и спасение за човешката душа, най-старият съществуващ закон"}
{"url": "http://www.focus-news.net/news/2017/07/30/2420898/kmetat-na-stara-zagora-zhivko-todorov-narod-bez-pamet-e-kato-narod-bez-istoriya-starozagortsi-shte-ostanat-dovolni-ot-nachina-po-koyto-pochitame-pametta-na-geroite-si.html", "text": "Очакваме хиляди гости и старозагорци да се стекат, за да почетат паметта на загиналите герои. Това каза в интервю за Агенция „Фокус“ кметът на Стара Загора Живко Тодоров по повод 140 години от ожесточените боеве за Стара Загора по време на Руско-турската освободителна война. „Тези официални лица, които са потвърдили присъствието си са председателят на Народното събрание Димитър Главчев и вицепрезидентът Илияна Йотова. Смятам, че ще бъде едно паметно събитие, защото 140-годишнината трябва да бъде такова и да уважим паметта на онези, благодарение на които днес ни има“, коментира Тодоров.  \r\nТой посочи, че довечера ще има тържествена заря-проверка и светлинно шоу на Самарското знаме. „За първи път през тази година осветихме самият монумент – „Бранителите на Стара Загора“. Друго интересно събитие беше възстановката, която беше планирана. Мисля, че хората ще останат доволни от начина, по който почитаме паметта на героите си, защото народ без памет е като народ без история“, каза още градоначалникът.\r\nЛюба АЛЕКСИЕВА", "date": "2017.07.30", "title": "Кметът на Стара Загора Живко Тодоров: Народ без памет е като народ без история, старозагорци ще останат доволни от начина, по който почитаме паметта на героите си"}
{"url": "http://www.focus-news.net/news/2017/07/30/2420903/veliko-tarnovo-s-reditsa-initsiativi-gradat-shte-otbelezhi-svetovnata-sedmitsa-na-karmeneto.html", "text": "С редица инициативи Велико Търново ще отбележи Световната седмица на кърменето, която ще се проведе в периода от 1 до 7 август. Събитието се провежда в града за 9-та поредна година. Това съобщи за Радио „Фокус“ – Велико Търново Тони Калушкова, зам.-председател на Алианса на българските акушерки. На 2 август в парк „Дружба“ ще се проведе публична лекция под надслов „Кърмачески пикник“. На нея бъдещи и настоящи майки ще имат възможност да задават различни въпроси. Според Калушкова ще бъдат „разбити“ и старите митове за кърменето, които притесняват жените. „Идеята е чрез съвсем неформална комуникация жените да получат колкото се може повече информация за правилния подход и за „подводните камъчета“ които могат да им попречат“, каза още Тони Калушкова. Центърът за родители, чиито ръководител е тя, организира безплатен акушерки кабинет. Той ще работи от 1 до 4 август и прегледите ще се извършват след предварително записване. „Там всяка една жена, независимо от това дали е бременна, или е родила, ще може да получи безплатна консултация по кърмене“, допълни акушерката. Инициативите по повод на Световната седмица на кърменето се организират от Регионална здравна инспекция – Велико Търново и Център за родители „HAPPY MUMS”\r\nв партньорство с Община Велико Търново и Младежки дом Велико Търново.\r\nЛуиза ТРАНЧЕВА", "date": "2017.07.30", "title": "Велико Търново: С редица инициативи градът ще отбележи Световната седмица на кърменето"}
{"url": "http://www.focus-news.net/news/2017/07/30/2420905/the-sunday-times-britanski-ministar-zayavi-che-svobodata-na-pridvizhvane-sled-brekzit-shte-protivorechi-na-rezultatite-ot-referenduma.html", "text": "Министърът на външната търговия на Великобритания Лиъм Фокс заяви, че съхраняването на свободата на придвижване на хора между Обединеното кралство и страните Европейския съюз след като Брекзит стане факт, няма да съответства на резултатите от миналогодишния референдум, в интервю за британското издание The Sunday Times.\r\nЗаедно с министъра на външните работи, Борис Джонсън и министъра по въпросите на Брекзит, Дейвид Дейвис, Фокс влиза в т.нар. тройка на главните евроскептици в британския министерски съвет, която, според мнението на много политолози, е взела в свои ръце юздите на управлението, след референдума.\r\n„Ние дадохме ясно да се разбере, че ще остановим контрол над границите си – това е един от резултатите, към които се стремяхме на референдума и нерегламентираното свободно придвижване, както ми се стръва, е в разрез с тогавашното решение“, отбеляза Фокс.\r\nПревод и редакция:", "date": "2017.07.30", "title": "The Sunday Times: Британски министър заяви, че свободата на придвижване след Брекзит, ще противоречи на резултатите от референдума"}
{"url": "http://www.focus-news.net/news/2017/07/30/2420904/reuters-voynitsi-na-afrikanskiya-sayuz-sa-popadnali-v-zasada-v-somaliya-al-shabab-tvardi-che-39-ot-tyah-sa-ubiti.html", "text": "Сомалийските бунтовници „Ал Шабаб“ и войници на мироопазващата мисия на Африканския съюз са се сблъскали, според думите на висш военен от мисията, докато бунтовниците твърдят, че са убили 39 войника, предаде Reuters.\r\nИнцидентът се е случил на 140 километра в югозападна посока от столицата Могадишу. Бойците на „Ал Шабаб“ са направили засада на конвой от войници на мироопазващата мисия на Африканския съюз в Сомалия, според военни източници от мисията.\r\n„Засадата се превърна в жесток сблъсък между двете групи. Престрелките продължават и в този момент и ние нямаме никакви данни относно броя на жертвите“, коментират източниците.\r\nАбдиазиз Абу Мусаб, говорителят на „Ал Шабаб“ каза: „Имаме в ръцете си 39 трупа на войници от Африканския съюз, включително техния командир.“\r\nБроят на жертвите  не може да бъде потвърден от независими източници.\r\nПревод и редакция:", "date": "2017.07.30", "title": "Reuters: Войници на Африканския съюз са попаднали в засада в Сомалия, „Ал Шабаб“ твърди, че 39 от тях са убити"}
{"url": "http://www.focus-news.net/news/2017/07/30/2420907/milena-veleva-zhenite-s-rak-na-gardata-imat-nuzhda-ot-informatsionni-konsultatsii-s-hora-koito-lichno-sa-se-sblaskali-s-tazi-diagnoza.html", "text": "Жените с рак на гърдата имат най-голяма нужда от информационни консултации с хора, които лично са се сблъскали с тази диагноза. Това каза за Радио „Фокус“ - Пирин Милена Велева, която е част от фондацията на Нана Гладуиш – \"Една от 8\". Велева каза, че вече са обиколили с розовия кемпер четири града в страната. „Идеята е всички дейности, които се случват в „Една от 8“ в София да се изнесат и в страната, за да може да стигнем до повече жени с рак на гърдата и техните близки. Те ни търсят в цялата страна и наистина имат нужда от подкрепата ни. Жените най- много се възползват и най-голяма нужда имат от информационните консултации на моите колежки, които лично са се сблъскали с диагнозата рак на гърдата. От голямо значение за тях е и психологическата подкрепа от нашия психолог Антонина Топалова\", каза още Велева. По думите ѝ екипът на фондацията носи информационни услуги, които лично хората от фондацията са вписвали и превеждали от достоверни източници. Според нея е много голям проблем това, че жените не могат да намерят достоверна, правилна и издържана информация за това какви са съветите, за да може по-леко да преминат през лечението“, каза Велева. Тя добави, че те носят и тюрбани, които подаряват на жените, тъй като те просто имат нужда да им подадеш ръка и да се почувстват малко по-добре преминавайки през диагнозата. „В по-големите градове сме се подготвили с гримьор, кулинарен блогър, които ще пътуват с нас. Ще правим арт- терапии, за да можем да обхванем по-голям брой хора и да има едно приповдигнато настроение покрай работата“, каза още Велева.\r\nЛора КАЛЧЕВА", "date": "2017.07.30", "title": "Милена Велева: Жените с рак на гърдата имат нужда от информационни консултации с хора, които лично са се сблъскали с тази диагноза"}
{"url": "http://www.focus-news.net/news/2017/07/30/2420900/dha-v-turtsiya-se-zasilva-ryazko-patniyat-kontrol-varhu-sluzhebnite-avtomobili.html", "text": "Подписани лично от министъра на вътрешните работи Сюлейман Сойлу окръжни указания за драстично затягане на пътния контрол върху служебните автомобили е изпратен до всички 81 валийства в Турция, предаде информационната агенция Догу хабер ажансъ (ДХА). Поводът е увеличаващият се всеки ден брой на превозните средства в публичния сектор, а целта – превенция и намаляване на замесването им в различни ПТП. В тази връзка се усилват правомощията на пътната полиция и на екипите за контрол на трафика по пътищата на жандармерията. Въвежда се нов документ – т.нар. „Формуляр за контрол на служебните превозни средства”. В него ще фигурират въпроси като: има ли заповед за пътуването; коя е крайната дестинация; спазва ли се маршрутът до нея; намират ли се в автомобила служебни лица; има ли съответните надписи по стъклата или на установените за целта места в автомобила. При констатиране на нарушения в срок до 3 дни ще се изпращат уведомления до съответната администрация за тяхното отстраняване, посочва още  ДХА. \r\nПревод и редакция:", "date": "2017.07.30", "title": "ДХА: В Турция се засилва рязко пътният контрол върху служебните автомобили"}
{"url": "http://www.focus-news.net/news/2017/07/30/2420909/dha-turskite-kyurdi-v-bdenie-za-savest-i-spravedlivost-prizovavat-erdogan-poveche-da-ne-se-konfrontira-s-tyah.html", "text": "Говорителят на легалната и парламентарно представена кюрдска Демократическа партия на народите (ДПН) Осман Байдемир (бивш кмет на Диарбекир) отправи призив към президента Реджеп Тайип Ердоган да се откаже от досегашната си политика на конфронтация, предаде информационната агенция Догу хабер ажансъ (ДХА). Това стана в рамките на кюрдското „Бдение за съвест и справедливост” в Диарбекир, продължаващо вече шестия ден. „Хей ти, Ердоган – излез пред народа и поискай извинение от Селяхаттин Демирташ (лидерът на ДПН, намиращ се в затвора, заедно с други нейни 10 депутати – бел. на „Фокус”). Огледай се внимателно – това изключително лошо развитие може да се преобърне в една положителна тенденция; за добруването на народа. Може да се намери спасителен изход. Не настоявай и не разчитай повече на погрешни ходове, на омраза и война. Защото няма да има печеливш от нея… Понеже ти въвеждаш извънредно положение; посягаш на хляба на народа с президентски укази; торпилираш лостовете за мир и за преговори; създаваш една нова власт, която управлява със смърт, сражения и кръв; налагаш изолация на лидера на Кюрдската работническа партия (ПКК) Абдуллах Йоджалан (излежаващ доживотна присъда в затвора на остров Имралъ в Мраморно море – бел. на „Фокус”), който е една от най-големите фигури в мирния процес; правиш опити да прехвърлиш фактурата за това на ДПН. Ние никога няма да се съгласим с това и ще продължим да ти се съпротивляваме”, посочва още говорителят на ДПН, цитиран от ДХА.\r\nПревод и редакция:", "date": "2017.07.30", "title": "ДХА: Турските кюрди в бдение за съвест и справедливост, призовават Ердоган повече да не се конфронтира с тях"}
{"url": "http://www.focus-news.net/news/2017/07/30/2420910/tasnim-iran-shte-izleze-ot-svpd-za-atomnata-mu-programa-ako-negativite-previshavat-pozitivite.html", "text": "Заместник-министърът на външните работи на Иран Абас Аракчи заяви, че Техеран няма да се колебае да се оттегли от договора за Съвместния всеобхватен план за действие (СВПД – споразумението относно иранската ядрена програма), щом усети, че позитивите от ядрената сделка са по-малко от негативите, предаде иранската информационна агенция Tasnim.\r\n“Ислямската република Иран ще спазва СВПД, докато се ползва от изгодите на този договор“, заяви Аракчи, по време на телевизионно интервю.\r\nОсвен това той разкритикува правителството на САЩ за торпилирането на имплементацията на СВПД и опитите му да държи Иран отговорен за провала на споразумението. Според него САЩ иска да раздразни Иран или да намали ползите от споразумението до там, докъдето Иран сам ще реши да се оттегли от сделката.\r\n„Няма да играем в полето на Тръмп и със сигурност ще вземем всички мерки, за да не бъдем лишени от ползите на договора за СВПД“, добави висшият дипломат.\r\nПревод и редакция:", "date": "2017.07.30", "title": "Tasnim: Иран ще излезе от СВПД за атомната му програма, ако негативите превишават позитивите"}
{"url": "http://www.focus-news.net/news/2017/07/30/2420911/tass-sto-hilyadi-dushi-se-sabraha-v-sevastopol-za-chestvaneto-na-denya-na-voennomorskiya-flot-na-rusiya.html", "text": "Традиционният парад на Черноморския флот в Севастопол, по случай отбелязването на Деня на Военноморския флот на Русия е привлякъл около 100 хиляди граждани и гости на града, по данни на местните власти, предаде ТАСС.\r\nСевастополци и гостите на града се събраха на брега на Севастополската бухта, за да гледат грандиозното зрелище, което устроиха черноморските моряци.\r\nПразниците започнаха с тържествено издигане на флаговете на военноморските сили и Русия, а после множеството постави венци на мемориалната плоча, поставена в чест на героичната отбрана на Севастопол през 1941-1942 г.\r\nПревод и редакция:", "date": "2017.07.30", "title": "ТАСС: Сто хиляди души се събраха в Севастопол за честването на Деня на Военноморския флот на Русия"}
{"url": "http://www.focus-news.net/news/2017/07/30/2420906/iliana-benovska-borisov-plashi-li-se-ot-iskaneto-na-ninova-radev-da-bori-koruptsiyata-i-ot-zayavkata-na-karadaya-za-novi-izbori-ili-uvereno-varvi-po-svoya-pat.html", "text": "На 100-тния ден на 44-тото НС „Бавничко…“ ни обещава LuisFonsi с най-харесваната на всички време песен Despacito. А БСП се качиха отново на връх Бузлуджа и Корнелия заплаши Борисов: „Нека Радев бори корупцията!“ По потник и бос ли се запитахме веднага?! „Бил бос президентът и по потник – еми, у къщи си е“ - произнесе се пък премиерът. – „Това ли е важното – важното е, че чакаме президента Макрон. Работим в синхрон с президента”. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването.  \r\nПодалият оставка от ИБ на БСП, Георги Гергов, също на Бузлуджа иносказателно каза: „Ние сме на ход, БСП ще пребъде!“ Дали, пък това не беше отговор на твърдението на председателката Нинова: „Който го е страх не ходи в гората, седи си вкъщи и плете чорапи!“ В задочният спор между Нинова и Гергов дали и при какви условия ГЕРБ и БСП могат на направят коалиция тихичко се промъкна от Брюксел и председателят на ПЕС Сергей Станишев с култова реплика: „Нито една партия, колкото и силна да е национално, няма да може сама да промени цяла Европа“. Дали пък това не е отговор на заявеното от Нинова, че политическият модел на БСП под нейно ръководство се нарича „промяна“? Конгресът на БСП идва и ще видим…\r\nНовият председател на ДПС Мустафа Карадайъ, пък, ясно заяви на Борисов, че може пак да има избори: „Не може националисти да участват в управлението и да очакваме преследване на стратегически цели. Скандали с нацистки привкус, високи огради за охрана на границата с мирис на корупция! И същевременно връзка на националистическа формация с трафик на бежанци. Не може, недопустимо е те да са легитимното лице на правителството! Ако най-голямата партия не разполага с ресурс, нека да го заяви и да потърсим решение чрез вота на суверена! “Не им харесва ръстът на икономиката, нула инфлация, няма безработица. Каква е алтернативата – БСП и ДПС, видяхме ги!”, отговори Борисов. В задочния диалог се намеси и Кольо Колев от „Медиана” с ново изследване: Разликата между ГЕРБ и БСП е под 5%.\r\nПремиерът продължи да заявява своя дневен ред и отново подчерта, че иска да обедини Балканите: „Подписването на Договора за приятелство, добросъседство и сътрудничество с Република Македония е израз на желанието на България да изгради модерни добросъседски отношения, основани на европейските ценности. Европейският съюз оцени договора като първа стъпка и ново начало за развитие на европейската перспектива на Република Македония\". Само че не обясни защо американският посланик Ерик Рубин спешно го посети в МС и после излезе изявление на посолството: „Посолствата на Съединените щати в България и Македония приветстват одобряването на проекта за споразумение за приятелство между България и Македония“. Борисов не обясни и защо се отказа да забрани американските пари в съдебната система. \r\nНе получихме мнение от Русия за договора с Македония, но, пък, Бойко Борисов определи санкциите на ЕС срещу Русия като безрезултатни и предупреди, че когато отношенията между Европа и Русия не са добронамерени и прагматични, резултатите обикновено са плачевни за Европа. ”За съжаление, не по наша вина, не винаги са такива”, уточни Борисов.\r\nПреди това България отново запита ЕС дали е допустимо рестартиране на “Южен поток“ или други преки пътища за доставка на руски газ за България. Отговорът дойде в писмо на комисаря Мигел Канете до енергийния министър Теменужка Петкова за транзитиране на природен газ по дъното на Черно море от Русия до Варна - ЕК е съгласна в газовия хъб „Балкан“ да постъпва и руски газ.\r\nПрез седмицата Борисов размаха и пръст на работодателите, защото скочиха на синдикатите: „Синдикатите не спряха да търсят начини как без да работим повече да станем по-богати. Изобщо синдикатите приличат на човек, който е застанал на брега на реката и казва на водата – течи, течи! Тя си тече и без това“. А председателят на КРИБ Кирил Домусчиев изостри още отношенията в НСТС: “Като моя лична позиция бих искал да кажа, че синдикатите са вредни за България. Синдикатите пречат за развитието на икономиката, за развитието на държавата и реално пречейки на развитието на икономиката те пречат и на социалната сфера и на всички други сфери на обществения живот“. \r\nОт КНСБ и КТ „Подкрепа“ отговориха, че ще: “сезират всички международни институции за нечуваната агресия на ръководителите на национално представителните работодателски организации срещу социалния диалог и хората на труда в България от последните дни.“\r\n„Не се връщат „мутренските“ години, просто тези процеси не са свършили. Ние сами си създадохме безнаказаността“, заяви Петьо Блъсков. „Твърденията, че „мутренските“ времена се връщат, са спекулация“, реагира остро премиерът Борисов. „Истината може да се окаже много различна от тиражираното в публичното пространство, но МВР ще даде по-подробна информация след като излязат конкретни резултати от експертизите“, категоричен беше Борисов и добави, че би могло да се говори за връщане на мутренските времена, ако има поръчкови убийства или грабежи.\r\nБорисов плаши ли се от искането на Нинова Радев да бори корупцията и от заявката на Карадайъ за нови избори или уверено върви по своя път?\r\nАз съм Беновска и питам.", "date": "2017.07.30", "title": "Илиана Беновска: Борисов плаши ли се от искането на Нинова Радев да бори корупцията и от заявката на Карадайъ за нови избори или уверено върви по своя път"}
{"url": "http://www.focus-news.net/news/2017/07/30/2420908/benovska-otnovo-shte-pita-v-5-sledobed-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването на тема \"Синдикатите, Икономиката, България, Балканите, глупако!\" ще бъдат: президентите на КНСБ и КТ „Подкрепа” Пламен Димитров и Димитър Манолов, министърът на икономиката Емил Караниколов, Кольо Колев от агенция „Медиана“, Петьо Блъсков от в. ”Труд” и Илхан Андай от сайта 24rodopi.\r\nПовторението се излъчва по Канал 3 и по К2 в неделя вечер от 22.30. Адресът на предаването е benovskapita@gmail.com", "date": "2017.07.30", "title": "Беновска отново ще пита в 5 следобед: Кой и на какво основание иска и може ли да управлява България"}
{"url": "http://www.focus-news.net/news/2017/07/30/2420916/sport-fabio-fonini-specheli-turnira-po-tenis-v-gshtaad.html", "text": "Италианецът Фабио Фонини спечели турнира по тенис в швейцарския град Гщаад. На финала той победи квалификанта Яник Ханфман с 2:0 сета (6:4,7:5). Турнирът е с награден фонд 482 хиляди евро.\r\nТова е пета титла в кариерата на 25-годишния италиански тенисист.", "date": "2017.07.30", "title": "Спорт: Фабио Фонини спечели турнира по тенис в Гщаад"}
{"url": "http://www.focus-news.net/news/2017/07/30/2420915/v-tsarkvata-sv-georgi-v-sozopol-se-pazyat-moshti-na-sv-pantaleymon.html", "text": "В църквата „Св. Георги“ в Созопол се пазят мощи на Св. Панталеймон. Това съобщи за Агенция „Фокус“ директорът на Националния исторически музей (НИМ) проф. Божидар Димитров. „Те бяха предадени от мен за три години през 2016 г., след като бяха открити при реставрацията на една икона на Света Богородица, донесена в България през 1917 г. от манастира „Св. Богородица“ в Драма (Северна Гърция). Тъй като тези мощи, заедно с другите ценности, е трябвало да бъдат върнати на Гърция, след кауза на Ньойския договор те не са върнати, а запечатани в секретен фонд, който през 1988 г. е бил предаден на НИМ. През 1992 г. сметнах след консултация с Международно-правния отдел на Министерството на външните работи, че тези вещи, съгласно Договора, сключен между България и Гърция през 1964 г., са българска собственост и започнах постепенна реставрация на паметниците, които бяха над 700. Миналата година дойде ред на тази икона“, разказа проф. Димитров. Той обясни, че тя е била почистена, освежена. „И за щастие не в много лошо състояние. С голямо изумление под покрития с черен пласт от дима на свещите през вековете е прочетено, че съдържа освен образ на Св. Богородица, иконата съдържа и свети мощи на Св. Харалампий и Св. Панталеймон. Вече една година стоят там. Созопол е по-известен с мощите на Св. Иван Предтеча, които са в църквата „Св. св. Кирил и Методий“, специално реставрирана от правителството „Бойко Борисов“ 1. Малко хора знаят, че в църквата „Св. Георги“ има мощи на първостепенни светци. Освен мощите на Св. Панталеймон и Св. Харалампий, има мощи и на Св. Андрей Първозвани – един от апостолите на Исус Христос, който първи е започнал обиколка по Черно море и да разпространява християнската вяра“, добави проф. Димитров и допълни, че тези мощи са били донесени на Созопол при посещението на Вселенския патриарх Вартоломей лично от него. „Освен това, има парче дърво от Светия кръст в музей и мощите на Св. Николай Чудотворец, открити при разкопки в самия град в едноименната църква, намираща се при входа на града. Тя е реставрирана само частично“, коментира той. \r\nПроф. Божидар Димитров каза още, че тези, които не могат да се докоснат до главата на Св. Панталеймон, трябва да знаят, че още две години в църква на Созопол, могат да се поклонят пред мощите му и да получат изцеление, а също и помощта на другите светци – Св. Андрей Първозвани, парчето дърво от Светия кръст и мощите на Св. Николай Чудотворец.\r\nЛюба АЛЕКСИЕВА", "date": "2017.07.30", "title": "В църквата „Св. Георги“ в Созопол се пазят мощи на Св. Панталеймон"}
{"url": "http://www.focus-news.net/news/2017/07/30/2420913/blagoevgrad-piteynata-voda-v-selo-palatik-pokazva-trayno-visoki-stoynosti-za-sadarzhanie-na-estestven-uran.html", "text": "Питейната вода в село Палатик, община Белица показва трайно високи стойности за съдържание на естествен уран (0,0476 mgU/l) и на контролно ниво на обща алфа активност (1,70 Bq/l). Това сочи справка на електронния сайт на Регионална здравна инспекция - Благоевград, която обхваща периода от 24 юли до 28 юли. Издадено е предписнаие и заповед за спиране експлоатацията на обект - централен водоизточник зона \"Палатик\", каптаж – местност „Робева махала“, водоснабдяващ населеното място.", "date": "2017.07.30", "title": "Благоевград: Питейната вода в село Палатик показва трайно високи стойности за съдържание на естествен уран"}
{"url": "http://www.focus-news.net/news/2017/07/30/2420914/kmetat-zhivko-todorov-poddarzhame-memorialniya-kompleks-branitelite-na-stara-zagora-za-da-povdigame-balgarskiya-duh-i-patriotizam.html", "text": "Поддържаме го в посока на това да повдигаме българския дух и да възстановим патриотизма особено на младите българи. Това каза в интервю за Агенция „Фокус“ кметът на Стара Загора Живко Тодоров по повод 140 години от ожесточените боеве за Стара Загора по време на Руско-турската освободителна война. „Самият монумент символизира непоколебимия дух, твърдостта, решителността на героите, които стоят твърдо там и никога няма да напуснат бойното поле. Такъв е и случаят при самите битки. Знаете, че макар и многократно турските войски да превъзхождат българското опълчение, нашите герои държат до последно и успяват да спасят Самарското знаме“, коментира Тодоров. По думите му след опожаряването и окървавяването на Стара Загора те се изместват към Шипка, където българите пък извършват друг подвиг. „Така че това символизира Самарското знаме – непоколебимостта и твърдостта, с която макар и давайки живота си, българите посрещат противника и са готови да защитят свободата си“, подчерта той. \r\nКметът на града допълни, че поддържат мемориалния комплекс и всяка година се правят стъпки за подобряването на състоянието му. „Тази година също имаше облагородяване, което беше направено. Както казах, направихме и художествено осветление, което вечер всеки, дори и от автомагистрала „Тракия“, може да види Самарското знаме“, каза още Живко Тодоров. Той отправи послание на съгражданите си по повод честванията, като ги призова да бъдат горди, че са наследници на хора, които са били готови да се жертват в името на свободата си. „Има неща, които са много по-важни от злободневието. Това са непреходните ценности, благодарение на които българският дух се е запазил през годините“, добави градоначалникът.\r\nЛюба АЛЕКСИЕВА", "date": "2017.07.30", "title": "Кметът Живко Тодоров: Поддържаме Мемориалния комплекс „Бранителите на Стара Загора“, за да повдигаме българския дух и патриотизъм"}
{"url": "http://www.focus-news.net/news/2017/07/30/2420912/stara-zagora-predsedatelyat-na-parlamenta-dimitar-glavchev-vitseprezidentat-iliyana-yotova-i-vitsepremierat-valeri-simeonov-shte-uchastvat-v-tarzhestvena-zarya-proverka-v-grada.html", "text": "Председателят на Народното събрание Димитър Главчев, вицепрезидентът Илияна Йотова и вицепремиерът Валери Симеонов ще участват тази вечер в тържествената заря-проверка по повод отбелязването на 140 години от боевете за Стара Загора (1877-1878 г.), съобщиха от пресцентъра на Община Стара Загора. Военният ритуал започва в 20.00 часа на площада пред сградата на Общината. Домакин на събитието е кметът на града Живко Тодоров. Очаква се да пристигнат още посланици, народни представители, кметове и зам.-кметове на общини и др. Всички официални гости на събитията ще получат плакет-реплика на героичното Самарско знаме. \r\nВ 18,30 часа на площада започва концерт на Общински фолклорен ансамбъл „Загоре“. В 21.00 часа на Античния форум „Августа Траяна“ Държавна опера - Стара Загора ще изнесе тържествен концерт, чиято първа част ще бъде дирижирана от старозагорския митрополит Киприан.\r\nТой ще участва и утре вечер в уникалния спектакъл от музика и светлина „Молитва за Стара Загора“, който ще бъде кулминацията в програмата на Община Стара Загора за отбелязването на годишнината.\r\nМузиката на формация „Исихия“ и изпълнения на квартет „Ева“ - певици от световно известния хор „Мистерията на българските гласове“, ще допълнят атмосферата на красивото представление, наслада за душата и сетивата. Той ще се състои на 31 юли от 21.00 часа на Мемориалния комплекс „Бранителите на Стара Загора“. Режисьор е дириекторът на ДТ „Гео Милев“ Ивелин Керанов. Светлинно-звуковият спектакъл ще може да бъде наблюдаван и на два екрана с размери 7/4 м. Подобно съчетание от музика, глас, светлинни ефекти и присъствие, по мащаби и технически параметри, досега не е правен у нас, твърдят организаторите.\r\nПрез 2017 г. се навършват 140 години от ожесточените боеве за Стара Загора, по време на Руско-турската война (1877-1878 г.) Богатата програма, посветена на епичните събития, изковали началото на бъдещата голяма победа, която започна още на 1 юли, включи редица прояви в Регионалния исторически музей, Музея на религиите и паметните места, свързани с тях.", "date": "2017.07.30", "title": "Стара Загора: Председателят на парламента Димитър Главчев, вицепрезидентът Илияна Йотова  и вицепремиерът Валери Симеонов ще участват в тържествена заря-проверка в града"}
{"url": "http://www.focus-news.net/news/2017/07/30/2420917/gabrovo-gerim-s-dalzhina-150-metra-e-izzet-pri-proverka-na-yazovir-hristo-smirnenski.html", "text": "Бракониерски риболовен уред тип „герим“ с дължина 150 метра е иззет при проверка на язовир „Христо Смирненски“, съобщават от Изпълнителната агенция по рибарство и аквакултури. По уреда е имало 40 броя куки. Той е бил в работно положение. Язовир „Хр. Смирненски“ е предназначен за питейно–битови цели и е забранен целогодишно за риболов. Отдел „Рибарство и контрол – Централен Дунав“ е извършило проверки за спазването на правилата за стопански риболов по река Дунав. При проверка на язовир \"Сопот\" с патрулна лодка са установени нарушения на правилата за любителски риболов и са съставени 6 акта по смисъла на чл. 22 от Закона за рибарството и аквакултурите.", "date": "2017.07.30", "title": "Габрово: Герим с дължина 150 метра е иззет при проверка на язовир „Христо Смирненски“"}
{"url": "http://www.focus-news.net/news/2017/07/30/2420918/plovdiv-novi-dva-parkinga-shte-se-izgradyat-v-rayon-yuzhen-do-kraya-na-godinata.html", "text": "Нови два паркинга ще се изградят в район „Южен“ до края на годината. Това съобщи за Радио „Фокус“ - Пловдив районният кмет Борислав Инчев. По думите му съоръженията ще са разположени в района на парк „Студенец“ и ул. „Спартак“. „При всички положения имаме заделени средства за паркинг в близост до парк „Студенец“ и там ще започнем работа. Капиталовата програма на района е изпълнена на 80%“, добави Инчев. Той уточни, че проектът за втория паркинг, на ул. „Спартак“, е за 100 000 лв. „Строителните действия предвиждат да се обособят паркоместата, да се постави осветление, да се изградят и нови тротоарни настилки, където е необходимо. Във всички случаи ще се изградят нормални, подходящи и отговарящи на изискванията места за паркиране“, каза още Борислав Инчев.\r\nКристиян ГАРОВ", "date": "2017.07.30", "title": "Пловдив: Нови два паркинга ще се изградят в район „Южен“ до края на годината"}
{"url": "http://www.focus-news.net/news/2017/07/30/2420919/anadolu-agency-pri-zasada-na-boko-haram-sa-zaginali-30-dushi.html", "text": "Нигерийската армия заяви, че броят на смъртните случаи при засада на „Боко Харам“ срещу петролни работници и охраната им, е 30 души, включително 14 войници, предава Anadolu Agency.\r\nПо-рано армията оттегли твърдението си, че отвлечените петролни работници са били спасени.\r\nГоворителят на Въоръжените сили Сани Усман заяви, че „грешката в изявлението не беше целенасочена“.\r\n„Досега спасителните отряди откриха допълнително труповете на пет войници, 11 души от Съвместната цивилна сила и петима членове на проучвателния отряд“, се казва в изявлението. Симеон Миланов", "date": "2017.07.30", "title": "Anadolu Agency: При засада на „Боко Харам“ са загинали 30 души"}
{"url": "http://www.focus-news.net/news/2017/07/30/2420920/veliko-tarnovo-nad-50-sa-obshtoopasnite-prestapleniya-v-oblastta-zavarshili-s-osazhdane-prez-2016-godina.html", "text": "Над 50 % са общоопасните престъпления във Великотърновска област, завършили с осъждане, през 2016 година. Следват престъпленията против собствеността, тези против личността и на последно място са престъпления против стопанство, които са само 5%. Това обобщиха за Радио „Фокус“ – Велико Търново от Териториалното статистическо бюро – Север, Отдел „Статистически изследвания – Велико Търново“. За миналата година общият брой на приключилите дела за извършени престъпления е 1 054. От тях с ефективно осъждане са 376, с условно – 453, с оправдание – 22, три са прекратени и в 200 от случаите е налице освобождаване от наказание. „Броят на осъдените лица с влезли в сила присъди е 818. Спрямо 2015 година те намаляват с 9%. Броят на обвиняемите лица в област Велико Търново през 2016 година е 1 042. От тях 450 са условно осъдени, с ефективна присъда са 368, освободени от наказание са 204, оправдани – 18 и двама с прекратени дела“, сочат още данните.\r\nЛуиза ТРАНЧЕВА", "date": "2017.07.30", "title": "Велико Търново: Над 50 % са общоопасните престъпления в областта, завършили с осъждане, през 2016 година"}
{"url": "http://www.focus-news.net/news/2017/07/30/2420922/reuters-blizo-2-8-hilyadi-voenni-ot-gruziya-sasht-velikobritaniya-turtsiya-i-drugi-strani-zapochnaha-savmestni-ucheniya.html", "text": "Въоръжените сили на Грузия започнаха двуседмични военни учения, в които ще участват САЩ и други страни, предава Reuters.\r\nТова се случва само един ден преди в страната да пристигне вицепрезидентът на САЩ Майк Пенс.\r\nБлизо 2,8 хиляди войници от САЩ, Великобритания, Германия, Турция, Украйна, Словения, Армения и Грузия ще вземат участие в маневрите, като Вашингтон изпраща голяма механизирана част, включително няколко БТР-а „Брадли“ и танкове М1А2 „Еймбръмс“.\r\nПремиерът Гиорги Квирикашвили заяви, че ученията са важно събитие за кавказката република.\r\n„Ученията ще помогнат на Грузия да се приближи до НАТО-вските стандарти, и ще засилят стабилността на региона“, каза министър-председателят. Симеон Миланов", "date": "2017.07.30", "title": "Reuters: Близо 2, 8 хиляди военни от Грузия, САЩ, Великобритания, Турция и други страни започнаха съвместни учения"}
{"url": "http://www.focus-news.net/news/2017/07/30/2420923/pazardzhik-zakrivat-20-oto-svetovnoto-parvenstvo-po-korabomodelen-sport-za-skorostni-kordovi-modeli.html", "text": "В Пазарджик ще бъде закрито 20-ото световно първенство по корабомоделен спорт за скоростни кордови модели – класове А/В, съобщиха за Радио „Фокус” – Пазарджик от Модел яхт клуб – Пазарджик. Световното първенство се провежда от 25 юли, като днес са последните стартове за класовете: А1, А2, А3, В1, А1-Е и В1-Е. В него участват най-добрите корабомоделисти от Англия, Армения, Германия, Русия, Унгария, Украйна, Франция, Швейцария и България, бивши световни и европейски шампиони. Награждаването на отличените и закриването на надпреварата ще бъде от 16.00 часа пред базата на домакините от Модел яхт клуб в парк \"Острова\".", "date": "2017.07.30", "title": "Пазарджик: Закриват 20-ото Световното първенство по корабомоделен спорт за скоростни кордови модели"}
{"url": "http://www.focus-news.net/news/2017/07/30/2420924/mia-bivshiyat-slovenski-prezident-milan-kuchan-smyata-che-zapadnite-balkani-vse-oshte-sa-baruten-pogreb.html", "text": "Бившият словенски президент Милан Кучан заяви, че Западът все още си затваря очите за факта, че Западните Балкани продължават да са „барутен погреб“, предава Македонската информационна агенция.\r\n„Имам впечатлението, че Брюксел не е наясно със ситуацията в Западните Балкани поради, което политиката, която провежда невинаги е принципна“, заяви Кучан в интервю за черногорска медия.\r\nВ допълнение към Босна и Херцеговина, Косово е другият невралгичен пункт на Балканите, а „Македония остава проблем“.\r\nСпоред него, Европа често игнорира етичните ценности, които са основа на европейската идея, заради интересите на „капитала“. Симеон Миланов", "date": "2017.07.30", "title": "МИА: Бившият словенски президент Милан Кучан смята, че Западните Балкани все още са „барутен погреб“"}
{"url": "http://www.focus-news.net/news/2017/07/30/2420921/middle-east-monitor-sauditska-arabiya-bahreyn-oae-i-egipet-zayaviha-che-sa-gotovi-na-dialog-s-katar-no-pri-opredeleni-usloviya.html", "text": "Четирите арабски страни, които блокираха Катар, са готови на диалог за разрешаването на спора, ако емирството се съгласи на определени условия, предава Middle East Monitor.\r\n„Четирите страни са готови на диалог с Катар, при условие, че той обяви искреното си желание да спре финансирането на тероризма и екстремизма, както и ангажимента си за ненамеса във външите работи на други страни, и да отговори на 13-те искания“, заяви външният министър на Бахрейн шейх Халид бин Ахмед ал Халифа. Симеон Миланов", "date": "2017.07.30", "title": "Middle East Monitor: Саудитска Арабия, Бахрейн, ОАЕ и Египет заявиха, че са готови на диалог с Катар, но при определени условия"}
{"url": "http://www.focus-news.net/news/2017/07/30/2420930/reuters-indiyskite-vlasti-zadarzhaha-korab-prenasyasht-1500-kilograma-heroin.html", "text": "Индия задържа кораб, пренасящ 1,500 килограма хероин, на стойност 545,94 милиона долара, предава Reuters .\r\nТова се случи край бреговете на западния щат Гуджарат, заяви говорител на индийските Военноморски сили.\r\nВ изявление на ВМС на Индия се каза, че това е най-голямото количество наркотици, които индийските власти са задържали наведнъж към днешна дата. Симеон Миланов", "date": "2017.07.30", "title": "Reuters: Индийските власти задържаха кораб, пренасящ 1,500 килограма хероин"}
{"url": "http://www.focus-news.net/news/2017/07/30/2420926/zam-kmetat-evgeni-krusev-za-protestite-v-knyazhevo-i-vladaya-postoyanno-sme-na-liniya-taka-che-v-ramkite-na-vazmozhnoto-da-podobryavame-obsluzhvaneto-na-horata.html", "text": "Столична община, аз и администрация в направление „Транспорт“, сме постоянно на линия, така че в рамките на разумното и възможното да подобряваме обслужването на хората. Това каза за Агенция „Фокус“ заместник-кметът в направление „Транспорт и транспортни комуникации“ в Столична община Евгени Крусев, във връзка с предстоящия протест на жители на Владая и кв. „Княжево“, които ще блокират път Е-79 между 17.00 и 19.00 часа днес. \r\n„Провеждали сме многократно срещи с Инициативния комитет от Владая и \"Княжево\", още от края на миналата година. В резултат на тези срещи се взе решение и движението по линия 58 беше възстановено. Разписанието за тази линия бе изцяло изготвено и съгласувано с хората, така че да им бъде максимално удобно“, обясни Крусев. „Центърът за градска мобилност пое ангажимент да разкрие пункт за продажба на билети. Постигнали са договорка с търговски обект, който се е отказал в последствие. В момента са в преговори с други търговски обекти, така че ще има пункт за продажба на билети“, допълни той.\r\nЕвгени Крусев уточни, че друго основно искане на хората е да бъде възстановена маршрутна линия 22. „Внесох доклад в Общинския съвет през есента, но междувременно беше променено законодателството в тази област, както и формата за отдаване на маршрутни линии за експлоатация от съответните страни. Единственият вариант е да бъде направена концесия“, каза още той. „В тази връзка Столична община подготвя процедура за отдаване на концесия на всички маршрутни линии - от схемата на Общината, одобрена от Общинския съвет преди около две години, които не са заети в момента, така че да могат при интерес от частни транспортни оператори да бъдат обслужвани. Маршрутна линия 22 към, която е от Владая, не се обслужва в момента поради липса на интерес от превозвача. Той се е отказал поради липса на пътници. Ако има възможност ще направим така, че тази маршрутна линия да бъде възстановена“, коментира зам.-кметът. \r\nОтносно искането за удължаване на трамвайна линия 5 от „Княжево“ до Владая, Крусев заяви: „Всеки, който е минавал по бул. „Цар Борис III“ в посока Перник би могъл да си представи каква колосална инвестиция би било удължаването. Районът е гъсто населен, теренът е пресечен, би струвало изключително много да се продължи трамвайния линия 5 в участъка от сегашното й колело в кв. „Княжево“ по посока Владая\".\r\n„Столична община, аз и администрацията в направление „Транспорт“, сме постоянно на линия, така че в рамките на разумното и възможното да подобряваме обслужването на хората. Отворени сме за разговори и бихме се радвали ако можем да си сътрудничим с Инициативния комитет, както сме случи с линия 58“, добави Евгени Крусев. „За по-големи инфраструктурни проекти, касаещи не само транспорта, а като цяло урбанизирането на територия, например трамвайна линия, би трябвало да се съборят много къщи, това е дискусионно – доколко би било разумно инвестиция. Продължаваме да правим съответните разчети и анализи и при наличие на възможности да подобрим още повече транспортното обслужване на тези два квартала“, заяви Крусев..\r\nМариела РУСЕВА", "date": "2017.07.30", "title": "Зам.-кметът Евгени Крусев за протестите в „Княжево“ и Владая: Постоянно сме на линия, така че в рамките на възможното да подобряваме обслужването на хората"}
{"url": "http://www.focus-news.net/news/2017/07/30/2420927/cyprus-mail-kipar-e-gotov-da-obsadi-otvaryaneto-na-varosha.html", "text": "Гръцки Кипър е готов да обсъди отварянето на Вароша под наблюдението на ООН, заяви външният министър Йоанис Касулидис, цитиран от Cyprus Mail.\r\nНа отбелязването на 40-тата годишнина от смъртта на архиепископ Макариос на  3-ти август 1977-ма година, Касулидис бе попитан дали турската страна е готова да предаде изоставения град Вароша на ООН.\r\nКипърският външен министър заяви, че изявленията направени от говорител на ООН в петък, дават да се разбере, че „ООН иска отварянето на оградения град Фамагуста под формата на мярка за изграждане на доверието, само при съгласието на двете страни, а не едностранно“. Симеон Миланов", "date": "2017.07.30", "title": "Cyprus Mail: Кипър е готов да обсъди отварянето на Вароша"}
{"url": "http://www.focus-news.net/news/2017/07/30/2420925/veliko-tarnovo-finalat-na-mezhdunarodniya-folkloren-festival-prepalni-letniya-teatar.html", "text": "Международният фолклорен фестивал във Велико Търново завърши с впечатляващ концерт, събрал над 2000 жители и гости на града в летния театър. Близо три часа продължиха изпълненията на над 400 талантливи танцьори, певци и музиканти от Перу, Египет, остров Мавриций, Аржентина, Колумбия, Грузия, Сърбия, Чили и България. Минути преди последната карнавална вечер гостуващите групи събраха овациите и в парк „Марно поле”, където бе финалното дефиле. Това съобщиха от пресцентъра на Община Велико Търново.\r\nДвадесетото юбилейно издание на Международния фолклорен фестивал включваше осем концерта, всеки от които бе със свободен вход. Публиката бе очарована от културата, традициите, обичаите, песните и танците, характерни за всяка от деветте държави. За първи път на сцената на летния театър бе показана частица от изгубения свят на инките, а атракцията бе част от репертоара на състава от Перу.\r\nЛюбимци на публиката станаха танцьорите от Египет, които впечатлиха с дервишкия танц танура. На второ място зрителите класираха състава от Грузия.\r\nОрганизатори на голямото и традиционно за културния календар на старопрестолния град бяха Фондация „Международни фолклорни фестивали”, Община Велико Търново и Националната секция на CIOFF (Международен съвет на организаторите на фестивали за фолклор и традиционни изкуства) в България.", "date": "2017.07.30", "title": "Велико Търново: Финалът на Международния фолклорен фестивал препълни летния театър"}
{"url": "http://www.focus-news.net/news/2017/07/30/2420928/ombudsmanat-maya-manolova-ot-oktomvri-2015-g-sme-poluchili-nad-20-hilyadi-zhalbi-ot-grazhdani-koeto-e-nad-dva-pati-poveche-v-sravnenie-s-predhodnite-periodi.html", "text": "Над 20 000 жалби са постъпили в институцията от момента на встъпването ми в длъжност в края на октомври 2015 г., което е два пъти повече от броя жалби за същия период в предходни години. Това каза в интервю за Агенция „Фокус“ омбудсманът на Република България Мая Манолова по повод 2-годишнината от избирането й за обществен защитник. Според нея това означава, че хората имат проблеми и разчитат, че омбудсманът е институцията, която може да им помогне да ги решат. „Най-големият ми успех като омбудсман е това, че промених мнението за институцията. От очакване на хората, че това е институция, в която могат да се оплачат, да ги изслушат, но не могат да им помогнат, в очакване, че това е институция, която действа активно и реално решава техните проблеми“, посочи Манолова. По думите ѝ институцията на омбудсмана не е просто „арменският поп“, тя е на 100% на страната на гражданите и ги подкрепя в каузите за справедливост и срещу произвола на институциите. „Институцията става все по-разпознаваема и очакванията да подкрепи хората в една или друга кауза, за един или друг проблем. За това говори и увеличеният брой жалби“, коментира тя. „Даже и в случаите, в които хората се обръщат към нас по въпрос, който е извън нашите компетенции и правомощия, се опитваме да помогнем със съвет, с подкрепа, с внимание“, допълни омбудсманът. Според нея, от институцията на омбудсмана се опитват да отговарят по най-бързия начин и най-ефективно за всеки гражданин, която я потърси.\r\nСтефан ПЕТРОВ", "date": "2017.07.30", "title": "Омбудсманът Мая Манолова: От октомври 2015 г. сме получили над 20 хиляди жалби от граждани, което е над два пъти повече, в сравнение с предходните периоди"}
{"url": "http://www.focus-news.net/news/2017/07/30/2420932/the-times-of-israel-izraelski-sad-dade-18-mesechna-prisada-na-voenen-koyto-zastrelya-palestinets.html", "text": "Военен апелативен съд в Израел осъди войник на 18 месеца затвор, заради застрелването на палестински нападател, предава The Times of Israel.\r\nСъдиите прецениха, че войникът се е държал на „мястото на терористично нападение, все едно е на тренировъчна стрелба“.\r\nВоенният съд осъди израелския войник за убийството на ранен палестинец, който се опита да нападне двама войници с нож в Хеброн през 2015 година.\r\nОсвен това, военнослужещият е понижен до реднически чин.\r\nТози случай създаде дълбоко разделение в израелското общество, тъй като някои обявиха войника Елор Азария за герой, докато други смятат, че е извършил престъпление.Симеон Миланов", "date": "2017.07.30", "title": "The Times of Israel: Израелски съд даде 18-месечна присъда на военен, който застреля палестинец"}
{"url": "http://www.focus-news.net/news/2017/07/30/2420929/politsiyata-izdirva-roditelite-na-bebe-namereno-v-stolichniya-kvartal-mladost-1.html", "text": "Полицията издирва родителите на бебе, намерено в столичния квартал „Младост“ 1. Момченцето е на видима възраст 4-5 месеца. Това съобщиха от пресцентъра на МВР. \r\nСигнал за оставено без надзор бебе на детската площадка, в близост до бл.20 в столичния квартал „Младост“ 1 е получен на телефон 112  в 14:25 часа. Гражданка съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни. На място веднага са изпратени полицейски патрул и екип на Спешна помощ. Лекарите, установили добро общо състояние на детето. Те ще го настанят в неонатологията на \"Специализирана болница за активно лечение по детски болести - проф. д-р Иван Митев\". Полицейските служители правят оглед на мястото, където е намерено бебето и разпитват свидетели. \r\nУмоляват се всички, които имат информация за детето или неговите родители, да сигнализират на тел. 112 или в най-близкото районно управление. Анонимността им е гарантирана.", "date": "2017.07.30", "title": "Полицията издирва родителите на бебе, намерено в столичния квартал „Младост“ 1"}
{"url": "http://www.focus-news.net/news/2017/07/30/2420933/anadolu-agency-pone-trima-zaginali-pri-srutvaneto-na-pokriv-na-medrese-v-pakistan.html", "text": "Поне трима ученици са убити, а 10 други ранени при срутването на покрив на медресе в пакистанската област Карак, предава Anadolu Agency.\r\nПокривът на семинарията се срути след обилен дъжд, заяви Али Бадшах от местната полиция.\r\n„Спасителните екипи са заети да разчистват отломките. Всички ученици, които са били под покрива са спасени и откарани в болница. Четирима от тях са в критично състояние“, заявиха властите.  Симеон Миланов", "date": "2017.07.30", "title": "Anadolu Agency: Поне трима загинали при срутването на покрив на медресе в Пакистан"}
{"url": "http://www.focus-news.net/news/2017/07/30/2420935/sport-nay-kasno-do-sledvashtata-sedmitsa-shte-se-osashtestvi-transferat-na-nemanya-matich.html", "text": "Футболистът на Челси Неманя Матич ще се прехвърли в Манчестър Юнайтед идната най-късно идната седмица, предава Daily mail. От Манчестър ще платят 40 милиона лири на Челси за Матич. Матич не отпътува с отбора си на предсезонното турне и показа, че предпочита да работи с Жозе Моуриньо, отколкото да продължи да играе за „сините“.", "date": "2017.07.30", "title": "Спорт: Най-късно до следващата седмица ще се осъществи трансферът на Неманя Матич"}
{"url": "http://www.focus-news.net/news/2017/07/30/2420934/ustanovena-e-maykata-na-bebeto-izostaveno-v-stolichniya-kvartal-mladost-1.html", "text": "Установена е майката на бебето, изоставено в столичния квартал „Младост“ 1. Предстои тя да бъде разпитана. Това съобщиха от пресцентъра на МВР. Полицията изяснява обстоятелствата около случая.\r\nСигнал за оставено без надзор бебе на детската площадка, в близост до бл.20 в столичния квартал „Младост “ 1 е получен на телефон 112 в 14:25 часа. Гражданка съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни. На място веднага са изпратени полицейски патрул и екип на Спешна помощ. Лекарите, установили добро общо състояние на детето. Те ще го настанят в неонатологията на \"Специализирана болница за активно лечение по детски болести - проф. д-р Иван Митев\". Полицейските служители правят оглед на мястото, където е намерено бебето и разпитват свидетели. Междувременно в полицията е позвънила майката на детето, която заявила, че се намира в село близо до София. В предстоящия разпит ще се изяснят обстоятелствата около случилото се.", "date": "2017.07.30", "title": "Установена е майката на бебето, изоставено в столичния квартал „Младост“ 1"}
{"url": "http://www.focus-news.net/news/2017/07/30/2420937/vladimir-todorov-sdruzhenie-za-diva-priroda-balkani-nay-chestata-prichina-za-napadenie-ot-mechka-e-ako-tya-e-ranena-ili-reshi-che-malkoto-y-meche-e-v-opasnost.html", "text": "Мечката рядко би нападнала, така че да убие. Най-честа причина за нападение е ако животното е ранено от бракониерски лов, което го поставя в ситуация да бъде агресивно, за да защити живота си. Това каза в интервю за Агенция „Фокус“ Владимир Тодоров от Сдружение за дива природа „Балкани“. „Друга причина е ако попаднете на само мече и майка му е наблизо и реши, че то е в опасност“, посочи той. „Опитът ми с малки мечета и мечки, когато съм ги улавял, с цел маркиране е, че мечките са доста търпеливи. Чакат да си свършим работата преди да се приближат до мечето, стоят на 20-30 метра от нас, без да нападат“, обясни Владимир Тодоров. „По никакъв повод не бих нарекъл мечката агресивно животно“, каза още той.\r\nБиляна ИВАНОВА", "date": "2017.07.30", "title": "Владимир Тодоров, Сдружение за дива природа „Балкани“: Най-честата причина за нападение от мечка е ако тя е ранена или реши, че малкото й мече е в опасност"}
{"url": "http://www.focus-news.net/news/2017/07/30/2420938/britanski-turisticheski-sayt-preduprezhdava-pochivashtite-v-harvatiya-da-ne-govoryat-za-sarbi-i-yugoslaviya-i-da-vnimavat-za-mini.html", "text": "Обиколката в днешното ни предаване започва с предупреждение към почиващите в Хърватия. Британски туристически сайт предупреждава почиващите в Хърватия да не говорят за сърби и Югославия, и да внимават за мини. „Туристическо бижу, съставено от 1200 острова, лазурно море, живописни села и богата история“. Така специализираният интернет сайт за пътешествия Travel Channel описва Хърватия. Но освен суперлативи, на страницата са публикувани и полезни съвети към туристите, които планират да прекарат отпуската си в страната от Западните Балкани. \r\nЗа разлика от другите европейски държави, в които най-лесно и бързо е придвижването с влак, в Хърватия използването на железопътен транспорт може и да не се окаже най-добрата идея. Хърватските железници свързват редица градове, но не и тези в южната част на страната, където са съсредоточени голяма част от популярните курорти. Затова на туристите се  препоръчва придвижването с автобус. \r\nЗа онези, които предпочитат по-уединените пътувания, наемането на автомобил е по-добра алтернатива. Но има и уловка – често пъти местните шофьори предприемат агресивни изпреварвания и не спазват предвидените ограничения на скоростта. Така че водачите на автомобили са съветвани да следят внимателно пътя, а не зашеметяващия пейзаж по протежението му. Следва да се знае, че провеждането на разговори по мобилен телефон по време на шофиране е изрично забранено в Хърватия и подлежи на строги парични глоби, съобщава Радио „Фокус“ в рубриката „Балкански туристически часовник“.\r\nЕдин от любопитните съвети към туристите, насочили поглед към Хърватия, е да бъде избягвано споменаването на сърби или Югославия в разговорите с местните жители. Споменът за войната от 90-те години и обявяването на независимост на Хърватия е все още жив в съзнанието на много хора. Стане ли въпрос за патриотизъм, хърватите са особено горди. През голяма част от историята си те са били под управлението на други – унгарци, турци, австрийци и италианци. Това не е проблем за тях. Но заговори ли се за Югославия, нервите им лесно може да бъдат опънати. \r\nВойната за независимост на Хърватия е оставила и още една трайна, при това материална следа – мините. Британският сайт съветва туристите, решили да се поразходят в гъсталаците на Славония, Бродско-посавската жупания или край Задар, да внимават къде стъпват, за да не се натъкнат на мина. \r\nЗа любителите на плажовете има добра новина – ако искате да свалите горната част на банския си костюм, може да направите това на всеки един от плажовете по Хърватската ривиера, стига в непосредствена близост да няма разположена църква. Трябва да се има предвид обаче, че в южните крайбрежни райони жителите са по-консервативни.", "date": "2017.07.30", "title": "Британски туристически сайт предупреждава почиващите в Хърватия да не говорят за сърби и Югославия и да внимават за мини"}
{"url": "http://www.focus-news.net/news/2017/07/30/2420936/reuters-amerikanski-bombardirovachi-preletyaha-nad-koreyskiya-poluostrov-v-otgovor-na-severnokoreyskite-deystviya-i-zaplahi.html", "text": "Два американски бомбардировача B-1B прелетяха над Корейския полуостров, в отговор на скорошните ракетни изпитания на Пхенян, предава Reuters .\r\nВ изявление на ВВС на САЩ се казва, че полетът им е бил директен отговор на последното севернокорейско ракетно изпитание. От Военновъздушните сили на Южна Корея добавиха, че полетът се е осъществил рано в неделя.\r\nБомбардировачите излетяха от американската база в Гуам. Към тях се присъединиха японски и южнокорейски изтребители, се казва в изявлението.\r\n„Северна Корея остава най-голямата заплаха за регионалната стабилност“, заяви командирът на ВВС на САЩ за Тихия океан. Симеон Миланов", "date": "2017.07.30", "title": "Reuters: Американски бомбардировачи прелетяха над Корейския полуостров в отговор на севернокорейските действия и заплахи"}
{"url": "http://www.focus-news.net/news/2017/07/30/2420942/dimitar-popov-bdzp-v-stranata-ni-gnezdyat-edva-24-dvoyki-egipetski-leshoyadi-kato-80-ot-tyah-sa-v-iztochnite-rodopi.html", "text": "В страната ни гнездят едва 24 двойки египетски лешояди, като 80% от тях са в Източните Родопи. Това каза за Радио ‘‘Фокус’’ – Пирин Димитър Попов, председател на Българското дружество за защита на птиците в Гоце Делчев. По думите му гъстотата на вида е най-висока около град Маджарово. „За последните 30 години на Балканите популацията на вида е намаляла с над 80%, а у нас само за 12 години - двойно. Още от самото си създаване Българското дружество за защита на птиците стартира дейности, които имат за цел опазването на този изчезващ вид. Българското дружество за защита на птиците прави площадки за изкуствено подхранване на египетския лешояд именно около град Маджарово. Там дружеството основава и природозащитен център. Много е важно да правим всичко възможно да подсигурим новото поколение на египетските лешояди“, добави Димитър Попов. Египетският лешояд е световно застрашен вид, включен в Червения списък на IUCN в категория „Застрашен“. Обитава отворени хълмисти и нископланински територии. Гнезди основно на скали и скални стени, нерядко и в близост до населени места. Гнездата си разполага в скални ниши, площадки, цепнатини. Едно гнездо обикновено се използва в продължение на няколко години. Египетският лешояд е моногамен вид, който в Древен Египет се е смятал за символ на родителските грижи.\r\nЛора КАЛЧЕВА", "date": "2017.07.30", "title": "Димитър Попов, БДЗП: В страната ни гнездят едва 24 двойки египетски лешояди, като 80% от тях са в Източните Родопи"}
{"url": "http://www.focus-news.net/news/2017/07/30/2420940/ombudsmanat-maya-manolova-mnogo-silen-e-disbalansat-v-zakonodatelstvoto-v-posoka-svrahpravomoshtiya-na-chastnite-sadebni-izpalniteli-ogranichavashti-pravata-na-grazhdanite.html", "text": "Има много силен дисбаланс в законодателството в посока свръхправомощия на частните съдебни изпълнители и през тях на кредиторите, ограничаващи правата на гражданите, когато са длъжници в изпълнителен процес. Това каза в интервю за Агенция „Фокус“ омбудсманът на Република България Мая Манолова. „Например, гражданите могат да бъдат осъдени без да знаят, заради проблеми с призоваването, може да бъде блокирано цялото им имущество, всички банкови сметки трудовото им възнаграждение, за малък дълг“, посочи Манолова. По думите ѝ ако гражданите искат да платят дължима сума на институция или на монополно дружество по време на съдебния процес, не могат да го направят, като задължително стигат до частен съдебен изпълнител, за да се начислят допълнителни такси и разноски. „Прекалено високи са таксите, които събират частните съдебни изпълнители. Те практически нямат таван. И се получава една липса на пропорционалност между положения труд от един частен съдебен изпълнител и огромния хонорар, огромната такса, която той получава. И в същото време, тя е за сметка на длъжника, на гражданина, който е изпаднал в трудна ситуация“, каза още Манолова.\r\nСтефан ПЕТРОВ", "date": "2017.07.30", "title": "Омбудсманът Мая Манолова: Много силен е дисбалансът в законодателството в посока свръхправомощия на частните съдебни изпълнители, ограничаващи правата на гражданите"}
{"url": "http://www.focus-news.net/news/2017/07/30/2420931/plovdiv-zhitelite-na-asenovgrad-podnovyavat-protestite-vav-vrazka-s-poboya-nad-mladi-sportisti-ot-grupa-tsigani-minaliya-mesets.html", "text": "Жителите на Асеновград подновяват протестите, избухнали спонтанно след побоя над млади спортисти от група цигани миналия месец. Това каза за Радио „Фокус“ - Пловдив Йордан Тодоров, баща на две от пострадалите деца. По думите му мерките, които бяха набелязани от местната и държавната власт за справяне с проблема, се реализират прекалено бавно. Тодоров заяви също през последните две седмици, когато нямаше протести, в общината са били регистрирани още цигански семейства.\r\nПротестът започва тази вечер в 18 ч. Гражданите отново се събират в парка на улица „Свобода“, а шествието ще премине по централната улица „Шести януари“ и ще завърши на площада пред сградата на Общината.\r\nКристиян ГАРОВ", "date": "2017.07.30", "title": "Пловдив: Жителите на Асеновград подновяват протестите във връзка с побоя над млади спортисти от група цигани миналия месец"}
{"url": "http://www.focus-news.net/news/2017/07/30/2420939/dots-evgeniya-ivanova-rim-stara-zagora-istoricheskata-pamet-za-sabitiyata-ot-rusko-turskata-voyna-se-pazyat-ot-zhitelite-na-grada.html", "text": "Историческата памет за събитията през Руско-Турската война се пазят от жителите на града. Това каза в интервю за Агенция „Фокус“ етнографът от Регионалния истурически музей в Стара Загора доц. д-р Евгения Иванова. „Един от начините за съхранение  - това са многобройните паметници, които са посветени на тези героични сражения през месец юли 1877 г., по повод на освобождението на града, едната седмица свобода, която има и след това връщането на турските войски и опожаряването му“, посочи доц. Иванова. Според нея сттарозагорци, освен с тези паметни плочи, пазят тези спомени, като периодично музеят и цялата общественост с различни събития напомнят тези отминали събития. „Самото опожаряване на града се знае от всички старозагорци и след това възникването му като нов град, е една много повратна точка и е останала в паметта и съзнанието на хората. И на децата, с различни интерактивни уроци в музея и в училищата, се напомнят тези събития“, посочи тя.  По думите ѝ гостите на Стара Загора проявяват интерес към Регионалния исторически музей в града, както и към събитията, които са се случили преди 140 години. „Можем да кажем, че това лято, в сравнение с другите периоди, имаме повече посетители в музея“, съобщи доц. Иванова.\r\nСтефан ПЕТРОВ", "date": "2017.07.30", "title": "Доц. Евгения Иванова, РИМ – Стара Загора: Историческата памет за събитията от Руско-Турската война се пазят от жителите на града"}
{"url": "http://www.focus-news.net/news/2017/07/30/2420943/mvr-5-kilometrova-kolona-ot-avtomobili-se-e-obrazuvala-na-gkpp-makaza-na-vhod-za-stranata-2-km-e-opashkata-na-izhod.html", "text": "Трафикът на българо-гръцката граница на ГКПП-Маказа е изключително натоварен, съобщиха от пресцентъра на МВР. Информацията е към 16.30 часа. На вход за страната ни на ГКПП-Маказа има образувала се 5-километрова колона от автомобили. На изход от страната ни колоната е 2 км. Трасетата работят на максимален капацитет. ГД „Гранична полиция“ препоръчва, да се използват и ГКПП-Ивайловград и ГКПП-Златоград, където към момента преминаването на държавната граница става нормално.", "date": "2017.07.30", "title": "МВР: 5-километрова колона от автомобили се е образувала на ГКПП-Маказа на вход за страната, 2 км е опашката на изход"}
{"url": "http://www.focus-news.net/news/2017/07/30/2420941/reuters-venetsuelskata-opozitsiya-planira-obshtonatsionalni-protesti.html", "text": "В деня на гласуването за Конституционно събрание, улиците във Венецуела са пусти, а на някои от тях има барикади на опозиционните сили, предава Reuters .\r\nОпозиционните партии бойкотират вота, за който твърдят, че ще затвърди властта на президента Николас Мадуро. Противниците на правителството планират мащабни протести. Това създава опасност от сблъсъци, тъй като властите разположиха десетки хиляди войници да охраняват градовете в деня на гласуването.\r\n„Дори да спечелят днес, това няма да продължи дълго“, заявиха опозиционери от Каракас.\r\nБлизо 2,8 милиона държавни служители в страната са под натиск да гласуват на изборите. Симеон Миланов", "date": "2017.07.30", "title": "Reuters: Венецуелската опозиция планира общонационални протести"}
{"url": "http://www.focus-news.net/news/2017/07/30/2420945/middle-east-monitor-hutite-v-yemen-sa-napadnali-voenen-korab-na-oae-v-pristanishten-grad.html", "text": "Йеменските хути си приписаха нападение срещу военен кораб на Обединените арабски емирства, предава Middle East Monitor .\r\nВ свое изявление, военноморските сили на хутите заявиха, че кораб, пренасящ хеликоптери е бил нападнат. \r\nВодената от Саудитска Арабия коалиция заяви, че хутите са използвали контролирана с дистанционно лодка, напълнена с експлозиви, за да нападнат пристанище Моча.\r\nНяма данни за жертви. Коалицията предупреди, че подобни нападения могат да намалят притока на хуманитарна помощ за Йемен. Симеон Миланов", "date": "2017.07.30", "title": "Middle East Monitor: Хутите в Йемен са нападнали военен кораб на ОАЕ в пристанищен град"}
{"url": "http://www.focus-news.net/news/2017/07/30/2420944/kyustendil-dvizhenieto-po-pat-ii-62-kyustendil-dupnitsa-v-uchastaka-ot-s-bagrentsi-do-s-nov-chiflik-se-osashtestvyava-v-edna-lenta-poradi-ptp.html", "text": "Движението по път II-62 Кюстендил - Дупница, в участъка от с. Багренци до с. Нов чифлик, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2017.07.30", "title": "Кюстендил: Движението по път II-62 Кюстендил - Дупница, в участъка от с. Багренци до с. Нов чифлик, се осъществява в една лента поради ПТП"}
{"url": "http://www.focus-news.net/news/2017/07/30/2420948/plovdiv-predstoi-otkrivaneto-na-nov-parking-s-63-mesta-za-avtomobili-na-ul-dimitar-talev.html", "text": "Предстои откриването на нов паркинг с 63 места за автомобили на ул. „Димитър Талев“, до блок № 1120. Това съобщи за Радио „Фокус“ - Пловдив кметът на район „Южен“ Борислав Инчев. По думите му дейностите по изграждане му са приключили и в началото на новата седмица съоръжението ще бъде пуснато за ползване от гражданите. Районният кмет отбеляза, че три от паркоместата  в паркинга са обособени за инвалиди. „Това е един от паркингите в района, където гражданите ще могат да закупят паркомясто срещу сумата от 20 лв. Идеята е това да се случи най-рано в средата на месец септември“, допълни Инчев. 145 000 лв. е инвестицията, направена от районната администрация за изграждането на новия паркинг. В района на съоръжението са изградени дъждоприемни шахти, поставено е ново осветление, както и е изградена изцяло нова тротоарна настилка.\r\nКристиян ГАРОВ", "date": "2017.07.30", "title": "Пловдив: Предстои откриването на нов паркинг с 63 места за автомобили на ул. „Димитър Талев“"}
{"url": "http://www.focus-news.net/news/2017/07/30/2420949/deutsche-welle-turtsiya-kompensira-otliva-na-evropeyski-posetiteli-s-turisti-ot-blizkiya-iztok.html", "text": "Турция компенсира отлива на европейски посетители с туристи от Близкия изток. Изправена пред по-нататъшния отлив на германски посетители заради политическото напрежение между Берлин и Анкара в последните месеци, турската туристическа индустрия ухажва туристите от Близкия изток и държавите от Балканския полуостров. Deutsche Welle докладва за ситуацията от един от най-популярните курорти в страната – Анталия. \r\nС драматични планини, извисяващи се високо над тюркоазените води, обградени от естествени пясъчни плажове, средиземноморското крайбрежие на Турция някога изглеждаше като оазис от политическите турбуленции в Анкара. Известен като Турска ривиера, само до преди две години регионът привличаше рекорден брой европейски туристи. Сега обаче туристическият бранш се бори, за да привлича посетители на фона на задълбочаващата се дипломатическа криза между лидерите на страните от Европейския съюз и президента Реджеп Тайип Ердоган, съобщава Радио „Фокус“ в рубриката „Балкански туристически часовник“.\r\nУправител на популярно нощно заведение в Анталия разказва, че преди няколко години са преобладавали клиентите от Европа, докато сега такива може да бъдат забелязани едва на две-три маси в бара. Ситуацията се е влошила не само заради опита за държавен преврат и многобройните терористични атентати. Иронично, но повишените мерки за сигурност също са допринесли за отлива на европейските туристи, тъй като често пъти патрулиращи полицаи спират в заведенията и започват да оглеждат клиентите, които разпускат в тях. А това не се харесва на туристите, които в подобни ситуации най-често решават просто да напуснат бара. \r\nЗа да оцелеят в срива, представителите на туристическия бранш в региона са принудени да привличат представители на други националности. В резултат през настоящата година Анталия посреща повече клиенти от Иран, Ирак и донякъде – от държавите на Балканския полуостров. \r\nПривличането на арабски туристи може и да е алтернативен вариант за справяне с кризата, но редица собственици на хотели споделят, че приходите от тях са твърде слаби, за да останат отворени целогодишно за прием на гости, както преди години. Надеждите са, че дипломатическата буря ще отмине, и когато слънцето отново се покаже, Турция ще е толкова атрактивна, че туристите няма как да стоят настрана от нея.", "date": "2017.07.30", "title": "Deutsche Welle: Турция компенсира отлива на европейски посетители с туристи от Близкия изток"}
{"url": "http://www.focus-news.net/news/2017/07/30/2420947/the-globe-and-mail-venetsuelskiyat-prezident-prizova-sveta-da-prieme-rezultata-ot-izborite-za-konstitutsionno-sabranie.html", "text": "Президентът на Венецуела Николас Мадуро призова международната общност да приеме резултата от гласуването за спорното Конституционно събрание, предава The Globe and Mail.\r\nПридружен от съветници и представители на държавната телевизия, Николас Мадуро гласува в 6:05 сутринта, местно време. \r\n„Стоически отстоявахме тероризма и криминалното насилие. Дано светът протегне уважително ръцете си към страната ни“, каза президентът на Венецуела.\r\nАгенция „Фокус“ припомня, че тези избори идват след близо четири месеца насилие и протести, при които загинаха над 110 души. Опозицията и международната общност се обявиха против изборите за Конституционно събрание, което ще има правомощията да разпуска други държавни институции. Според тях, това ще затвърди авторитарната власт на Николас Мадуро и Социалистическата партия. Симеон Миланов", "date": "2017.07.30", "title": "The Globe and Mail: Венецуелският президент призова света да приеме резултата от изборите за Конституционно събрание"}
{"url": "http://www.focus-news.net/news/2017/07/30/2420951/vkusovite-kachestva-na-brezhanskiya-kesten-shte-badat-predstaveni-na-svetovno-izlozhenie-za-zdravoslovni-hrani-v-torino-italiya.html", "text": "Вкусовите качества на брежанския кестен ще бъдат представени на световно изложение за здравословни храни в Торино, Италия. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“. Представители на неправителствената организация от село Брежани са се срещнали с официалния представител на Slow Food International – глобална организация, основана през 1989 година, за да предотврати изчезването на локалните вкусови култури и традиционни ястия, както и да популяризира здравословното хранене.  „Темата, която дискутирахме, е участието ни на тазгодишното изложение на организацията, което ще се проведе в Торино. На него ще презентираме брежанския кестен. Освен това започваме подготовката на проект за партньорство с Италия“, каза още Стоименова. Освен това брежанският кестен ще бъде представен и на Световното изложение „Tera Madre” – Балкани, което ще се състои в Брюксел.\r\nМеждувременно сдружение „Хора и традиции“ продължава работата си по създаването на „Асоциация на производителите на кестени“, за да може да сертифицират брежанския кестен като уникален български продукт с европейски сертификат. „Всичко това не са празни приказки, а много труд и мечти на хора, които искаме да възвърнем живота в малкото село“, подчерта Стоименова.\r\nЛивия НИНОВА", "date": "2017.07.30", "title": "Вкусовите качества на брежанския кестен ще бъдат представени на световно изложение за здравословни храни в Торино, Италия"}
{"url": "http://www.focus-news.net/news/2017/07/30/2420946/prof-bozhidar-dimitrov-bitkata-za-stara-zagora-vsashtnost-e-boynoto-krashtenie-na-parvata-balgarska-voenna-chast.html", "text": "Тази битка всъщност е Бойното кръщение на първата българска военна част, създадена след толкова века – Българското опълчение. Това каза в интервю за Агенция „Фокус“ директорът на Националния исторически музей (НИМ) проф. Божидар Димитров по повод 140 години от ожесточените боеве за Стара Загора по време на Руско-турската освободителна война. „То се нарича така, но по устройство и численост е равно на една нормална руска дивизия. Наброява 7444 човека и минава Дунав няколко дни, след като първите руски войски го минават. Включен е в т.нар. „преден отряд“. Отрядът е една голяма грешка на руското командване, което погрешно сметна, че ако се появят руски войски в Тракия и стигнат до Одрин турците ще се съгласят на мир, както са правили през останалите 10 дотогава руско-турски войни“, коментира проф. Димитров. По думите му 14-хилядният отряд под командването на ген. Гурко няма нито силата и мощта да сломи турските войски, нито оръжието, тъй като опълчението е въоръжено с много лошо оръжие. „То е музейно, трофейно оръжие от Френско-пруската война (1870 година). Следователно опълчението не би могло да се сражава успешно срещу турската армия. Всъщност в боеспособността му се съмняват всички руски генерали. Те смятат, че това е небоеспособна част и е само да се демонстрира с присъствието си на фронтовия театър как българите и сами се бият за своята свобода. За съжаление, руското командване се подлъгва по лесните му успехи“, каза още проф. Божидар Димитров.\r\nЛюба АЛЕКСИЕВА", "date": "2017.07.30", "title": "Проф. Божидар Димитров: Битката за Стара Загора всъщност е Бойното кръщение на първата българска военна част"}
{"url": "http://www.focus-news.net/news/2017/07/30/2420952/sport-daniya-pobedi-germaniya-na-chetvartfinalite-na-evropeyskoto-parvenstvo-po-futbol-za-zheni.html", "text": "Дания победи Германия на четвъртфиналите на европейското първенство по футбол за жени. Мачът, който се проведе в Ротердам, завърши с 2:1 за датчанките. Това е едва третата загуба на германския отбор за 26-те години, в които съществува първенството. Първоначално мачът трябваше да се проведе в събота, но заради проливни дъждове бе преместен за неделя.", "date": "2017.07.30", "title": "Спорт: Дания победи Германия на четвъртфиналите на европейското първенство по футбол за жени"}
{"url": "http://www.focus-news.net/news/2017/07/30/2420954/kyustendil-dva-leki-avtomobila-sa-katastrofirali-po-pat-kyustendil-dupnitsa-mezhdu-selata-bagrentsi-i-nov-chiflik-nyama-postradali.html", "text": "Два леки автомобила са катастрофирали по път Кюстендил-Дупница, между селата Багренци и Нов чифлик. Това каза за Радио „Фокус“- Кюстендил Катя Табачка, говорител в ОД на МВР- Кюстендил. При инцидента няма пострадали. Причината за катастрофата е неправилно изпреварване. \r\nВенцеслав ИЛЧЕВ", "date": "2017.07.30", "title": "Кюстендил: Два леки автомобила са катастрофирали по път Кюстендил-Дупница, между селата Багренци и Нов чифлик, няма пострадали"}
{"url": "http://www.focus-news.net/news/2017/07/30/2420953/reuters-dvama-zaginaha-pri-srazheniya-mezhdu-buntovnicheski-fraktsii-v-yuzhen-sudan.html", "text": "В областта Екватория на Южен Судан избухнаха сражения между различни бунтовнически групировки, предава Reuters.\r\nВ град Нйори се случи инцидент между бунтовническия лидер Риек Мачар от „Суданското народно-освободително движение в опозиция“ и „Националния спасителен фронт“, който се води от генерал Томас Кирило. Агенция „Фокус“ припомня, че генерал Кирило формира собствена фракция, след като напусна правителството, обещавайки да свали президента Салва Кийр.\r\nГоворител на „Суданското народно-освободително движение в опозиция“ заяви, че силите на генерал Кирило са нападнали разузнавателен отряд на групировката, близо до базата на „Националния спасителен фронт“.  Симеон Миланов", "date": "2017.07.30", "title": "Reuters: Двама загинаха при сражения между бунтовнически фракции в Южен Судан„"}
{"url": "http://www.focus-news.net/news/2017/07/30/2420956/aktsenti-v-sutreshniya-blok-dobro-utro-balgariya-na-radio-fokus.html", "text": "Повече от 17 хиляди нарушения на пътя само за седмица, отчетоха от МВР. Защо летният сезон се превръща във война по пътищата? Новите санкции за шофиране в аварийната лента на магистралата и мерките срещу катастрофите ще коментираме с експерта по пътна безопасност и бивш шеф на КАТ комисар Алекси Стратиев. \r\nПарламентът излезе във ваканция и ги изпращаме с данните на последно социологическо проучване на Агенция „Афис“ за доверието на гражданите във властта. Какво е отношението към правителството и отделните партии? Наш събеседник в минутите след 8.00 часа ще бъде директорът на Агенция „Афис“ Юрий Асланов.\r\nНад 50 каменни гробни камери разкриха археолозите само за последния месец от разкопките в Южния квартал на Перперикон. Колко голям е некрополът и защо го наричат „Град на мъртвите“? За най-ценните находки на Перперикон това лято ще научим повече от археолога проф. Николай Овчаров.  \r\nЛятото е и сезонът на сватбите, а във Велико Търново отчитат сериозен ръст от сватбени ритуали - с 80% през първото полугодие на 2017 година. Кои са любимите места за празника на младоженците разказват колегите от Радио „Фокус“  - Велико Търново.\r\nЗа финал на програмата ще проверим как село Брежани се подготвя за традиционния Празник на брежанския кестен през есента.  \r\nТези и други теми ще бъдат коментирани в сутрешния блок „Добро утро, България“ на Радио „Фокус“ на 31 юли. Водещ е Албена Иванова.", "date": "2017.07.30", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/30/2420950/dots-evgeniya-ivanova-rim-stara-zagora-v-muzeya-imame-malko-kasche-ot-originalnoto-samarsko-zname.html", "text": "Имаме един експонат, който много рядко се показва. Това е едно малко късче, 2 на 3 сантиметра почти, от оригиналното Самарско знаме, което има много интересна история. Това каза в интервю за Агенция „Фокус“ етнографът от Регионалния истурически музей в Стара Загора доц. д-р Евгения Иванова. „Минко Минев е запазил това късче от знамето, това е един старозагорски възрожденски деец и учител. Той е записал в една тетрадка своите спомени от периода около Освобождението – преди и след това“, посочи доц. Иванова. Според нея в тази тетрадка той пише, че когато Самарското знаме е било в Стара Загора, вятърът го е развял и едно мъничко късче се е откъснало от него и Минев го е съхранил и залепил в тази тетрадка с негови ръкописни спомени. „Понеже това е един особено ценен експонат, цялата тетрадка с късчето знаме, се показва много рядко, но сега, на изложба, може да бъде видян“, съобщи тя. „Според мен това, което си струва да се види, са именно спомените на Минко Минев с късчето от Самарското знаме“, коментира доц. Иванова. По думите ѝ други интересни експонати, които могат да бъде видени в музея са едно от първите копия на Самарското знаме, направено преди повече около половин век, както и многобройните оръжия и награди, които са получили старозагорски опълченци, участвали в тези сражения.\r\nСтефан ПЕТРОВ", "date": "2017.07.30", "title": "Доц. Евгения Иванова, РИМ – Стара Загора: В музея имаме малко късче от оригиналното Самарско знаме"}
{"url": "http://www.focus-news.net/news/2017/07/30/2420957/kyustendil-vazstanoveno-e-dvizhenieto-po-pat-ii-62-kyustendil-dupnitsa-v-uchastaka-mezhdu-selata-bagrentsi-i-nov-chiflik.html", "text": "Възстановено е движението по път II-62 Кюстендил - Дупница, в участъка между селата Багренци и Нов чифлик. Това съобщиха от пресцентъра на Агенция \"Пътна инфраструктура\".", "date": "2017.07.30", "title": "Кюстендил: Възстановено е движението по път II-62 Кюстендил - Дупница, в участъка между селата Багренци и Нов чифлик"}
{"url": "http://www.focus-news.net/news/2017/07/30/2420958/setaliste-makedoniya-turizmat-v-popova-shapka-varvi-po-nizhodyashta-liniya-prez-letniya-sezon.html", "text": "От година на година туризмът в най-популярния ски курорт в Македония – Попова шапка, върви по низходяща линия през летния сезон. Това твърдят местните хотелиери, предава  македонското електронно издание Setaliste.\r\nСпоред Хашим Хасани, собственик на един от хотелите в Попова шапка, основната инфраструктура в курорта е разрушена. “Пътищата не са ремонтирани, а в центъра от дълго време няма добре поддържано улично осветление. Всичко това отблъсква туристите от посещение в красивата местност”, убеден е Хасани.\r\nСръбска туристка разказва, че в Попова шашка е срещнала само няколко чуждестранни посетители. Те са били изумени от естествените езера, планинските пътеки и водопадите. Но тези природни дадености ще останат скрити, ако държавата не се погрижи за пътната инфраструктура и за създаването на добри места за настаняване на гостите, убедена е сръбкинята, която добавя, че трябва  да бъде разработена маркетингова стратегия за планинския курорт, съобщава Радио „Фокус“ в рубриката „Балкански туристически часовник“.\r\nВ миналото Попова шапка бе един от най-посещаваните и най-популярните туристически центрове на Балканите. Сега, особено в летния период на годината, в центъра може да се видят само шепа туристи.", "date": "2017.07.30", "title": "“Setaliste” (Македония): Туризмът в Попова шапка върви по низходяща линия през летния сезон"}
{"url": "http://www.focus-news.net/news/2017/07/30/2420955/bbc-kandidat-za-konstitutsionnoto-sabranie-na-venetsuela-i-opozitsionen-aktivist-byaha-ubiti-v-denya-na-izborite.html", "text": "Водещ кандидат на изборите за Конституционно събрание и опозиционен активист бяха убити във Венецуела, предава BBC.\r\nУбийствата се случиха преди началото на гласуването за Конституционното събрание, което ще има правомощията да разпуска други държавни органи.\r\nХосе Феликс Пинеда, адвокат на 39-години, който се кандидатира на изборите, бе застрелян в дома си, заяви високопоставен представител на властите.\r\nРикардо Кампос, младежки секретар на опозиционната партия „Демократично действие“ също бе застрелян по време на протест, потвърди председателят на Националното събрание.\r\nСпоред местни медии, още двама мъже са убити при протестите в деня на изборите.Симеон Миланов", "date": "2017.07.30", "title": "BBC: Кандидат за Конституционното събрание на Венецуела и опозиционен активист бяха убити в деня на изборите"}
{"url": "http://www.focus-news.net/news/2017/07/30/2420960/ombudsmanat-maya-manolova-prez-minalata-godina-zavarshime-uspeshno-3-vazhni-kauzi.html", "text": "През миналата година завършихме успешно 3 важни каузи. Първо, за затваряне на частните арбитражни съдилища, по отношение на граждани. Те вече са недостъпни за монополните дружества, за да съдят своите потребители. Второ, намалихме 6 пъти юрисконсултските възнаграждения, което също беше огромен разход на гражданите в съдебните процеси. Също така успяхме да свалим ДДС върху дарените храни, което е крачка в кампанията срещу пилеенето на храни и срещу глада в България, в подкрепа на бедните хора. Това каза в интервю за Агенция „Фокус“ омбудсманът на Република България Мая Манолова. „През тази година двете големи кампании са свързани с ограничаване на свръхправомощията на частните съдебни изпълнители, банките и монополните дружества и битката срещу наглите работодатели, за подкрепа на хората на труда“, допълни Манолова. „Ако успеем тези две кампании да ги довършим успешно, а те вече, със законодателните предложения, което направих, бяха приети на първо четене, това ще бъде голям успех и много важна победа на гражданите“, каза още омбудсманът. По думите ѝ тя непрекъснато живее с мисълта за несвършена работа и неизпълнени докрай отговорности, защото жалбите буквално заливат институцията. „Хората имат огромни очаквания, огромно доверие, които, за първи път изпитвам страх, дали ще оправдая изцяло. Защото има казуси, при които, колкото и да се опитваме да помогнем, това е невъзможно. Но, така или иначе, битката за подкрепа на хората, продължава“, допълни Манолова. Според нея битката за правата на гражданите не е еднократен акт, а е процес, усилие, и работа, която се осъществява всеки ден.\r\nСтефан ПЕТРОВ", "date": "2017.07.30", "title": "Омбудсманът Мая Манолова: През миналата година завършиме успешно 3 важни каузи"}
{"url": "http://www.focus-news.net/news/2017/07/30/2420962/blagoevgrad-samo-v-lyavata-ili-dyasnata-lenta-se-izvarshva-preminavaneto-po-glaven-pat-e-79-mezhdu-blagoevgrad-i-zheleznitsa.html", "text": "Само в лявата или дясната лента се извършва преминаването по главен път Е-79 между Благоевград и Железница от км 366+000 до км 371+000. Това съобщиха за Радио „Фокус“ – Пирин от Областно пътно управление – Благоевград. Причината е, че се извършва косене и изсичане на храсти. Същата организация на движението е в сила и за друг участък от главния път – Благоевград – Кресненско ханче от км 356+100 до км 392+500, където се изсичат единични дървета. По второкласен път – 19 Симитли – прохода „Предел“ от км 0+000 до км 21+500, движението на моторни превозни средства трябва да бъде с повишено внимание, заради изсичане на единични дървета. Преминаването се осъществява в лявата или дясната лента за движение, съгласно поставените пътни знаци. Към този час, трафикът по автомагистрала „Струма“ и главен път Е-79 е нормално интензивен. Няма данни за образуването на задръствания или колони от автомобили. Не се регистрирани тежки пътни инциденти.\r\nЛора КАЛЧЕВА", "date": "2017.07.30", "title": "Благоевград: Само в лявата или дясната лента се извършва преминаването по главен път Е-79 между Благоевград и Железница"}
{"url": "http://www.focus-news.net/news/2017/07/30/2420961/kurir-makedoniya-tsk-na-vmro-dpmne-reshi-che-nyama-da-podkrepi-dogovora-za-dobrosasedstvo-mezhdu-balgariya-i-makedoniya.html", "text": "Централният комитет на ВМРО-ДПМНЕ реши, че няма да подкрепи Договора за добросъседство с България, предава „Курир“ .\r\nПо-голямата част от членовете на ЦК на партията гласуваха против подкрепа на Договора за добросъседство между двете страни.\r\nОт ЦК изложиха няколко основни причина за решението си.\r\nПървата от причините, които посочват те, е формулировката за т.нар. македонски език, а именно „съгласно конституцията“. От ВМРО-ДПМНЕ смятат, че това трябва да отпадне, с което щели да се отстранят „твърденията, че Република България дори 72 години след кодификацията на македонския език, в 21-ви век не го признава, и го смята за диалект на българския“.\r\nВтората причина, е искането на България за промяна на съдържанието на учебниците по история в Македония. ВМРО-ДПМНЕ твърдят, че по този начин „македонските исторически личности“ ще се представят като част от историята на България.\r\nТретата причина, е настояването на България в Договора да се запише, че двете страни имат съвместна история. Според ВМРО-ДПМНЕ, това ще потвърди твърдението, че македонците са „измислена през 1944 година нация“. Тук от партията на Никола Груевски споменават и Илинденското въстание като „автохтонно македонско“.\r\nКато четвърта причина те посочват, че с този договор Македония би се отказала от претенциите си, че в България съществува „македонско национално малцинство“.\r\nОт ВМРО-ДПМНЕ твърдят, че в настоящия си вид, договорът е вреден за македонизма и „македонските национални интереси“.\r\nТе смятат, че действията на СДСМ ще доведат до „дългосрочни щети за македонската нация,народ, език и история“. Симеон Миланов", "date": "2017.07.30", "title": "Курир (Македония): ЦК на ВМРО-ДПМНЕ реши, че няма да подкрепи Договора за добросъседство между България и Македония"}
{"url": "http://www.focus-news.net/news/2017/07/30/2420959/prof-bozhidar-dimitrov-savremenniyat-prochit-na-bitkata-za-stara-zagora-e-che-kogato-edin-narod-se-srazhava-za-svobodata-si-toy-postiga-chudesa.html", "text": "Когато един народ се сражава за свободата си, той е готов на чудеса и постига чудеса. Това каза в интервю за Агенция „Фокус“ директорът на Националния исторически музей (НИМ) проф. Божидар Димитров по повод 140 години от ожесточените боеве за Стара Загора по време на Руско-турската освободителна война. „Войниците на Сюлейман паша не са обикновени. Това в съвременния смисъл на думата са командоси. Една част елитна дивизия, която се е справила с планинските стрелци на черногорците. Срещу Черна гора има една война през тази година“, коментира проф. Димитров.\r\n„С две думи отпадат тези постоянни обвинения на нашите национални нихилисти, които казват: „Какво искате от народ, на който свободата и независимостта е донесена на върха руските щикове“. Не само, че я извоюваме сами, но в известен смисъл спасяваме и руската армия от едно голямо унижение да се оттеглят в България и втори път да минават Дунав така, както направиха в Армения при същата тази война. Те нахлуха, бяха разбити, стъпиха на руска територия. Турците обсадиха Ереван“, допълни историкът. \r\nТой обясни, че опълченците успяват да изведат от полесражението Самарското знаме много лесно. „Със себеотрицателност. Те вече знаят, че знамето е символ на честта, на една военна чест и на една държавна. Затова се бият като зверове, лъвове. Имат мотивация да рискуват живота си“, добави проф. Димитров. По думите му Мемориалният комплекс „Бранителите на Стара Загора“ символизира дружбата между руси и българи и тяхната победа. „Стара Загора не е поражение, тя е победа, защото Сюлейман понася много тежки жертви. Той губи настъпателна възможност. Неговите войски слизат долу в полето, лягат и спят до зимата, когато ще бъдат пленени отново от руско-българските части“, каза още историкът. \r\nЛюба АЛЕКСИЕВА", "date": "2017.07.30", "title": "Проф. Божидар Димитров: Съвременният прочит на битката за Стара Загора е, че когато един народ се сражава за свободата си, той постига чудеса"}
{"url": "http://www.focus-news.net/news/2017/07/30/2420963/pregled-na-mezhdunarodnite-novini-do-18-chasa-agentsiya-fokus.html", "text": "Централният комитет на ВМРО-ДПМНЕ съобщи, че няма да подкрепи Договора за добросъседство с България.\r\nПо-голямата част от членовете на ЦК на партията гласуваха против подкрепа на Договора за добросъседство между двете страни.\r\nОт ЦК изложиха няколко основни причина за решението си.\r\nПървата от причините, които посочват те, е формулировката за т.нар. македонски език, а именно „съгласно конституцията“. От ВМРО-ДПМНЕ смятат, че това трябва да отпадне, с което щели да се отстранят „твърденията, че Република България дори 72 години след кодификацията на македонския език, в 21-ви век не го признава, и го смята за диалект на българския“.\r\nВтората причина, е искането на България за промяна на съдържанието на учебниците по история в Македония. ВМРО-ДПМНЕ твърдят, че по този начин „македонските исторически личности“ ще се представят като част от историята на България.\r\nТретата причина, е настояването на България в Договора да се запише, че двете страни имат съвместна история. Според ВМРО-ДПМНЕ, това ще потвърди твърдението, че македонците са „измислена през 1944 година нация“. Тук от партията на Никола Груевски споменават и Илинденското въстание като „автохтонно македонско“.\r\nКато четвърта причина те посочват, че с този договор Македония би се отказала от претенциите си, че в България съществува „македонско национално малцинство“.\r\nОт ВМРО-ДПМНЕ твърдят, че в настоящия си вид, договорът е вреден за македонизма и „македонските национални интереси“.\r\nТе смятат, че действията на СДСМ ще доведат до „дългосрочни щети за македонската нация,народ, език и история“.\r\n*** Министърът на външната търговия на Великобритания Лиъм Фокс заяви, че съхраняването на свободата на придвижване на хора между Обединеното кралство и страните Европейския съюз след като Брекзит стане факт, няма да съответства на резултатите от миналогодишния референдум.\r\nЗаедно с министъра на външните работи, Борис Джонсън и министъра по въпросите на Брекзит, Дейвид Дейвис, Фокс влиза в т.нар. тройка на главните евроскептици в британския министерски съвет, която, според мнението на много политолози, е взела в свои ръце юздите на управлението, след референдума.\r\n„Ние дадохме ясно да се разбере, че ще остановим контрол над границите си – това е един от резултатите, към които се стремяхме на референдума и нерегламентираното свободно придвижване, както ми се стръва, е в разрез с тогавашното решение“, отбеляза Фокс.\r\n***Говорителят на легалната и парламентарно представена кюрдска Демократическа партия на народите (ДПН) Осман Байдемир (бивш кмет на Диарбекир) отправи призив към президента Реджеп Тайип Ердоган да се откаже от досегашната си политика на конфронтация. Това стана в рамките на кюрдското „Бдение за съвест и справедливост” в Диарбекир, продължаващо вече шестия ден. „Хей ти, Ердоган – излез пред народа и поискай извинение от Селяхаттин Демирташ (лидерът на ДПН, намиращ се в затвора, заедно с други нейни 10 депутати – бел. на „Фокус”). Огледай се внимателно – това изключително лошо развитие може да се преобърне в една положителна тенденция; за добруването на народа. Може да се намери спасителен изход. Не настоявай и не разчитай повече на погрешни ходове, на омраза и война. Защото няма да има печеливш от нея… Понеже ти въвеждаш извънредно положение; посягаш на хляба на народа с президентски укази; торпилираш лостовете за мир и за преговори; създаваш една нова власт, която управлява със смърт, сражения и кръв; налагаш изолация на лидера на Кюрдската работническа партия (ПКК) Абдуллах Йоджалан (излежаващ доживотна присъда в затвора на остров Имралъ в Мраморно море – бел. на „Фокус”), който е една от най-големите фигури в мирния процес; правиш опити да прехвърлиш фактурата за това на ДПН. Ние никога няма да се съгласим с това и ще продължим да ти се съпротивляваме”, посочва още говорителят на ДПН.\r\n*** Заместник-министърът на външните работи на Иран Абас Аракчи заяви, че Техеран няма да се колебае да се оттегли от договора за Съвместния всеобхватен план за действие (СВПД – споразумението относно иранската ядрена програма), щом усети, че позитивите от ядрената сделка са по-малко от негативите.\r\n“Ислямската република Иран ще спазва СВПД, докато се ползва от изгодите на този договор“, заяви Аракчи, по време на телевизионно интервю.\r\nОсвен това той разкритикува правителството на САЩ за торпилирането на имплементацията на СВПД и опитите му да държи Иран отговорен за провала на споразумението. Според него САЩ иска да раздразни Иран или да намали ползите от споразумението до там, докъдето Иран сам ще реши да се оттегли от сделката.\r\n„Няма да играем в полето на Тръмп и със сигурност ще вземем всички мерки, за да не бъдем лишени от ползите на договора за СВПД“, добави висшият дипломат.\r\n*** Традиционният парад на Черноморския флот в Севастопол, по случай отбелязването на Деня на Военноморския флот на Русия е привлякъл около 100 хиляди граждани и гости на града, по данни на местните власти.\r\nСевастополци и гостите на града се събраха на брега на Севастополската бухта, за да гледат грандиозното зрелище, което устроиха черноморските моряци.\r\nПразниците започнаха с тържествено издигане на флаговете на военноморските сили и Русия, а после множеството постави венци на мемориалната плоча, поставена в чест на героичната отбрана на Севастопол през 1941-1942 г.\r\n*** Нигерийската армия заяви, че броят на смъртните случаи при засада на „Боко Харам“ срещу петролни работници и охраната им, е 30 души, включително 14 войници.\r\nПо-рано армията оттегли твърдението си, че отвлечените петролни работници са били спасени.\r\nГоворителят на Въоръжените сили Сани Усман заяви, че „грешката в изявлението не беше целенасочена“.\r\n„Досега спасителните отряди откриха допълнително труповете на пет войници, 11 души от Съвместната цивилна сила и петима членове на проучвателния отряд“, се казва в изявлението.\r\n*** Водещ кандидат на изборите за Конституционно събрание и опозиционен активист бяха убити във Венецуела.\r\nУбийствата се случиха преди началото на гласуването за Конституционното събрание, което ще има правомощията да разпуска други държавни органи.\r\nХосе Феликс Пинеда, адвокат на 39-години, който се кандидатира на изборите, бе застрелян в дома си, заяви високопоставен представител на властите.\r\nРикардо Кампос, младежки секретар на опозиционната партия „Демократично действие“ също бе застрелян по време на протест, потвърди председателят на Националното събрание.\r\nСпоред местни медии, още двама мъже са убити при протестите в деня на изборите.\r\n***", "date": "2017.07.30", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/30/2420964/kyustendil-stesnena-e-edna-ot-lentite-za-dvizhenie-po-uchastak-ot-pat-ii-62-kyustendil-dupnitsa.html", "text": "Стеснена е една от лентите за движение по второкласен път – 62 Кюстендил – Дупница от км 0+000 до км 36+000, поради тънък изкоп и подравняване на банкети, изсичане на храсти и млада гора. Това съобщиха за Радио „Фокус“ – Пирин от Областно пътно управление – Кюстендил. Ограничение на движението за товарни автомобили над 12 тона е въведено по пътя Смоличано-Пелатиково от км 10+000 до км 14+000. Причината е пропадане на част от пътното тяло при км 10+650, км 11+720, км 12+830 и км 13+360. С повишено внимание трябва да се извършва движението по пътя след Рилския манастир от км 31+350 до км 31+450, заради пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци.\r\nЛора КАЛЧЕВА", "date": "2017.07.30", "title": "Кюстендил: Стеснена е една от лентите за движение по участък от път II-62 Кюстендил – Дупница"}
{"url": "http://www.focus-news.net/news/2017/07/30/2420966/vodni-sportove-arzhentinskiyat-pluvets-martin-naydich-se-ottegli-ot-svetovnoto-po-vodni-sportove-sled-polozhitelen-doping-test.html", "text": "Аржентинецът Мартин Найдич се оттегли от световното по водни спортове в Будапеща, след положителен резултат на допинг тест. Плувецът, който е на 26-години, все още не е официално дисквалифициран от Международната федерация по плуване (FINA). От Федерацията смятат, че за Найдич би било по-добре да се оттегли от плуването на 1500 метра кроул.", "date": "2017.07.30", "title": "Водни спортове: Аржентинският плувец Мартин Найдич се оттегли от световното по водни спортове след положителен допинг тест"}
{"url": "http://www.focus-news.net/news/2017/07/30/2420965/mvnr-balgarski-grazhdanin-e-postradal-pri-intsidenta-v-diskoteka-v-kostants.html", "text": "Български гражданин е пострадал при инцидента в клуб \"Грей\" в германския град Констанц, провинция Баден-Вюртемберг. Това съобщиха преди минути от полицията в града на Генералното консулство на Република България в Мюнхен, съобщиха от пресцентъра на МВнР.\r\nГерманските власти са информирали българското консулство, че българинът не е пострадал при стрелбата, а се е наранил при създалата се ситуация на уплах. Полицията не е пожелала да даде допълнителна информация и данни за пострадалия българин. Съгласно германското законодателство негови лични данни може да бъдат предадени на българските власти само при изразена от нашия сънародник изрична молба.\r\nГенералното консулство ще продължи да бъде в контакт с местните органи на реда и ще информира за ситуацията.\r\nДипломатите ни са получили инструкции от София да оказват максимално съдействие на пострадалия и неговите роднини при нужда.\r\nПрипомняме, че в 4.30 ч. местно време в нощта срещу неделя в клуб \"Грей\" в Констанц бе открита стрелба, при която загина един човек, а други трима бяха сериозно ранени. Полицията застреля извършителя, като по първоначални данни не става въпрос за терористично нападение.\r\nБългарски граждани, които желаят да получат актуална информация по случая, могат да го направят на телефоните на генералното консулствопо на България в Мюнхен:\r\nTeл.: +49 89 171 176 14; +49 89 171 176 15\r\nДежурен телефон в извънработно време: +49 172 888 10 56", "date": "2017.07.30", "title": "МВнР: Български гражданин е пострадал при инцидента в дискотека в Костанц"}
{"url": "http://www.focus-news.net/news/2017/07/30/2420971/deutsche-welle-ubitite-pri-napadenieto-v-konstants-sa-dvama.html", "text": "При стрелба в дискотека в югозападна Германия загинаха двама души, предава Deutsche Welle. Властите изключиха възможността това да е терористично нападение.\r\nПолицията в Баден-Вюртемберг заяви, че 34-годишният извършител е загинал от раните си, след престрелка със служители на реда. \r\nГоворителят на властите заяви, че присъстващите са се „спасили, бягайки или криейки се“.Симеон Миланов", "date": "2017.07.30", "title": "Deutsche Welle: Убитите при нападението в Констанц са двама"}
{"url": "http://www.focus-news.net/news/2017/07/30/2420967/dobrich-izlozhba-osemdeset-godini-80-fotografii-80-miga-ot-zhivota-na-nv-tsar-simeon-ii-shte-bade-predstavena-v-kulturen-tsentar-dvoretsa.html", "text": "Изложба „Осемдесет години, 80 фотографии, 80 мига от живота на Н.В. Цар Симеон II“ ще бъде представена в Държавния културен институт – Културен център (ДКИ-КЦ) „Двореца“ в Балчик. Това съобщи Галя Георгиева, мениджър „Културни и специални събития“, предаде кореспондентът на Радио „Фокус” – Варна. На 16 юни тази година Н.В. Симеон Сакскобургготски навърши 80 години. По повод рождения му ден в двореца „Врана” бяха показани 80 фотоса, които отразяват различни моменти от раждането му до днес. За първи път извън Врана тази запечатана история ще бъде показана в „Двореца“ в Балчик. Изложбата ще бъде официално открита на 14 август, понеделник, от 18.00 часа в „Каменна зала“ в Архитектурно-парковия комплекс. Може да бъде разгледана до 19 август. Очаква се специален гост на откриването да бъде самият Симеон Сакскобургготски. След това изложбата ще бъде представена в различни градове на страната.\r\nЖулиета НИКОЛОВА", "date": "2017.07.30", "title": "Добрич: Изложба „Осемдесет години, 80 фотографии, 80 мига от живота на Н.В. Цар Симеон II“ ще бъде представена в Културен център „Двореца“"}
{"url": "http://www.focus-news.net/news/2017/07/30/2420968/veliko-tarnovo-s-80-poveche-svatbi-e-imalo-prez-parvite-6-mesetsa-na-tazi-godina-v-sravnenie-sas-sashtiya-period-prez-minalata-godina.html", "text": "Отчита се 80% ръст на реализираните сватбени ритуали във Велико Търново през първото полугодие на 2017 година. Това съобщи за Радио „Фокус“ – Велико Търново Методи Петров, управител на Общинско предприятие „Обредни дейности“.  98 сватби са реализирани през първите шест месеца на годината. За сравнение по същото време миналата година са били 60. Броят на сватбите тази година е най-голям от 2003-та насам, показва статистиката на „Обредни дейности“. Близки до показателите през първото полугодие са данните за 2008,  2007, 2015 година – съответно 90, 86, 85. Най-малко са били през първото полугодие на 2013-та – 59. През 2016 година те са 60. Методи Петров отбеляза, че няма обяснение за значителния ръст на веселите ритуали тази година. Той посочи, че повечето от младоженците са жители на общината, но не са изключени и случаите, когато младата двойка идва във Велико Търново специално, за да сключи граждански брак.\r\nМетоди Петров посочи, че цените на сватбените ритуали не са променяни в последните няколко години. За сключване на граждански брак в Ритуалната зала на Община Велико Търново младоженците заплащат 120 лева плюс допълнителна такса за наем на залата. Изнесеният ритуал в заведение в града или в околните населени места е 240 лева, или два пъти стойността на ритуала в залата. 360 лева струва сключването на граждански брак в обектите, стопанисвани от Регионалния исторически музей.\r\nНадежда КРЪСТЕВА", "date": "2017.07.30", "title": "Велико Търново: С 80% повече сватби е имало през първите 6 месеца на тази година в сравнение със същия период през миналата година"}
{"url": "http://www.focus-news.net/news/2017/07/30/2420969/politicoeu-prouchvaniya-pokazvat-che-germanskite-sotsialdemokrati-izostavat-po-podkrepa-spryamo-hds-na-angela-merkel.html", "text": "Осем седмици преди изборите в Германия, социалдемократите изостават по подкрепа спрямо Християндемократичния съюз на Ангела Меркел, предава Politico.\r\nЛевицата нападна канцлера Ангела Меркел за политическия й стил на действие.\r\n„На много хора им е писнало от Ангела Меркел и политическия й стил“, заяви министърът по семейните дела от ГСДП Катарина Барли.\r\n„Не вярвам, че стратегията на г-жа Меркел да се игнорират политическите въпроси, ще проработи“, заяви Катарина Барли.\r\nОсвен това, генералният-секретар на ГСДП Хубертус Хайл заяви, че министърът на транспорта от ХДС Александер Добринд е „най-лошото политическо назначение, откакто Калигула направи коня си сенатор“.\r\nТова се случи, след като анкета, публикувана от изданието „Bild“ показва, че социалдемократите са с 1 % зад партията на Ангела Меркел. Симеон Миланов", "date": "2017.07.30", "title": "Politico.eu: Проучвания показват, че германските социалдемократи изостават по подкрепа спрямо ХДС на Ангела Меркел"}
{"url": "http://www.focus-news.net/news/2017/07/30/2420972/iran-daily-hasan-rouhani-zayavi-che-sasht-shte-postradat-nay-mnogoot-sanktsiite-sreshtu-iran.html", "text": "Президентът на Иран Хасан Роухани поздрави парламента за дискусията относно реципрочния отговор на американските санкции срещу страната, предава Iran Daily.\r\nВ събота комисията по външни въпроси и национална сигурност към иранския парламент гласува за реципрочен отговор на „терористичните и авантюристични американски мерки“ в региона.\r\nИранският президент подчерта, че САЩ ще „претърпи най-много загуби“ от налагането на санкции, добавяйки, че тези мерки ще изолират Вашингтон от света.\r\n„Ако успеем да установим близки икономически връзки със света, САЩ няма да могат да използват санкциите като инструмент срещу Иран, а дори и да го правят, тези санкции ще са неефективни“, заяви президентът на Иран. Симеон миланов", "date": "2017.07.30", "title": "Iran Daily: Хасан Роухани заяви, че САЩ ще „пострадат най-много“от санкциите срещу Иран"}
{"url": "http://www.focus-news.net/news/2017/07/30/2420973/plovdiv-parviyat-hristiyanski-hram-v-selo-hristo-danovo-e-postroen-edva-prez-2008-godina.html", "text": "Първият християнски храм в село Христо Даново, Карловска община, е построен едва през 2008 година. Това съобщи за Радио „Фокус” – Пловдив секретарят на читалището Елена Шаламанова. Храмът е сравнително млад. Шаламанова посочи, че дотогава в селото е имало само джамия. Християнският храм е изграден по инициатива на тогавашния кмет Недко Несторов. По думите на Шаламанова църквата се отличава с много хубав иконостас. В селото е останала стара джамия, която съществува още от времето, когато то е било турско и се е казвало Текке (Текия) поради наличието на мюсюлманско теке (манастир) с дервиши в границите на селото. От манастира досега е останала само джамията, която е без минаре. Елена Шаламанова обясни, че населението и сега е смесено, живее в разбирателство и различията в религията не пречи на хората да празнуват заедно всички празниците, да си помагат и уважават, да са сплотени и задружни. Тя разказа още, че след 1934 г. селото бива наречено на името на известния книгоиздател Христо Г. Данов, родом от Клисура. Той дарява на читалището и училището в селото много книги, атласи и учебни материали, затова местните решават да кръстят селото на негово име. „За съжаление, сега няма нищо запазено от негово време, единствено остана името му”, каза Шаламанова.\r\n„Читалището в Христо Даново е основано през 1927 по инициатива на учители и с дарения на книги“, каза още Шаламанова. В момента библиотеката в него разполага с около 11 000 тома книги. Към читалището има две постоянно действащи групи – едната е група за изворен фолклор, а другата е кукерски състав.\r\nЦветана ТОНЧЕВА", "date": "2017.07.30", "title": "Пловдив: Първият християнски храм в село Христо Даново е построен едва през 2008 година"}
{"url": "http://www.focus-news.net/news/2017/07/30/2420974/tass-blizo-40-talibani-sa-eliminirani-pri-stalknoveniya-v-severnite-i-iztochnite-chasti-na-afganistan.html", "text": "Поне 12 талибански бойци са елиминирани, а осем бяха ранени при сблъсъци със силите за сигурност на Афганистан в провинция Джаузджан, предава ТАСС .\r\nОще 30 талибани са ликвидирани в провинциите Газни и Пактика, които се намират в източната част на страната.\r\n„Сблъсъците избухнаха в събота в района Акча, след като талибански бойци извършиха нападение срещу позициите на силите за сигурност, които отвърнаха на огъня, и убиха 12 души“, заяви прессекретаря на губернатора на провинция Джаузджан Мохамад Реза Гафури. Симеон Миланов", "date": "2017.07.30", "title": "ТАСС: Близо 40 талибани са елиминирани при стълкновения в северните и източните части на Афганистан"}
{"url": "http://www.focus-news.net/news/2017/07/30/2420978/futbol-latsio-pobedi-bayern-leverkuzen.html", "text": "В приятелски мач Лацио победи Байерн Леверкузен. Италианците победиха немците с 3:1. Два гола за Лацио отбеляза Киро Имобиле, а един Фелипе Андерсон. За немците се разписа с един гол Владлен Юрченко.", "date": "2017.07.30", "title": "Футбол: Лацио победи Байерн Леверкузен"}
{"url": "http://www.focus-news.net/news/2017/07/30/2420975/interfaks-zhurnalist-ot-russia-today-zagina-v-siriya.html", "text": "Russia Today съобщи за гибелта на свой журналист в сирийската провинция Хомс, предава Интерфакс.\r\n„Журналистът Халед ал Хатиб, сътрудник на RT Arabic, загина при обстрел на „Ислямска държава“ в сирийската провинция“, се казва в официално изявление.\r\nЖурналистът е загинал по време на отразяването на операция против джихадистите в  района на Ал Багели. \r\nОт редакцията изказаха съболезнования на семейството на загиналия 25-годишен журналист. Симеон Миланов", "date": "2017.07.30", "title": "Интерфакс: Журналист от Russia Today загина в Сирия"}
{"url": "http://www.focus-news.net/news/2017/07/30/2420979/pazardzhik-v-oblastta-nay-mnogo-patni-intsidenti-prez-parvite-shest-mesetsa-na-godinata-sa-registrirani-v-obshtinite-pazardzhik-i-septemvri.html", "text": "През първите шест месеца на 2017 година най-голям брой пътнотранспортни произшествия в област Пазарджик са регистрирани на територията на община Пазарджик – общо 239 , от които 60 тежки със 17 загинали и 78 ранени. Това каза за Радио „Фокус“ – Пазарджик началникът на сектор „Пътна полиция“ към ОДМВР – Пазарджик Асен Гешев. Той уточни, че в община Пазарджик са регистрирани общо 58% от всички инциденти за периода. „След това следва община Септември, където произшествията са 50, от които 18 тежки с двама загинали и 20 ранени. Следващи в статистиката са общините Панагюрище, Пещера и Велинград, съответно с по 10, 8 и 6 тежки катастрофи. Най-малък е броят на пътнотранспортните произшествия на територията на Стрелча – 2 и Лесичово – 4“, допълни началникът на „Пътна полиция“. Той каза също, че според отчета за първата половина на 2017 година за област Пазарджик най-много катастрофи се случват в петък, а най-много са загиналите по пътищата в неделя и понеделник.\r\nТеодора ДИМИТРОВА", "date": "2017.07.30", "title": "Пазарджик: В областта най-много пътни инциденти през първите шест месеца на годината са регистрирани в общините Пазарджик и Септември"}
{"url": "http://www.focus-news.net/news/2017/07/30/2420977/kovchegat-s-chastitsi-ot-pokrova-i-rizata-na-presveta-bogoroditsa-otpatuva-ot-balgariya.html", "text": "Ковчегът с частици от Покрова и Ризата на Пресвета Богородица отпътува от България, съобщиха от пресцентъра на Светия Синод на БПЦ. Части от от Покрова и одеждите (ризата) на Божията Майка, които се съхраняват в московския храм „Св. апостол Йоан Богослов”, бяха от 15 до 31 юли за поклонение на територията на Пловдивска епархия. Светините бяха донесени по благословението на Светейшия Московски и на цяла Русия патриарх Кирил в отговор на молба отстрана на Негово Високопреосвещенство Пловдивски митрополит Николай. Това значимо за Пловдивската епархийска църква и БПЦ събитие бе организирано по повод храмовия празник на Пловдивската митрополитската катедрала „Св. вмчца Марина”.\r\nПо време на престоя си в страната ни Ковчегът с частиците от одеждите на Пресвета Богородица, бе пренесен в различни градове и села на Пловдивска епархия: с. Хвойна, гр. Пазарджик, Хисаря и Смолян. Така повече от 30 хиляди души имаха възможност да се докоснат до светинята и да отправят пред нея молитва към Божията Майка, в това число и игуменът на Българския Зографски манастир на Света Гора, Атон и настоятелят на Подворието в Карея на Иверския Атонски манастир архимандрит Антипа.\r\nПри изпращането им Пловдивски митрополит Николай е изразил благодарност към Светейшия патриарх Кирил за възможността християните в Пловдивска епархия да се поклонят пред светините, за „неговата искрена любов към българския православен народ. Израз на тази любов бе и този духовен жест, който ние никога няма да забравим” - е казал митрополит Николай.\r\nТе бяха донесени от игумен Петър (Еремеев), наместник на Високо-Петровския мъжки манастир в Москва и ректор на Руския православен университет „Св. Йоан Богослoв”, който е споделил: „Пътуването в България – това е Божие благословение за нас, духовниците, които съпровождахме светините. Ние станахме свидетели на искрената радост и сърдечни молитви на чедата на Българската православна църква и тази съпричастност към духовния живот на братския български народ за нас ще остане важен житейски урок\".", "date": "2017.07.30", "title": "Ковчегът с частици от Покрова и Ризата на Пресвета Богородица отпътува от България"}
{"url": "http://www.focus-news.net/news/2017/07/30/2420982/plus-info-makedoniya-vmro-dpmne-zayavi-che-sdsm-shte-nosi-seriozna-otgovornost-zaradi-dogovora-za-dobrosasedstvo-s-balgariya.html", "text": "ВМРО-ДПМНЕ няма да подкрепи Договора за добросъседство с България, реши Централният комитет на партията, предават от „Плус инфо“.\r\nАко не се добавят забележките им към Договора за добросъседство, от ВМРО-ДПМНЕ няма да го подкрепят, въпреки „голямото желание и искрена воля“.\r\n„Със сегашните разпоредби на този договор, може би не веднага, но след една или повече години от подписването му, Република Македония ще сблъска със сериозни проблеми, чието решение ще нанесе щети на страната. ВМРО-ДПМНЕ при никакви условия не иска да споделя отговорността, която СДСМ ще носи пред гражданите на Република Македония“, се казва в официално съобщение от македонската опозиционна партия. Симеон Миланов", "date": "2017.07.30", "title": "„Плус инфо“ (Македония): ВМРО-ДПМНЕ заяви, че СДСМ ще носи сериозна отговорност, заради Договора за добросъседство с България"}
{"url": "http://www.focus-news.net/news/2017/07/30/2420970/asenovgrad-desetki-dushi-sa-se-sabrali-na-protest-zaradi-poboya-nad-mladi-sportisti-ot-grupa-tsigani-i-nezakonno-prebivavashtite-v-grada.html", "text": "Десетки души са се събрали в кметската градина на ул. „Свобода“ в Асеновград заради побоя над млади спортисти от група цигани миналия месец и незаконно пребиваващите в града, предаде репортер на Радио „Фокус“ – Пловдив. \r\nПротестиращите заявиха, че подновяват протестите, тъй като част от исканията им са удовлетворени, но друга не.  По думите им има новорегистрирани цигански семейства в общината. Най-важното им искане е максимално бързо лицата, задържани за побоя да получат присъди. На 6 юли Окръжният съд в Пловдив реши да остави в ареста седем от задържаните 11 души. Двама бяха пуснати срещу парична гаранция. \r\nДруга част от исканията на жителите на Асеновград са: създаване на полицейски участък в циганската махала, охрана на спортистите, премахване на незаконните постройки в махалата, проверка и установяване на незаконно пребиваващите в града.\r\nПротестът е значително по-малоброен в сравнение с предишните. \r\nОчаква се шествието на протестиращите да премине по централната улица „Шести януари“ и ще завърши на площада пред сградата на Общината.Агенция „Фокус“  припомня:\r\nНапрежението в града бе провокирано от сблъсъците между българи и цигани в края на месец юни, след като цигани нападнаха деца от спортния клуб по гребане в района на яз. „40-те извора“. По време на конфликта край язовира пострадаха спортист и циганин и се наложи да ги откарат в болница за преглед. Малко след това пред здравното заведение пристигнаха десетки роми от местната махала „Лозница“, където отново имаше спречкване между двете групи. \r\nМиналият месец започнаха проверки за адресна регистрация на живеещите в циганската махала „Лозница“ в Асеновград.\r\nНа 25 юли началникът на отдел „Охранителна полиция” към ОДМВР - Пловдив комисар Любомир Рашков съобщи, че 279 къщи в циганската махала в Асеновград са проверени от полицията за незаконно пребиваващи и без адресна регистрация лица. Установено е, че в тези къщи живеят 1379 лица. От тях 919 са адресно регистрирани, а 576 - нерегистрирани.  Кметът на Асеновград д-р Емил Кабаиванов допълни, че 16 незаконни постройки в циганската махала в Асеновград са вече премахнати. 36 постройки са в процедура на събаряне като незаконни, 23 от тях са жилищни, а останалите - стопански постройки. \r\nКристиян ГАРОВ", "date": "2017.07.30", "title": "Асеновград: Десетки души са се събрали на протест заради побоя над млади спортисти от група цигани и незаконно пребиваващите в града"}
{"url": "http://www.focus-news.net/news/2017/07/30/2420976/asenovgrad-protestirashtite-blokiraha-edno-ot-kragovite-krastovishta-v-grada.html", "text": "Започна протестното шествие на протестиращите в Асеновград. В момента те са блокирали едно от кръговите кръстовища в града, предаде репортер на Радио „Фокус“ – Пловдив. Шествието тръгна от кметската градина на ул. „Свобода“, преминава по централната улица „Шести януари“ и ще завърши на площада пред сградата на Общината. В него участват около 50 души.\r\nЧаст от протестиращите носят плакати: „Не на антибългарската политика“, „Искаме сигурност“. Гражданите носят български знамена, звучи патриотична музика. \r\nКристиян ГАРОВ", "date": "2017.07.30", "title": "Асеновград: Протестиращите блокираха едно от кръговите кръстовища в града"}
{"url": "http://www.focus-news.net/news/2017/07/30/2420981/st-komisar-atanas-ilkov-nyama-naprezhenie-v-tsiganskata-mahala-v-asenovgrad.html", "text": "Няма напрежение в циганската махала в Асеновград. Това каза за Радио „Фокус“ – Пловдив ст. комисар Атанас Илков, директор на ОДМВР – Пловдив. „Полицията се грижи за сигурността в града, всички мерки са предприети“, обясни ст. комисар Илков. Той заяви, че има диалог между институциите и протестиращите.\r\nНа въпрос кога ще се пристъпи към събарянето и на други незаконни постройки той уточни: „След като влязат в сила заповедите“. \r\nШествието на протестиращите в града продължава, в него участват около 100 души. Те се движат се по ул. „Шести януари“. Носят плакати с надписи: „Няма да се откажем, искаме ефективни присъди“, „Не на антибългарската политика“, „Искаме сигурност“. Гражданите носят български знамена, звучи патриотична музика. \r\nКристиян ГАРОВ", "date": "2017.07.30", "title": "Ст. комисар Атанас Илков: Няма напрежение в циганската махала в Асеновград"}
{"url": "http://www.focus-news.net/news/2017/07/30/2420983/blagoevgrad-tazgodishnoto-izdanie-na-praznik-na-brezhanskiya-kesten-shte-se-provede-na-21-oktomvri.html", "text": "Тазгодишното издание на „Празник на брежанския кестен“ ще се проведе на 21 октомври. Това съобщи за Радио „Фокус“ – Пирин Снежана Стоименова, заместник-председател на сдружение „Хора и традиции“, което от 2010 години насам ежегодно организира събитието. Празникът на брежанския кестен ще мине под знака на един изключително важен юбилей за село Брежани – 170-годишнина от изграждането на храм „Св. Димитър“. „Този храм винаги е била център на духовността и стожер на българщината на всички християни на територията на регион Брежани и макар църкавата да си има своя празник, тази година решихме да съчетаем двата празника в едно. На 21 октомври ще се проведе поредното издание на „Празник на брежанския кестен“, а на 26 октомври ще бъдат големите тържества, посветени на храм „Св. Димитър““, посочи Стоименова. Двата празника се организират от всички, които мислят положително и в перспектива за село Брежани – църковното настоятелство, начело с отец Янко; кметът на село Брежани – Благой Стефанов и сдружение „Хора и традиции“. „По-рано през годината всички ние се събрахме заедно, за да обсъдим какво бихме могли да направим още за нашия храм и със съдействието на кметът на Община Симитли – Апостол Апостолов, написахме писмо до дирекцията по вероизповедание, която от своя страна прие положително нашето предложение – да се направим частичен ремонт на храма. Всъщност самата църква има проблем с една от стените, която потъва, затова се изисква и спешна намеса“, подчерта Стоименова. С ремонтните дейности се очаква храм „Св. Димитър“ да бъде превърнат в едно по-приветливо място за големите тържества, които предстоят през октомври.\r\nЛивия НИНОВА", "date": "2017.07.30", "title": "Благоевград: Тазгодишното издание на „Празник на брежанския кестен“ ще се проведе на 21 октомври"}
{"url": "http://www.focus-news.net/news/2017/07/30/2420980/anadolu-agency-sauditskiyat-vanshen-ministar-obvini-katar-v-politiziranena-hadzha.html", "text": "Външният министър на Саудитска Арабия Адел ал Джубейр обвини Катар в опити да политизира хаджа (поклоненията, бел.ред.), предава Anadolu Agency.\r\n„Саудитска Арабия не приема политизирането на хадж ритуалите“, заяви саудитският министър на пресконференция с външните министри на четирите страни, които бойкотираха Катар.\r\n„Отхвърляме опитите на Катар да политизира този въпрос, и смятаме, че е неуважение към хаджа и поклонниците“, заяви той.\r\nСаудитска Арабия заяви, че ще приеме поклонници в Мека от Катар, с изключение на тези, които идват с „Катар еъруейс“.  Симеон Миланов", "date": "2017.07.30", "title": "Anadolu Agency: Саудитският външен министър обвини Катар в „политизиране“на хаджа"}
{"url": "http://www.focus-news.net/news/2017/07/30/2420988/veliko-tarnovo-dva-grazhdanski-braka-sa-sklyucheni-na-panoramnata-terasa-za-nablyudenie-na-audio-vizualniya-spektakal-zvuk-i-svetlina-ot-nachaloto-na-godinata.html", "text": "Два граждански брака са сключени на панорамната тераса за наблюдение на Аудио-визуалния спектакъл „Звук и светлина“ във Велико Търново от началото на годината. Това съобщи за Радио „Фокус“ – Велико Търново Методи Петров, управител на Общинско предприятие „Обредни дейности“.  Той обясни, че това е предпочитано място поради красивата гледка, която се разкрива към крепостта Царевец и стария град, както и поради възможностите за кетъринг, които предоставя мястото. Методи Петров съобщи, че от началото на годината е осъществен и един ритуал в църквата „Св. 40 мъченици“. 25 са изнесените в ресторанти и заведения ритуали. По думите на Методи Петров несъмнено има интерес към изнесените ритуали. „По сантименти някои от кандидат-младоженците искат да сключат брак на нетрадиционни места, които свързват с някакви лични преживявания, но ние ги отклоняваме. Смятам, че не е редно да разрешаваме подобно нещо, тъй като това все пак е ритуал и в същото време административен акт. Според Семейния кодекс този акт трябва да се състои в тържествена обстановка, предимно в залата на Общината“, посочи Методи Петров. Той допълни, че една млада двойка е пожелала да сключи граждански брак на стъпалата към парк „Света гора“. Управителят на Общинско предприятие „Обредни дейности“ обясни, че при изнесените сватбени ритуали в обекти, стопанисвани от Регионалния исторически музей, се заплаща допълнителна такса, регламентирана с решение на Общински съвет – Велико Търново. Освен на панорамната тераса за наблюдение на „Звук и светлина“, младите двойки могат да сключат брак и в Музей „Учредително събрание“ и на крепостта Царевец.  Друго традиционно предпочитано място за сватби е паметникът „Асеневци“.\r\nНадежда КРЪСТЕВА", "date": "2017.07.30", "title": "Велико Търново: Два граждански брака са сключени на панорамната тераса за наблюдение на Аудио-визуалния спектакъл „Звук и светлина“ от началото на годината"}
{"url": "http://www.focus-news.net/news/2017/07/30/2420987/daily-sabah-hilyadi-grazhdani-na-istanbul-izlyazoha-na-protest-v-podkrepa-na-palestintsite-po-vaprosa-za-dzhamiyata-al-aksa.html", "text": "Хиляди турски граждани излязоха на протест на един от големите площади в Истанбул, за да изразят солидарността си с палестинците относно скорошните антитерористични мерки, които Израел предприе в Храмовия хълм на Ерусалим, предава Daily Sabah.\r\nТурските демонстранти се събраха на площад Йеникапъ, носейки палестински и турски знамена, и скандирайки лозунги в подкрепа на палестинците.\r\nМероприятието бе организирано от „Фондацията за човешки права и свободи и хуманитарна помощ“, „Конфедерацията на профсъюзите на държавните служители“ и дясната партия „Саадет“.\r\nАгенция „Фокус“ припомня, че неотдавна след като двама израелски войници загинаха, Израел предприе някои антитерористични мерки на Храмовия хълм в Ерусалим, които разгневиха мюсюлманите по цял свят.Симеон Миланов", "date": "2017.07.30", "title": "Daily Sabah: Хиляди граждани на Истанбул излязоха на протест в подкрепа на палестинците по въпроса за джамията Ал Акса"}
{"url": "http://www.focus-news.net/news/2017/07/30/2420989/greek-reporter-gratskata-opozitsiya-nastoyava-premierat-aleksis-tsipras-da-obyasni-taynite-si-vrazkis-prezidenta-na-venetsuela-nikolas-maduro.html", "text": "Опозиционната партия „Нова демокрация“ поиска премиерът на Гърция Алексис Ципрас да обясни връзките си с правителството на Венецуела, предава Greek Reporter.\r\nТова се случва след като в пресата излезе информация, че през 2013-та година Ципрас е поискал помощ от режима на Николас Мадуро при евентуален „Грекзит“.\r\nСпоред гръцки издания, докато е бил в опозиция, Алексис Ципрас е поискал евтин петрол и дипломатическа помощ от Социалистическата партия на Венецуела, в случай на гръцко излизане от ЕС.\r\nБивш венецуелски министър е заяви, че Ципрас и близкият му съратник и настоящ министър на дигиталната политика и медиите Никос Папас, са пътували до Москва през 2013 г., за среща с Николас Мадуро. Според гръцките медии, те не са се срещнали с Мадуро, а с вицепремиера на Венецуела. Там гръцките крайно леви са помолили Венецуела да посредничи с Русия и Китай, за да ги убеди да подкрепят СИРИЗА.\r\nВ свое изявление „Нова демокрация“ заяви, че Алексис Ципрас трябва да назначи парламентарно разследване на посещението на Никос Папас във Венецуела. Симеон Миланов", "date": "2017.07.30", "title": "Greek Reporter: Гръцката опозиция настоява премиерът Алексис Ципрас да обясни „тайните си връзки“с президента на Венецуела Николас Мадуро"}
{"url": "http://www.focus-news.net/news/2017/07/30/2420993/futbol-tsska-sofiya-s-3-gola-sreshtu-botev-plovdiv.html", "text": "Към 61-вата минута на мача им, ЦСКА София е със сериозно предимство пред Ботев Пловдив. Засега резултатът е 3:1 за червените. Голове за ЦСКА вкараха Фернандо Каранга и Тиаго Родригес  В 39-тата минута за пловдивчани гол отбеляза Лъчезар Балтанов.  В 61-вата минута Каранга отбеляза нов гол за армейците.", "date": "2017.07.30", "title": "Футбол: ЦСКА София с 3 гола срещу Ботев Пловдив"}
{"url": "http://www.focus-news.net/news/2017/07/30/2420984/asenovgrad-protestirashtite-blokiraha-dvizhenieto-po-patya-plovdiv-smolyan.html", "text": "Протестиращите се отклониха от маршрута си и блокираха движението по пътя Пловдив – Смолян, предаде репортер на Радио „Фокус“ – Пловдив. В момента те се намират на разклона за Бачково и играят хора. \r\nПо-рано протестиращите се събраха при кметската градина на ул. „Свобода“ и преминаха по централната улица „Шести януари“, където за кратко блокираха едно от кръговите кръстовища. \r\nКристиян ГАРОВ", "date": "2017.07.30", "title": "Асеновград: Протестиращите блокираха движението по пътя Пловдив – Смолян"}
{"url": "http://www.focus-news.net/news/2017/07/30/2420986/asenovgrad-protestirashtite-se-nasochiha-kam-sgradata-na-obshtinata-dvizhenieto-po-patya-plovdiv-smolyan-e-osvobodeno.html", "text": "Протестиращите се насочиха към сградата на Общината, движението по пътя Пловдив – Смолян е освободено, , предаде репортер на Радио „Фокус“ – Пловдив.\r\nОколо 20 мин. протестиращите блокираха движението на разклона за Бачково и играха хора. На място се образуваха колони от автомобили.\r\nПо-рано протестиращите се събраха при кметската градина на ул. „Свобода“ и преминаха по централната улица „Шести януари“, където за кратко блокираха едно от кръговите кръстовища. \r\nКристиян ГАРОВ", "date": "2017.07.30", "title": "Асеновград: Протестиращите се насочиха към сградата на Общината, движението по пътя Пловдив – Смолян е освободено"}
{"url": "http://www.focus-news.net/news/2017/07/30/2420996/asenovgrad-protestirashtite-zapochnaha-da-se-razotivat.html", "text": "Протестиращите, събрали се пред сградата на Община Асеновград, започнаха да се разотиват, предаде репортер на Радио „Фокус“ – Пловдив. Протестът продължи около 2 часа и премина без сериозни нарушения на обществения ред. \r\nКъм 18.00 часа протестиращите се събраха при кметската градина на ул. „Свобода“ и преминаха по ул. „Шести януари“, където за кратко блокираха едно от кръговите кръстовища. \r\nСлед това те се отклониха от първоначално предвидения си маршрут и около 19.30 часа за 20 мин. блокираха движението на разклона за Бачково и играха хора. На място се образуваха колони от автомобили.\r\nКристиян ГАРОВ", "date": "2017.07.30", "title": "Асеновград: Протестиращите започнаха да се разотиват"}
{"url": "http://www.focus-news.net/news/2017/07/30/2420985/emil-karanikolov-upravlenskata-programa-shte-bade-obyavena-do-mesets.html", "text": "Управленската програма ще бъде обявена до месец. Това каза Емил Караниколов, министър на икономиката, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването. В дебата участваха още президентите на двата синдиката Пламен Димитров на КНСБ и Димитър Манолов КТ „Подкрепа“. \r\nВодещата помоли госта си финализира впечетленията от това, ме работодателите обвиниха синдикатите, че са вредни за икономиката, социалната сфера и развитието на бизнеса. \r\n„Апелирам двете страни да положат максимални усилия и да намерят пресечни точки в своите позиции. Считам, че всичко това трябва да стане на масата на НСТС. Няма едните да ги има без другите“, отговори министърът на икономиката. \r\nЕмил Караниколов благодари на депутатите в парламента, че са гласували Българската банка за развитие да мине под шапката на Министерството на икономиката. Оттук-нататък тази банка ще изпълнява функциите по подпомагане на малкия и среден бизнес. Основният проблем на малкия и среден бизнес е финансирането. \r\nВсички чуждестранни инвеститори в България споделят, че имат проблем с работната сила. Колкото повече инвеститори идват, те ще започнат да се борят за работниците си. Начинът е да се подобрят условията за труд, да се увеличат заплатите и да се подобри стандарта на служителите.\r\nПравителството работи за преодоляване на регионалните дисбаланси. Проблемът е, че много от инвеститорите, които идват в България, сами желаят да развиват бизнес в София или Пловдив, посочи Емил Караниколов. Той допълни, че последните сертификати са в много други региони, където има безработица. \r\n„Какви трябва да бъдат реалните стимули за равномерното развитие на икономиката?“, попита Беновска.\r\nПоследните сертификати, които са дадени са в сферата на производството и високотехнологичният сектор за сметка на логистиката. Българската банка за развитие ще се използва за преодоляване на регионалните дисбаланси и за икономическо стимулиране, подчерта министър Караниколов. \r\n„ББР не трябва ли да бъде банката, която да амумулира финансовите резултати на държавните предприятия?“, попита Беновска.\r\nЕмил Караниколов отговори, че не трябва да има концентрация на държавни финансови средства в една банка. ББР е създадена да стимулира и помага на малкия и среден бизнес, а не да бъде типичната търговска банка. ББР има достатъчен финансов ресурс. \r\nОтносно това, кога ще бъде обявена коалиционната управленска програма министър Караниколов обяви, че до един месец програмата ще бъде представена. Програмата все още се обсъжда между коалиционните партньори ГЕРБ и ОП. \r\nПламен Димитров, президент на КНСБ, попита министър Караниколов каква е позицията му по отношение Закона за концесиите, след като беше обявен краят на приватизацията. Той попита дали през този закон ще се управлява по-ефективно държавната собственост и къде ще има нужда от концесиониране в транспорт, енергетика или друго.\r\nЕмил Караниколов отговори, че във всички големи инфраструктурни проекти, в които няма да има европейско финансиране или възможност бюджета да финансира този проект. Той каза, че приветства всяко едно законодателство, което урежда публично-частното партньорство. До момента действащото законодателство за концесиите не е достатъчно добре работещо.  \r\nБеновска приключи разговора с Емил Караниколов и му благодари за участието в „Беновска пита“ по Радио К2 и Канал 3 на дата 30 юли 2017 година.", "date": "2017.07.30", "title": "Емил Караниколов: Управленската програма ще бъде обявена до месец"}
{"url": "http://www.focus-news.net/news/2017/07/30/2420995/tass-vitseprezidentat-na-sasht-mayk-pens-zayavi-che-stranata-mu-se-nadyava-na-polozhitelna-promyana-v-rusko-amerikanskite-otnosheniya.html", "text": "Вашингтон се надява, че отношенията между Русия и САЩ ще се променят в положителна насока, предава ТАСС.\r\nТова заяви вицепрезидентът Майк Пенс, който е на визита в Естония.\r\n„Президентът и аз, много се надяваме, че ще видим друго поведение от страна на руското правителство по отношение на Украйна, както и поддръжката на режими-аутсайдери в Иран и Северна Корея. Продължаваме да вярваме, че Русия ще промени поведението си и, че нашите отношения могат да се изменят към по-добро, за интересите и на двете страни, както и интересите, мира и стабилността в региона и по света“, заяви американският вицепрезидент.  Симеон Миланов", "date": "2017.07.30", "title": "ТАСС: Вицепрезидентът на САЩ Майк Пенс заяви, че страната му се надява на положителна промяна в руско-американските отношения"}
{"url": "http://www.focus-news.net/news/2017/07/30/2420991/blagoevgrad-5-hil-lv-sa-bili-otpusnati-ot-direktsiyata-po-veroizpovedaniyata-za-zazdravyavane-stenite-na-170-godishniya-hram-sv-dimitar-v-brezhani.html", "text": "5 хил. лв. са били отпуснати от Дирекцията по вероизповеданията за заздравяване стените на 170-годишния храм  „Св. Димитър“  в Брежани. Това каза за Радио „Фокус“ – Пирин Снежана Стоименова, заместник-председател на сдружение „Хора и традиции“. Средствата ще бъдат използвани за ремонт на носещите стени, които са пропукани и храмът е застрашен от разрушаване. „В начинанието ще бъдем подпомогнати и от депутата Стефан Апостолов, който явно е заявил желание да помогне за реставрацията на храма. Това е една огромна почит и благодарност към духовността“, каза още Стоименова. Тя добави, че дейностите, които ще бъдат извършени по реконструкцията на църквата трябва да приключат до октомври, тъй като на 26 ще бъде организирано голямо тържество по повод празника на храма. „За тържествата мога да кажа, че искаме да поставим акцент преди всичко на ролята на храма за изграждането на младите хора на България. Поради тази причина сме решили да организираме пленери за деца в двора на църквата, също така ще направим неделни училища по вероизповедание, ще има проповеди на обществени личности, което се надяваме, че ще успее да засили връзката на младите хора с вярата. На 26 октомври ще бъде кулминацията на нашите тържества. Тогава се очаква при нас да дойде Негово високопреосвещенство Неврокопския митрополит Серафим и цар Симеон Сакскобургготски, чийто баща е подарил една от иконите в храм „Св. Димитър“. Очакваме също да имаме много гости“, подчерта Стоименова.  Тази година на празника на храма, освен традиционния курбан, който се прави ежегодно, организаторите плануват да проведат и концерт, като за целта са поканили световно известния хор за църковно-славянски песнопения „Йоан Кукузел“.\r\nЛивия НИНОВА", "date": "2017.07.30", "title": "Благоевград: 5 хил. лв. са били отпуснати от Дирекцията по вероизповеданията за заздравяване стените на 170-годишния храм  „Св. Димитър“ в Брежани"}
{"url": "http://www.focus-news.net/news/2017/07/30/2420997/reuters-venetsuelski-politsai-sa-raneni-sled-eksploziya-na-protestite-sreshtu-prezidenta-maduro.html", "text": "Няколко полицаи са ранени във венецуелската столица Каракас, след експлозия по време на антиправителствени протести, предава Reuters.\r\nДнес опозицията във Венецуела обяви нови протести срещу правителството на Николас Мадуро. Това се случва по време на изборите за Конституционно събрание, които бяха осъдени от опозицията и международната общност. \r\nВластите разположиха десетки хиляди полицаи и военни по градовете, за да гарантират сигурността по време на изборите. Симеон Миланов", "date": "2017.07.30", "title": "Reuters: Венецуелски полицаи са ранени след експлозия на протестите срещу президента Мадуро"}
{"url": "http://www.focus-news.net/news/2017/07/30/2420990/nimh-utre-shte-e-slanchevo-s-maksimalni-temperaturi-predimno-mezhdu-30-35-malko-po-hladno-shte-e-po-chernomorieto.html", "text": "През нощта ще е ясно, утре слънчево. Ще духа слаб, в източните райони до умерен изток-североизточен вятър. Максимални температури предимно между 30°-35°, малко по-хладно по Черноморието. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е по-високо от средното за юли. Ще остане почти без промяна.\r\nНад Черноморието ще бъде слънчево. Ще духа до умерен изток-североизточен вятър. Максималните температури на въздуха ще са 26°-28°. Температурата на морската вода е 23°-24°. Вълнението на морето ще бъде около 2 бала, след обяд по южното крайбрежие ще се усилва. Над планините ще е слънчево. Вятърът ще е слаб до умерен от североизток. Максимална температура на височина 1200 метра около 25°, на 2000 метра – около 17°.\r\nИ през следващите дни времето ще се задържи сухо и горещо, предимно слънчево. Вятърът ще е от изток-североизток, слаб до умерен, в Източна България временно и силен. През първите дни от седмицата преобладаващите максимални температури ще бъдат между 30° и 35°, по-ниски по Черноморието – между 26° и 29°; през втората половина от седмицата ще се повишават навсякъде.", "date": "2017.07.30", "title": "НИМХ: Утре ще е слънчево с максимални температури предимно между 30°-35°, малко по-хладно ще е по Черноморието"}
{"url": "http://www.focus-news.net/news/2017/07/30/2421013/sport-arsenal-zagubi-s-12-ot-sevilya-no-specheli-emireyts-kap.html", "text": "Арсенал спечели турнира „Емирейтс къп 2017“, макар че загуби с 1:2 последния мач от четиристранния турнир от Севиля. Въпреки поражението отборът остана начело в класирането, след като в първия ден на турнира победи Бенфика с 5:2. \r\nЗа Севиля отбелязаха Анхел Кореа и Стивън Н'Зонзи, докато за Арсенал - Александре Лаказет.\r\nВъпреки двете си победи в турнира, Севиля остана на второ място, защото Арсенал има повече отбелязани голове, което е основен показател на точкуване на „Емирейтс къп“.", "date": "2017.07.30", "title": "Спорт: Арсенал загуби с 1:2 от Севиля, но спечели \"Емирейтс Къп\""}
{"url": "http://www.focus-news.net/news/2017/07/30/2420992/asenovgrad-protestnoto-shestvie-stigna-kraynata-si-tochka-ploshtada-pred-obshtinata.html", "text": "Протестното шествие стигна крайната си точка – площада пред Общината, предаде репортер на Радио „Фокус“ – Пловдив. На площада звучи патриотична музика. \r\nПротестът започна от кметската градина на ул. „Свобода“ и премина по централната улица „Шести януари“, където за кратко протестиращите блокираха едно от кръговите кръстовища. След това гражданите се отклониха от първоначално предвидения си маршрут и блокираха пътя Пловдив - Смолян за около 20 мин. \r\nКристиян ГАРОВ", "date": "2017.07.30", "title": "Асеновград: Протестното шествие стигна крайната си точка – площада пред Общината"}
{"url": "http://www.focus-news.net/news/2017/07/30/2421017/s-voenen-ritual-i-tarzhestvena-proverka-zarya-pochetoha-pametta-na-zaginalite-v-boevete-za-stara-zagora.html", "text": "С военен ритуал и тържествена проверка-заря почетоха паметта на загиналите в боевете за Стара Загора, съобщиха от пресцентъра на Община Стара Загора. Председателят на 44-то Народно събрание Димитър Главчев прие строя и поздрави бойците и командирите от представителните роти на Втора механизирана бригада, които участваха в тържествената проверка (заря) по повод 140-годишнината от боевете за Стара Загора, която се проведе на площада пред Общината. В тържествената проверка-заря участваха още вицепрезидентът Илияна Йотова, вицепремиерът Валери Симеонов, областният управител Гергана Микова, председателят на Общинския съвет Таньо Брайков, зам.-кметовете Йордан Николов, Иванка Сотирова и Красимира Чахова, Недялко Ников, зам.-командир на Втора механизирана бригада, представители на Руското посолство и гости от Самара, народни представители, общински съветници, знаменна група, военния духов оркестър, факлоносци и почетни роти от Втора механизирана бригада и др.\r\nС думи, по случай отбелязването на годишнината, към стотиците граждани и гости на площада най-напред се обърна кметът на Община Стара Загора Живко Тодоров. „Днес ние се прекланяме пред подвига на загиналите български опълченци и руски воини за свободата на Стара Загора и свободата на България. Преди 140 г беше извършен истински подвиг, защото тези хора проляха кръвта си и дадоха най-свидното  –  живота си, макар врагът да ги превъзхождаше като численост. За да можем всички ние да се наричаме днес народ, да можем да възстановим държавността си, да възстановим града си. \r\nДа, Стара Загора възкръсна от пепелищата. Затова на баира край Чадър могила е издигнат паметникът на Самарското знаме – символ на възстановяването на нашия красив град, на Възкресението на България. Затова, защото всички трябва да уважаваме този подвиг и тази саможертва и да предаваме на младите родолюбието като висша ценност. С провеждането на този ритуал почитаме всички герои, които не позволиха Самарското знаме да бъде пленено, които дадоха отпор при Шипка, както и хилядите старозагорци – изклани, избити от османските орди“, заяви старозагорският кмет.\r\nВ тържественото си слово председателят на Народното събрание отбеляза, че в първата голяма битка на Руско-турската война – тази при Стара Загора, 3 500 български опълченци и малцина руски воини храбро се сражават с 16-хилядна армия и след ожесточени боеве защитниците на града са принудени да отстъпят от позициите си, но спасяват бойния си флаг – знамето на Трета дружина – Самарското, и то се превръща в национална светиня. „Това знаме, носител на ордена „За храброст” Първа степен, напоено с кръвта на тези, които са го защитавали с цената на живота си при Стара Загора, Шипка и Шейново, за нас – българите, е символ на героизъм, доблест и мъжество“, подчерта председателят на парламента. Той припомни и оценката на командира на опълченците – ген. Столетов, който в рапорта си до началника на щаба на Руската дунавска армия пише: „В боя при Стара Загора българите показаха, че могат да се сражават и умират като герои”. „Днес, заедно с преклонението пред подвига на защитниците, свеждаме глави и пред паметта на хилядите жестоко избити невинни граждани, пред мъченичеството на осиротелите и прокудените“, отбеляза председателят на Народното събрание. По думите му тържествата по повод 140 години от боевете за Стара Загора показват, че жителите на града помнят и тачат героизма на опълченците и грижливо съхраняват спомена за делата на предците си и така възпитават в децата и младите хора самочувствие и национална гордост.\r\nПод светлината на запалени факли командирите на роти извършиха вечерната проверка и рапортуваха, че личният състав е налице, с изключение на геройски загиналите в борбата за Свободата и независимостта на Република България. С едноминутно мълчание и падане на колене официалните лица и присъстващите граждани почетоха паметта на загиналите в борбата за свободата и независимостта на Република България.\r\nРитуалът на площада завърши  с 3-минутна заря, след което официалните лица се отправиха към Античния форум „Августа Траяна“. Там в 21.00 часа започна тържествен концерт на Държавна опера Стара Загора. В първата му част на диригентския пулт застана старозагорският митрополит Киприан.", "date": "2017.07.30", "title": "С военен ритуал и тържествена проверка-заря почетоха паметта на загиналите в боевете за Стара Загора"}
{"url": "http://www.focus-news.net/news/2017/07/30/2421015/pazardzhik-18-zayavki-sa-uchastie-sa-podadeni-za-predstoyashtiya-shesti-natsionalen-praznik-na-sharenata-sol-v-selo-bata.html", "text": "18 са подадените до крайния срок заявки за Шестия национален „Празник на шарената сол, Бъта 2017″, съобщиха от Народно читалище „Н. Й. Вапцаров – 1927 в панагюрското село. Своето участие във фестивала са заявили от читалищата в селата Блатница, Лесичово, Цар Асен, Боримечково, Мало Конаре, Свобода, Попинци, Баня, Оборище, село Добрич, Димитровградско, домакините от село Бъта, от градовете Пещера, Стрелча, Панагюрище, Велинград и Пловдив, които ще се представят със средновековна кухня. Празникът ще се проведе на 19 август, събота, от 10:30 часа, в центъра на селото. Организатори са Народно читалище „Н. Й. Вапцаров – 1927” в село Бъта и Община Панагюрище. Участниците могат да се представят с ястия в следните категории: най-вкусна и красиво поднесена шарена сол; най-вкусно и добре аранжирано традиционно ястие; най-красиво подредена маса с приготвени ястия. Масите, на които са поставени ястията, ще са разделени на три части: продукти, от които се прави шарена сол, как ползваме шарената сол, местни селски ястия. Приготвените ястия ще бъдат оценявани от професионално жури, което за сега организаторите пазят в тайна. Ще има и концерт, в който ще вземат участие фолклорни състави от общината, региона и страната. Проявата няма състезателен характер. Всеки състав ще получи грамота и плакет за участие.", "date": "2017.07.30", "title": "Пазарджик: 18 заявки са участие са подадени за предстоящия Шести национален Празник на шарената сол в село Бъта"}
{"url": "http://www.focus-news.net/news/2017/07/30/2421018/grozdelina-georgieva-urednik-v-rem-plovdiv-preobrazhenie-gospodne-e-edin-ot-nay-drevnite-hristiyanski-praznitsi.html", "text": "Преображение Господне е един от най-древните християнски празници. Отбелязва се на 6 август. Това каза за Радио „Фокус“ – Пловдив Грозделина Георгиева, уредник в Регионален етнографски музей- Пловдив. По думите ѝ според писанието Исус Христос укрепва вярата на трима от своите ученици, като се преобразява пред очите им. Божият син завежда Петър, Яков и Йоан в планината Табор в Галилея. Там се осъществява и актът на преображението. Лицето му започва да сияе от светлина, което доказва божествения му произход. „Исус Христос заклева Петър, Йоан и Яков да не казват на никого за това му превъплъщение до деня на неговото възкресение. Затова празникът носи името Преображение“, разказа още Грозделина Георгиева. По думите ѝ на този ден хората са вярвали, че небето се отваря и Господ слиза оттам и който е праведен, може да го види и да му се поклони, а желанията на вярващите ще се сбъднат. „На християнската литургия се прибавя специален тропар – за освещаване на гроздето, защото това е първият ден, в който е позволено да се яде от този божествен плод. В противовес на гроздето, дяволът, който се мъчел да измести божиите дела, измисля къпината. Това е свързано с народната вяра, че къпината е другият плод, който дяволът измисля да узрява преди гроздето“, каза още Георгиева.\r\nКристиян ГАРОВ", "date": "2017.07.30", "title": "Грозделина Георгиева, уредник в РЕМ-Пловдив: Преображение Господне е един от най-древните християнски празници"}
{"url": "http://www.focus-news.net/news/2017/07/30/2421014/kolyo-kolev-gorkiyat-borisov-izklyuchitelno-dosadno-e-da-si-tsar-na-darzhavata.html", "text": "Горкият Борисов, изключително досадно е да си цар на държавата. Това каза Кольо Колев, агенция „Медиана“, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването.\r\nРазликата между ГЕРБ и БСП е под 5%. Това говори за износване на всички политически елити. В резултат на това се наблюдава появата на нови политически формации, търсещи алтернатива. Няма всеобща любов към големите партии за подобряване на обществено-политическия живот. Ако БСП не иска да взима властта, трябва да внимава да не клати много лодката на управляващите. ГЕРБ трябва да внимават какво правят и да реагират своевременно и на суджуци, и на живи води. Бойко Борисов не е Путин, не е Ердоган, не е Меркел. Нашата тежат на България е малка. Борисов се опитва да е добре с всички, за да направи така, че и големите да се отнасят добре с нас, заяви Кольо Колев.\r\nБеновска цитира изказването на Корнелия Нинова от Бузлуджа. Ето го и цитатът:\r\n„Ако унищожим политико-икономическата мафия, която ограбва народа, която нарекохме паралелна държава и която краде 10 милиарда лева годишно от вас. \r\nНякои му казват съдебна реформа. Много години много политици имитираха тази съдебна реформа. Ние някак си стояхме отстрана на този процес. Днес пред цялата партия ви предлагам да поемем инициативата! Днес моля да отворим дискусията, тук сте цялата партия. Кое ще ни помогне да спасим държавата си от тази мафия? Закони, хора и възмездие за онези, които са престъпили закона! \r\nГовори се за единен орган за борба с корупцията по високите етажи на властта. Имитация, имитация ни предлагат ГЕРБ! Отново за да замажат очите на хората и да няма резултат. Ето защо отварям днес дискусията за единен орган за борба с корупцията по високите етажи на властта и той да е дирекцията на ДАНС, която е за специално разследване на корупцията по високите етажи на властта. Една и единствена, изведена оттам и направена като независим орган. И кой да я управлява, кой да я назначава? Те предлагат Бойко Борисов. Аз ви предлагам друго. Има един човек, който е избран пряко от народа с над 2 милиона гласа. Има един човек, който не е част от това статукво. Има един човек, който доказа, че е почтен и достоен българин. Нека президентът Радев да определи директорът на това звено за борба с корупцията!“. \r\nДа бъдеш министър-председател е изключително досадно, много тежка работа, изсмукваща. Младият Бойко Борисов рязко се отличава от сегашния. Той няма право на лично пространство и време. Въобще не е хубаво да си цар. Трудно е да балансираш, когато насреща си имаш дървени играчи, даде пример Кольо Колев за отношенията между Борисов и САЩ.\r\nБеновска приключи разговора с Кольо Колев  и му благодари за участието в „Беновска пита“ по Радио К2 и Канал 3 на дата 30 юли 2017 година.", "date": "2017.07.30", "title": "Кольо Колев: Горкият Борисов, изключително досадно е да си цар на държавата"}
{"url": "http://www.focus-news.net/news/2017/07/30/2421016/vladimir-putin-otnosheniyata-mezhdu-rusiya-i-sasht-dori-i-da-se-promenyat-tova-nyama-da-e-skoro.html", "text": "Президентът на Русия Владимир Путин смята, че отношенията между САЩ и Русия, дори и да се променят, то това няма да е скоро, предаде ТАСС.\r\n„Достатъчно дълго чакахме, нещо да се измени към по-добро в отношенията между Русия и САЩ. Изпитвахме такава надежда, че ситуацията ще се промени. Но съдейки по всичко, дори и тя да се промени, то няма да е скоро“, заяви Путин. „Трябва да покажем, че ние също няма да оставим нищо без отговор“, добави той. \r\nПутин отбеляза, че Русия има богат възможен набор от допълнителни мерки по отношение на САЩ. „Въпросът е дали е необходимо да правим и какво имаме като възможности“, уточни руският президент. \r\nСъщевременно той посочи, че между двете държави остават сфери, където сътрудничеството е важно. „Такава е областта на ограничаването на оръжията за масово поразяване – тук, безусловно, играем водеща роля редом със САЩ. Също така и борбата срещу тероризма“, посочи Путин отбелязвайки, че в тези сфери има нелоши резултати. Виктор Турмаков", "date": "2017.07.30", "title": "Владимир Путин: Отношенията между Русия и САЩ дори и да се променят, това няма да е скоро"}
{"url": "http://www.focus-news.net/news/2017/07/30/2420994/pazardzhik-do-dni-zapochva-remontat-na-bulevard-al-stamboliyski-deynostite-shte-badat-saobrazeni-s-postavenite-iskaniya-na-grazhdanite.html", "text": "През следващите дни ще започне ремонтът на булевард „Александър Стамболийски” в Пазарджик, съобщиха от Община Пазарджик. Дейностите ще бъдат съобразени с исканията на гражданите, поставени по време на провелото се в града обществено обсъждане. Предвидено е дърветата да бъдат запазени и да бъде изградена алея за велосипеди. При извършването на ремонтите ще присъстват представители на Инициативния комитет за запазване на съществуващите дървета, които поръчаха на специалисти от Лесотехническия университет в София еко-експертиза за състоянието на всички дървета на булеварда. Според плана за ремонт алеята за велосипедисти ще бъде широка два метра и ще бъде разположена на северния тротоар на пътната артерия.", "date": "2017.07.30", "title": "Пазарджик: До дни започва ремонтът на булевард „Ал. Стамболийски”, дейностите ще бъдат съобразени с поставените искания на гражданите"}
{"url": "http://www.focus-news.net/news/2017/07/30/2421020/sudan-tribune-balgariya-i-sudan-sa-se-razbrali-da-razviyat-targovskite-i-ikonomicheskite-otnosheniya.html", "text": "България и Судан се споразумяха да засилят двустранните отношения и да развият търговията помежду си. Суданският външен министър Ибрахим Гандур бе на тридневно посещение в София, където проведе преговори с българския си колега Екатерина Захариева и с вицепрезидента Илиана Йотова, предаде  Sudan Tribune.\r\nПо време на срещата им Захариева е приветствала усилията на Судан да се бори срещу нелегалната миграция и трафика на хората, посочвайки, че посещението на Гандур  „ще открие нова глава в отношенията между двете страни“. Двамата са обсъдили и задълбочаването на сътрудничеството в търговията и образованието и са подписали меморандум за разбирателство между двете страни.\r\nСуданският министър на външните работи и провел и среща с българския вицепрезидент, при която двамата са прегледали сферите на сътрудничество и са приветствали споразумението да се организира общ българо-судански икономически форум тази есен в Хартум.  Йотова е посочила, че близо 3000 суданци са завършили в български университети като мнозина от тях днес играят важна роля в страната. \r\nБългария е една от първите страни, признали независимостта на Судан през 1956 г. Оттогава двете страни имат силни икономически отношения.  Виктор Турмаков", "date": "2017.07.30", "title": "Sudan Tribune: България и Судан са се разбрали да развият търговските и икономическите отношения"}
{"url": "http://www.focus-news.net/news/2017/07/30/2421027/interfaks-vladimir-putin-saobshti-za-sakrashtavaneto-na-755-sluzhiteli-ot-amerikanskite-diplomaticheski-misii-v-rusiya.html", "text": "Президентът на Русия Владимир Путин съобщи, че 755 служители на американските дипломатически мисии в страната ще трябва да я напуснат, предаде Интерфакс.\r\n„Повече от хиляда сътрудници – дипломати и технически служители работят днес в Русия. 755 трябва да прекратят дейността си“, заяви Путин и подчерта, че „това е чувствително“. \r\nВ петък, на 28 юли Сенатът на САЩ одобри нови санкции срещу Русия. Във връзка с това МВнР на Русия обяви за ответни мерки по отношение към Вашингтон. \r\nПо този начин от 1 септември броят на дипломатическите и техническите сътрудници, работещи в посолството на САЩ в Москва и в генералните консулства в Санкт Петербург, Екатеринбург и Владивосток трябва да бъде съкратен до 455 души – именно толкова руски дипломати и технически сътрудници работят в САЩ, след като от Вашингтон бе изгонена част от тях. Виктор Турмаков", "date": "2017.07.30", "title": "Интерфакс: Владимир Путин съобщи за съкращаването на 755 служители от американските дипломатически мисии в Русия"}
{"url": "http://www.focus-news.net/news/2017/07/30/2421023/sport-otborat-na-sasht-specheli-zlaten-medal-po-pluvane-kompleksni-shtafeta-4h100-metra-za-zheni.html", "text": "Отборът на САЩ спечели златен медал в комплексните щафета 4х100 метра за жени на Световно първенство по воден спорт в Будапеща, преодолявайки разстоянието за 3 мин. 51,55 сек.\r\nНа второ място остана отборът на Русия, а бронзът остана в отбора на Австралия. Виктор Турмаков", "date": "2017.07.30", "title": "Спорт: Отборът на САЩ спечели златен медал по плуване – комплексни щафета  4х100 метра за жени"}
{"url": "http://www.focus-news.net/news/2017/07/30/2421021/ria-novosti-nay-malko-chetirima-voenni-sa-raneni-pri-vzriv-po-vreme-na-protest-v-karakas.html", "text": "Най-малко четирима военни са ранени при взрив по време на протест в столицата на Венецуела, предаде РИА Новости.\r\nВзривът се е случил в района „Алтамира“. Взривило се е изготвено в домашни условия взривно устройство. \r\nПротестите във Венецуела, продължаващи от април насам, станаха дори още по-интензивни заради намерението на президента Николас Мадуро да извърши изменения в конституцията. Виктор Турмаков", "date": "2017.07.30", "title": "РИА Новости: Най-малко четирима военни са ранени при взрив по време на протест в Каракас"}
{"url": "http://www.focus-news.net/news/2017/07/30/2421022/igor-dodon-shte-poema-vsichki-usiliya-za-da-mozhe-vsichki-grazhdani-na-moldova-da-polzvat-vsichki-garantirani-spored-konstitutsiyata-prava.html", "text": "По случай Деня на конституцията на Молдова президентът на страната Игор Додон направи обръщение към гражданите, предаде Accent TV.\r\n„Празнуваме Деня на Конституцията на Молдова – основният закон, който очертава основните принципи на държавната организация, основните права и задължения на границите, което е основата на демократичната държава“, посочи Додон. „Днес, както никога преди, ние виждаме как текстът на конституцията е тълкуван така, че да подхожда на опортюнистичните интереси на политическите сили“, добави той.\r\n„Като президент и гарант на суверенитета, ще положа всяко усилие да осигуря на гражданите на страната това да се ползват от правата и свободите, гарантирани от конституцията на Молдова“, добави Додон.  Виктор Турмаков", "date": "2017.07.30", "title": "Игор Додон: Ще поема всички усилия, за да може всички граждани на Молдова да ползват всички гарантирани според конституцията права"}
{"url": "http://www.focus-news.net/news/2017/07/30/2421024/mayk-pens-beliyat-dom-se-nadyava-che-moskva-shte-promeni-povedenieto-si.html", "text": "Вицепрезидентът на САЩ Майк Пенс, който пристигна в неделя на посещение в Естония, заяви че се надява Кремъл да промени поведението си към другите държави,  пише  The Hill.\r\n„Президентът Доналд Тръмп даде ясно да се разбере, че руските дестабилизиращи дейности, подкрепата за отцепнически режими и дейността ѝ в Украйна са неприемливи. Президентът даде ясно да се разбере, че скоро ще подпише санкциите, предложени от Конгреса за това“, заяви Майк Пенс.  \r\n„Но едновременно с това ние сме ясни, че очакваме от Русия да промени поведението си. Аз и президентът оставаме да се надяваме, че ще видим различно поведение от руското правителство“, добави той. \r\nПенс в момента е в Естония – първата спирка от тридневната му обиколка в Източна Европа. Той ще посети Грузия и Черна гора, за да успокои  съюзниците в НАТО на фона на напрежението в отношенията с Русия.  Виктор Турмаков", "date": "2017.07.30", "title": "Майк Пенс: Белият дом се надява, че Москва ще промени поведението си"}
{"url": "http://www.focus-news.net/news/2017/07/30/2421019/veliko-tarnovo-po-proekt-preventsiya-na-kiberprestapnostta-raboti-oblastnata-direktsiya-na-mvr.html", "text": "По проект „Превенция на киберпрестъпността“ работи Областната дирекция на МВР – Велико Търново. Това съобщи за Радио „Фокус“ – Велико Търново Благовеста Факирова, председател на Сдружението на кметовете и кметските наместници „Янтра 2001“ и председател на Дарителско сдружение „Св. Иван Рилски“. Партньори по проекта са Регионално управление „Образование“, Община Велико Търново, Община Павликени, Община Елена, Сдружението на кметовете и кметските наместници и неправителствени организации. Благовеста Факирова съобщи, че с този проект Дирекцията ще се състезава за участие в конкурса за най-добър превантивен проект „Награда за европейска превенция на престъпността“ (European Crime Prevention Award), организиран от Европейската мрежа за превенция на престъпността (ЕМПП). Проектът трябва да бъде изпратен за участие в МВР до 15 септември, като сред всички областни дирекции в страната ще бъде избрана една, която да представи България на конкурса в Естония на 10 декември.\r\nБлаговестта Факирова припомни, че през 2016 година проект „С грижа за възрастните хора“ беше избран като официална номинация за участие от страна на България в конкурса на Европейската мрежа по превенция на престъпността на тема „Превенция на престъпленията срещу възрастни хора“, който се състоя на 14 и 15 декември 2016 година в град Братислава, Словакия. Проектът получи грамота, сертификат и право да бъде качен на сайта на Европейската мрежа по превенция на престъпността като проект с голямо обществено значение. Проектът печели втора такава награда за България, след като през 2014 година беше представен на конкурс в Италия.\r\nНадежда КРЪСТЕВА", "date": "2017.07.30", "title": "Велико Търново: По проект „Превенция на киберпрестъпността“ работи Областната дирекция на МВР"}
{"url": "http://www.focus-news.net/news/2017/07/30/2421028/sport-katerina-sinyakova-pobedi-karoline-voznyatski-na-finala-na-turnira-v-bostad.html", "text": "Чешката тенисистка Катерина Синякова победи на финала на турнира в Бостад датчанката Каролине Возняцки с 6:3, 6:4. \r\nТова е втората победа в кариерата на чехкинята от такъв ранг. По-рано тя спечели турнира в Шенчжен.    Виктор Турмаков", "date": "2017.07.30", "title": "Спорт: Катерина Синякова победи Каролине Возняцки на финала на турнира в Бостад"}
{"url": "http://www.focus-news.net/news/2017/07/30/2421025/libertas-makedoniya-spored-sdsm-dogovor-s-balgariya-e-v-saotvetstvie-s-natsionalnite-interesi-na-makedoniya.html", "text": "Според управляващата в Македония партия СДСМ опозиционната ВМРО-ДПМНЕ „трябва да преодолее себе си и да се спре с безотговорната политика и вместо това да прояви отговорност и да действа в решаването на откритите въпроси, в развитието на добросъседските отношения и откриването на евроатлантическите перспективи“. Изявлението на партията идва като реакция спрямо решението на Централния комитет на ВМРО-ДПМНЕ да не се подкрепи в парламента договора с България, предаде македонската медия „Либертас“.\r\n \"Договорът за приятелство, добросъседство и сътрудничество между Македония и България е в основата на приятелството и взаимния успех и на двете страни, а подписването му е общ успех на всички досегашни правителства, на всички партии и на всички граждани. Затова е особено важно ВМРО-ДПМНЕ да прояви отговорност и да участва в приключването на процеса и да даде подкрепа на договора \", сочи партия СДСМ.\r\nОт партията посочват, че ВМРО-ДПМНЕ трябва да разбере, че политиката означава отговорност и добросъседските отношения са и трябва да бъдат основен приоритет за Република Македония и на нейните граждани.\r\n\"Споразумението между България и Македония е в съответствие с националните интереси на Македония и отговаря на интересите на гражданите и на Македония, и на България. С договора се потвърждава позицията, че става дума за две отделни държави, два отделни народа и два отделни езика, затварят се въпроси,  ненужно отвличащи внимание и енергия и се ускорява процесът на интеграция в ЕС и НАТО. С подписването на Договора, Македония става държава пример за сътрудничество в региона и укрепва международната позиция, която ВМРО-ДПМНЕ подкопаваше цели 11 години само за да постигне собствените си престъпни интереси \", заявиха от СДСМ. Виктор Турмаков", "date": "2017.07.30", "title": "„Либертас“ (Македония): Според СДСМ договор с България е в съответствие с националните интереси на Македония"}
{"url": "http://www.focus-news.net/news/2017/07/30/2421026/mayk-pens-tselta-na-pravitelstvoto-e-amerika-na-parvo-myasto-a-ne-amerika-sama.html", "text": "Вицепрезидентът на САЩ Майк Пенс заяви, че политиката на президента Доналд Тръмп „Америка на първо място“ не означава изолиране на съюзниците на Вашингтон, пише  The Hill.\r\n„Президентът Тръмп ме изпрати в Източна Европа да предам просто послание: че „Америка на първо място“ не означава „Америка сама“, заяви Пенс по време на пристигането си в Естония. „Посланието ни към Балтийските републики, моето послание, когато пристигна и в Грузия и Черна гора ще бъде същото. До нашите съюзници в Източна Европа: с вас сме, заедно с вас сме в името на свободата“, добави той. \r\nИдната седмица вицепрезидентът ще посети и Черна гора, която стана по-рано тази година член на НАТО и Грузия, която се опита да се присъедини към Алианса в миналото.  Виктор Турмаков", "date": "2017.07.30", "title": "Майк Пенс: Целта на правителството е „Америка на първо място“, а не „Америка сама“"}
