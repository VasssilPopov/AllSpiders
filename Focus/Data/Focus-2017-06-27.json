{"url": "http://www.focus-news.net/news/2017/06/27/2409399/prezidentat-rumen-radev-prezidentskata-institutsiya-podkrepya-usiliyata-na-mestnite-vlasti-za-privlichaneto-na-poveche-investitori.html", "text": "Президентската институция подкрепя усилията на местните власти за привличането на повече инвеститори и подобряване на икономическите условия в българските градове. Това заяви държавният глава Румен Радев на среща с кмета на Горна Оряховица Добромир Добрев и с ръководството на Общината, съобщиха от прессекретариата на държавния глава. Държавният глава беше категоричен, че подобряването на качеството на живот в България трябва да бъде обща цел на централните и местните власти.    \r\nКметът Добромир Добрев и неговият екип запознаха президента Радев с перспективите за развитие на индустриалната зона край Горна Оряховица и за създаването на интермодален терминал. Откроено беше разположението на града като транспортен и железопътен център в Северна България, както и успешното участие на Община Горна Оряховица в редица проекти по Оперативна програма „Региони в растеж“ за обновяване на градската и социалната среда.   \r\nВ рамките на посещението си в Горна Оряховица президентът Румен Радев посети едно от големите предприятия в града – „Захарни заводи“, в което работят 800 души.   \r\nПо-късно държавният глава проведе среща с кмета на Свищов Генчо Генчев и с ръководството на Общината. Усъвършенстването на транспортната инфраструктура в Северна България, която да насърчи инвеститорския интерес към региона и предоставянето на Община Свищов на изоставените военни поделения край града, на територията на които да бъде изградена икономическа зона, бяха водещите акценти по време на разговора.  \r\nКметът Генчо Генчев връчи на президента Румен Радев юбилеен плакет по повод 140-годишнината от освобождението на Свищов. По-късно днес държавният глава ще участва и в тържественото отбелязване на 140 години от освобождението на Свищов.", "date": "2017.06.27", "title": "Президентът Румен Радев: Президентската институция подкрепя усилията на местните власти за привличането на повече инвеститори"}
{"url": "http://www.focus-news.net/news/2017/06/27/2409431/afp-angela-merkel-podkrepi-vazobnovyavaneto-na-pregovorite-za-ttip.html", "text": "Във вторник германският канцлер Ангела Мекрел заяви, че тя иска преговорите между Европейския съюз и САЩ за Трансатлантическото партньорство за търговия и инвестиции (ТТИП) да продължат, предава AFP. \r\n„Аз подкрепят възобновяването на преговорите за подобен договор за свободна търговия и разрешаването на всички проблеми заедно“, подчерта Меркел. \r\nПървоначалните разговори за ТТИП, което ще създаде голяма зона за свободна търговия от двете страни на Атлантическия океан, бяха преустановени, след като Доналд Тръмп спечели президентските избори в САЩ.  Мария Динкова", "date": "2017.06.27", "title": "AFP: Ангела Меркел подкрепи възобновяването на преговорите за ТТИП"}
{"url": "http://www.focus-news.net/news/2017/06/27/2409406/futbol-volfsburg-pobedi-arsenal-tula-s-21-v-priyatelski-mach.html", "text": "Виена. Отборът на Волфсбург  победи  Арсенал Тула с 2:1 в приятелски мач, провел се в Австрия. \r\nПопадение за Арсенал отбеляза Расич в 3-та минута. За Волфсбург резултатни бяха Нуц (58-а минута) и Топчагич (63-а мин).", "date": "2017.06.27", "title": "Футбол: Волфсбург победи Арсенал Тула с 2:1 в приятелски мач"}
{"url": "http://www.focus-news.net/news/2017/06/27/2409401/ministar-nikolina-angelkova-balgariya-shte-razrabotva-savmestni-turisticheski-produkti-za-patya-na-koprinata-s-gartsiya-italiya-ispaniya-i-germaniya.html", "text": "България получава възможност за разработване на съвместни туристически продукти с Гърция, Италия, Испания и Германия за далечни пазари чрез домакинството си на Втория международен семинар „По Западния път на коприната“. Това каза във вечерния блок „Това е България“ на Радио „Фокус“ министърът на туризма Николина Ангелкова. Тя уточни, че основната идея на форума се състои в съвместно рекламиране на продукти между участващите държави и обмяна на ценен опит. „Смятам, че България има много добър пример в тази посока, затова на откриването споделих първите стъпки, които сме направили със създаването на 8 културно-исторически дестинации, които пресичат територията на цялата страна. Те минават през повече от 70 населени места, включат над 170 туристически атракции и попадат под една или друга форма в маршрута на „Западния път на коприната“. Целта е да развиваме и рекламираме устойчиво нашите дестинации. Затова смятам, че дискусията в София е изключително добра платформа, чрез която ще осъществим намеренията си“, обясни министър Ангелкова. Тя обърна внимание, че Вторият международен семинар „По Западния път на коприната“ поставя България в центъра на рекламата. Тя се аргументира, че на форума ще бъде представена древната култура и история на страна ни, както и забележителностите на столицата.", "date": "2017.06.27", "title": "Министър Николина Ангелкова: България ще разработва съвместни туристически продукти за Пътя на коприната с Гърция, Италия, Испания и Германия"}
{"url": "http://www.focus-news.net/news/2017/06/27/2409403/veliko-tarnovo-darzhavniyat-glava-rumen-radev-prie-pochetniya-stroy-po-povod-140-godishninata-ot-osvobozhdenieto-na-svishtov.html", "text": "Държавният глава Румен Радев прие почетния строй на представителни части на Българската армия по повод 140-годишнината от Освобождението на Свищов, предаде репортер на Радио \"Фокус\" - Велико Търново. На тържествената заря-проверка присъства още посланикът на Русия у нас Н. Пр. Анатолий Макаров, председателят на НСОРБ Даниел Панов, председателят на БСП Корнелия Нинова, зам.-председателят на ГЕРБ Цветан Цветанов, народни представители и официални гости. Площад \"Алеко\" е изпълнен с жители и гости на града. \r\nНадежда КРЪСТЕВА", "date": "2017.06.27", "title": "Велико Търново: Държавният глава Румен Радев прие почетния строй по повод 140-годишнината от Освобождението на Свищов"}
{"url": "http://www.focus-news.net/news/2017/06/27/2409405/zapochvat-proverki-na-sanirani-zhilishtni-sgradi-obzor.html", "text": "От 28 юни Дирекцията за национален строителен контрол (ДНСК) започва проверка на 30 сгради, за които в МРРБ има подадени сигнали и жалби от граждани. Това обяви регионалният министър Николай Нанков след участието си в кръгла маса за намаляване на административната тежест в строително-инвестиционния процес. Освен сигналите, на извадков принцип ще бъдат проверени още 56 сгради – по две в 28-те области, които се обновяват със средства по програмата. Фирмите, които упражняват строителен надзор по Националната програма за енергийна ефективност също ще бъдат проверявани. Николай Нанков обясни, че ще се проверява качеството на строителството, как се извършват строително-монтажни дейности, какви материали се използват, допустими ли са те по българското законодателство, имат ли необходимите сертификати за качество и за произход, както и дали отговарят на противопожарните норми.\r\nНа кръглата маса министър Нанков заяви, че облекчаването на административната тежест е основен приоритет на правителството, като ще се държи изключително много на електронизацията и дигитализация на процеси и на документи. Според него едно от най-спорните предложения е въвеждането на мълчаливо съгласие. Министърът коментира, че ако се реши то да бъде въведено в институционния процес, темата трябва да бъде прецизирана до възможно най-добрите нива. Николай Нанков посочи, че ще бъде създадена работна група за обсъждане на промени в Закона за устройство на територията, които да приведат инвестиционния процес и устройственото планиране в европейски вид. На кръглата маса стана ясно, че Камарата на строителите в България е изготвила 3 законопроекта за промени в закона, които също ще бъдат обсъдени от работната група.\r\nБиляна ИВАНОВА", "date": "2017.06.27", "title": "Започват проверки на санирани жилищни сгради (ОБЗОР)"}
{"url": "http://www.focus-news.net/news/2017/06/27/2409402/tsvetan-tsvetanov-gerb-nedopuskaneto-mi-do-sreshtata-mezhdu-prezidenta-i-kmeta-na-svishtov-ne-govori-za-edinenie-ne-tryabva-da-obrashtame-vnimanie-na-podoben-podhod.html", "text": "Това е решение на президента и президентския екип. Не смятам, че в днешния ден, когато празнуваме 140 години от Освобождението на първия български град, трябва да обръщаме внимание на подобен подход и решения, които взима президентската институция. Това коментира за Агенция „Фокус“ председателят на ПГ на ГЕРБ и зам.-председател на партията Цветан Цветанов, който е в Свищов, за да се включи в празничната програма, с която града чества 140 години от Освобождението си, но не е бил допуснат до срещата между президента Румен Радев и кмета на града Генчо Генчев. „Ние сме тук, заедно с официалните гости да почетем паметта и да отдадем заслуженото за това, което е направено преди 140 години. Нека днешният ден да даде повече тържественост, а не да влизаме в подобни нелицеприятни решения, които по никакъв начин не говорят за единение, обединение. Ние, като народни представители, председателят на Националното сдружение на общините и областният управител сме тук, за да бъдем част от тържествената церемония с жителите и гостите на Свищов. България над всичко“, заяви Цветанов. На въпрос било ли е обяснено каква е причината за недопускането му на срещата, той коментира. „Не, разбира се. Подобни срещи са правени и в други градове, когато има засичане с президентската институция. Мога да дам за пример Враца на 1 юни. Тогава имаше подобна работна среща, на която присъстваше и кметът и областният управител, на която имаше градивен разговор, даващ възможност за търсене на решения на поставените въпроси“. \r\nИван ЛАЗАРОВ", "date": "2017.06.27", "title": "Цветан Цветанов, ГЕРБ: Недопускането ми до срещата между президента и кмета на Свищов не говори за единение, не трябва да обръщаме внимание на подобен подход"}
{"url": "http://www.focus-news.net/news/2017/06/27/2409410/radio-svobodna-evropa-makedoniya-filip-petrovski-e-uvolnen-ot-posta-direktor-na-darzhavniya-arhiv-na-makedoniya.html", "text": "Правителството на Македония уволни директора на държавния архив Филип Петровски,  македонското електронно издание  „Радио Свободна Европа“.\r\nНа правителствено заседание от 27 юни е уволнен и директорът на Държавен вестник на Македония Лука Кржаловски. Мястото на Петровски ще бъде заето Кирил Петров, докато Кржаловски ще бъде заменен от  Мартин Костовски. Виктор Турмаков", "date": "2017.06.27", "title": "„Радио Свободна Европа“ (Македония): Филип Петровски е уволнен от поста директор на държавния архив на Македония"}
{"url": "http://www.focus-news.net/news/2017/06/27/2409413/a1on-makedoniya-nay-mnogo-bosnentsite-a-nay-malko-sarbite-smyatat-bosna-i-hertsegovina-za-svoya-darzhava.html", "text": "Едва 44,7% от жителите на Босна и Херцеговина безусловно приемат страната като своя държава. Най-голям дял имат босненците (70% от допитаните), а най-малък сърбите (9,5%), предаде македонската медия A1On, позовавайки се на проучване на компанията за маркетингови изследвания \"Прайм Комюникейшънс\".\r\nОт 1500 респонденти на въпроса \" Дали виждате Босна и Херцеговина като своя държава?\", 44,7%  са отговорили, че \"са напълно съгласни\", а 29,9\" че са  \"частично съгласни\". Проучването потвърди, че отношението към Босна и Херцеговина като държава зависи от коя етническа група принадлежат участниците в анкетата.\r\nСред анкетираните хървати 31% са отговорили, че Босна и Херцеговина \"безусловно\" е разглеждана  като своя държава, докато 44%  приемат това твърдение \"частично \".  15,5% процента \"не са съгласни\" с това Босна и Херцеговина  да е тяхна държава.\r\nПри бошнаците 70,5% са отговорили, че Босна и Херцеговина  \"безусловно\" е тяхна държава, а 22,1% са избрали отговора, че Босна и Херцеговина  е \"частично тяхна държава\". Едва три процента от тях не приемат страната за своя.\r\nПри сърбите ситуацията е напълно противоположна - само 9.5% са заявили, че Босна и Херцеговина  е \"безусловно тяхна страна\", 34% са \"частично съгласни\", а останалите не я чувстват като своя държава. Виктор Турмаков", "date": "2017.06.27", "title": "A1On (Македония): Най-много босненците,  а най-малко сърбите смятат Босна и Херцеговина за своя държава"}
{"url": "http://www.focus-news.net/news/2017/06/27/2409411/sofiya-dvizhenieto-se-osashtestvyava-v-edna-lenta-pri-km-45-v-posoka-burgas-na-am-trakiya-poradi-patnotransportno-proizshestvie.html", "text": "Движението се осъществява в една лента при км 45 в посока Бургас на АМ \"Тракия\" поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\"", "date": "2017.06.27", "title": "София: Движението се осъществява в една лента при км 45 в посока Бургас на АМ \"Тракия\" поради пътнотранспортно произшествие"}
{"url": "http://www.focus-news.net/news/2017/06/27/2409409/gencho-genchev-kmet-na-svishtov-140-godini-sled-zhizneutvarzhdavashtiya-primer-na-nashite-predtsi-otnovo-zaedno-i-obedineni-bihme-mogli-da-napravim-svishtov-edin-moderen-i-prosperirasht-grad.html", "text": "Днес, 140 години след жизнеутвърждаващия пример на нашите предци, отново заедно и обединени бихме могли да направим Свищов един модерен и проспериращ град, такъв, какъвто е бил през Възраждането. Това каза в празничното си слово преди тържествената заря-проверка по повод 140-годишнината от Освобождението на град Свищов кметът Генчо Генчев, предаде репортер на Радио \"Фокус\" - Велико Търново. Той подчерта, че днес българите откриват поводи за гордост предимно в историята. \"Ние, българите, винаги сме успявали тогава, когато сме били не само свободни, но и обединени. Ето защо е важно да успяваме и днес. Да застанем зад онези национални и местни каузи, които ни обединяват и ни показват, че проблемите, които ни разделят, са по-малки от големите ни цели\", допълни Генчев. Той припомни част от историческите събития от 27 юни 1877 година. \"На този ден преди 140 години руските войски, подпомогнати от украински, румънски, финландски бойци и смелите български опълченци, доказаха силата на братската солидарност като извоюваха историческа победа над турската армия във война, която донесе Свобода не само за Свищов, а и за цяла България. Тази победа имаше и своето дълбоко послание към Европа и света, че всеки народ има своето безспорно право на самоопределение, политическа свобода и независимост. Ето защо за мен е висока чест да изразя своята, почит към родолюбието, смелостта и подвига на хилядите герои, отдали живота си за нашата свобода\", допълни Генчо Генчев. По думите му историята е не само паметни битки и събития, а и личната драма на отделната личност. \"Сигурен съм, че тук сред нас има хора, чиято родова хроника е трайно вписана в освобождението на Свищов. Ето защо този славен ден ни припомня за непрежалими жертви, за изграденото бойно приятелство, за тежкия път към победата в онези сурови дни на 1877-1878 година. Затова трябва винаги да носим в сърцата си духа на всички възрожденски свищовци, които не пожалиха своите сили и живот за правото да се нарекат свободни. Нека помним, нека бъдем единни и носим в сърцата си гордия български дух! Дълбок поклон пред величието на всички знайни и незнайни герои загинали за свободата на България!\", каза Генчо Генчев. \r\nНадежда КРЪСТЕВА", "date": "2017.06.27", "title": "Генчо Генчев, кмет на Свищов: 140 години след жизнеутвърждаващия пример на нашите предци, отново заедно и обединени бихме могли да направим Свищов един модерен и проспериращ град"}
{"url": "http://www.focus-news.net/news/2017/06/27/2409407/prof-mihail-konstantinov-tryabva-speshno-da-se-vzemat-merki-za-ohranata-na-pametnika-na-buzludzha.html", "text": "Преди да се вземе решение кой да стопанисва Паметника на Бузлуджа, трябва спешно да се вземат мерки за охраната му, докато някой не е пострадал заради рушащата се конструкция. Това каза във вечерния блок „Това е България“ на Радио „Фокус“ проф. Михаил Константинов. Той допълни, че монументът не е поддържан от десетки години. „Това съоръжение в момента активно се руши, доколкото ми е известно в него проникват търсачи на силни усещания. За съжаление, много често това са деца и юноши, които се катерят по конструкцията, правят си „селфита“ и т. н. Виждал съм в мрежата подобни неща. Ако чакаме някой да загине, ще бъде много тъжно. Първото нещо, което трябва да се направи, е паметникът да започне да се охранява и да не се допускат хора вътре, тъй като буквално се ронят бетонни плочи, и някой може да загине. След това може да се пристъпи към обществено обсъждане на въпроса, за да се види дали паметникът може да се даде за обществено ползване или трябва да се разруши. Не може да стои в този вид“, отбеляза проф. Константинов. Той обясни, че са налице архитектурни предложения за решаване на казуса с „Бузлуджа“, но стои отворен въпросът колко пари биха стрували и на практика реализуеми ли са. Според него Министерството на регионалното развитие и благоустройството трябва да вземе участие по въпроса, чрез своите специалисти, като свика дискусия, от която да произлязат конкретни решения.", "date": "2017.06.27", "title": "Проф. Михаил Константинов: Трябва спешно да се вземат мерки за охраната на Паметника на Бузлуджа"}
{"url": "http://www.focus-news.net/news/2017/06/27/2409088/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В понеделник американският президент Доналд Тръмп изрази радостта си от решението на Върховния съд частично да разреши действието на забраната за пътуване, пише Washington Examiner. \r\n„Днешното единодушно решение на Върховния съд е ясна победа за нашата национална сигурност“, подчерта Тръмп. \r\n„Като президент аз не мога да позволя в нашата страна да влизат хора, които искат да ни навредят. Моят основен приоритет като лидер е да гарантирам сигурността на американските граждани“, подчерта Тръмп. Той подписа изпълнителната заповед на 27 януари, но съдилищата от по-ниска инстанция блокираха нейното прилагане. След това през март администрацията на държавния глава публикува преразгледан вариант на забраната за пътуване.\r\n*** В понеделник Върховният съд на САЩ се съгласи да изслуша правителството във връзка с обжалването на решението на съда от по-ниска инстанция, който блокира указа за имиграцията, пише The Hill. \r\nОсвен това съдът удовлетвори искането на правителството за частично възстановяване на действието на указа за забрана на пътуване, който засяга гражданите на Иран, Либия, Сомалия, Судан, Сирия и Йемен. \r\nВследствие на това решение, на гражданите от тези държави, които нямат добросъвестни отношения с физическо или юридическо лице в САЩ, ще им бъде забранено да влизат в страната. Заповедта ще влезе в сила до 72 часа.\r\n*** След няколко години, прекарани в Турция, десетки хиляди сирийци са се завърнали в родината си, за да отбележат у дома един от най-големите празници в свещения за мюсюлманите месец Рамадан, пише вестник Daily Sabah.\r\nОколо 110 хил. мигранти, включително жени и деца, са преминали граничния пункт в югоизточната провинция Килис, след като местните власти обявиха, че прекосяването и от двете страни на границата ще бъде разрешено между 13 ч. и 23 ч. в неделя. Мнозина чакаха часове, преди да успеят да прекосят границата.\r\n*** „Походът за справедливост на турската опозиция беше подкрепен и от Ню Йорк, информира електронното издание на вестник „Джумхуриет”. Това стана на 13-ия ден от своеобразния протест на основната опозиционна Народнорепубликанска партия (НРП) по повод осъждането на 25 години лишаване от свобода на нейния депутат Енис Бербероглу. Живеещи в Ню Йорк и околността турски граждани се събраха на площад „Юноин” с плакати и транспаранти в защита на каузата на „Похода за справедливост”. Най-многобройните послания, изписани на различни езици, бяха „Справедливост за всички”, „Турция е светска и ще остане светска” и „Никога няма да ви оставим сами”, посочва още изданието.\r\n*** Един военнослужещ е загинал, а друг е ранен при операция срещу „Работническата партия на Кюрдистан“ (ПКК) в източната част на Турция, съобщава вестник Hurriyet.\r\nВоеннослужещите са нападнати от членове на ПКК, които са подготвили засада в района. При огън от страна на ПКК са пострадали двама турски войници, единият от които лекарите не са успели да спасят. Продължава лечението на втория военнослужещ, уточняват от редакцията.", "date": "2017.06.27", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/27/2409089/predstoyashti-sabitiya-v-stranata-za-27-yuni-agentsiya-fokus.html", "text": "Държавният глава Румен Радев ще посети Горна Оряховица. Той ще разгледа най-големия комплекс в България за производство на хранителни продукти „Захарни заводи“. По-късно Румен Радев ще проведе работна среща с кмета на община Горна Оряховица инж. Добромир Стойков Добрев, а след това на на площад „Алеко“ в Свищов държавният глава ще присъства на тържествената заря-проверка по повод 140 години от освобождението на града. Той ще произнесе тържествено слово, след което ще се проведе илюминация и стрелба със стрелково оръжие в памет на падналите за свободата на град Свищов.  \r\n***\r\nОт 10.30 часа в град Калофер вицепрезидентът Илияна Йотова ще участва в обществена дискусия на тема „Чудесата на Калофер.\r\n***\r\nОт 9.00 часа в София Хотел Балкан министърът на туризма Николина Ангелкова ще присъства на официалната церемония по откриването на Втория международен семинар „По Западния път на коприната“.  \r\n***\r\nОт 09.00 часа в хотел „Сенс“ ще се проведе Деветото заседание на Комитета за наблюдение (КН) на Оперативна програма „Региони в растеж” 2014-2020. В заседанието ще участват министърът на регионалното развити и благоустройството Николай Нанков, заместник-министърът и ръководител на Управляващия орган на ОПРР Деница Николова, членовете на КН и представители на Европейската комисия.  \r\n***\r\nОт 11.00 часа в Централния офис на Камарата на строителите в България ще се проведе кръгла маса „Възможности за намаляване на административната тежест в строително-инвестиционния процес“. Във форума ще вземат участие министърът на регионалното развитие и благоустройството Николай Нанков, главният архитект на Столичната община арх. Здравко Здравков и др. \r\n***\r\nОт 09.00 часа на паркинга на търговския комплекс на бул. „Ботевградско шосе“, преди АМ „Хемус“, ще се състои национална среща на автошколите и авто инструктурите от цяла страна под надслов „Ние не сме корумпирани“. \r\n***\r\nОт 09.00 часа в „София хотел Балкан“ ще се състои конференция на тема „Фалшиви новини, пропаганда и геополитика\".\r\n***\r\nОт 09.30 часа 31 състав на СГС  ще гледа делото срещу Димитър Димов (чл. 78А, чл. 325 ал.1 НК по реда на чл.375 НПК).\r\n***\r\nОт 10.00 часа във Френски институт в България ще се проведе четвъртият семинар, част от конкурс „ЕКООБЩИНА“, на тема „Подобряване на енергийната ефективност на обществените и жилищните сгради”.\r\n***\r\nОт 10.00 часа в зала „Мусала 1“ в хотел „Хилтън“ ще се проведе пресконференция, на която ще бъде представено германо-американско предложение за съвместна разработка и производство в България на нова бронирана бойна машина. \r\n***\r\nОт 10.00 часа в Специализирания наказателен съд ще се гледа делото срещу Х. Манукян, Пламен Т., М. Василев и др. за образуване и ръководене на организирана престъпна група. \r\n***\r\nОт 11.00 часа в Специализирания наказателен съд ще се гледа делото срещу  Валентин к. и Красимир Й. за образуване и ръководене на организирана престъпна група.\r\n***\r\nОт 11.00 часа в Националния исторически музей (НИМ) ще бъде открита изложбата „Гравирани медни съдове от колекцията на Дикран Балабанян“, която представя откупени през 2017 г. от НИМ етнографски материали.\r\n***\r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Михаил Христов и общинският съветник Владимир Даневще проведат приемна за граждани.\r\n***\r\nОт 15.00 до 17.00 часа на ул. „Леге\" №10, общинският съветник от БСП Владимир Данев и народният представител от БСП Михаил Христов ще имат приемен ден. \r\n***\r\nОт 16.00 часа в пленарната зала на Народното събрание председателят на Народното събрание Димитър Главчев ще наградите на лекарите, отличени в тазгодишното издание на инициативата „Лекарите, на които вярваме”.\r\n***\r\nОт 16.30 часа в Големия салон на Института, Институтът за исторически изследвания - БАН организира по повод 180-годишнината от рождението на Васил Левски семинар на тема „Актуални проблеми на историята и историографията”.\r\n***\r\nОт 18.00 часа ще се проведе протест за запазване и възстановяване на паметника 1300 години България. След 19:30 за кратко ще бъде блокирано движението на бул. „Патриарх Евтимий“ и „Витошка“.\r\n***\r\nОт 18.30 часа  в Борисовата градина ще се състои концерт на Представителния духов оркестър при Академията на МВР.\r\n***\r\nОт 18.30 часа в кино „Евро Синема“ ще се състои премиера н филма „Авиаторът“. Входът е свободен. \r\n***\r\nОт 19.00 часа в клуб „Перото“ ще бъде представена Стихосбирката „Поетът от стъкло“ на колумбийския поет Армандо Ромеро в превод на Ирен Иванчева и Кирил Мерджански.\r\n***\r\nОт 11.00 ч. в 305 зала в Община Асеновград ще се проведе пресконференция със заместник-кмет инж. Мария Вълканова, директор Дирекция \"Хуманитарни дейности\" Величка Стойчева и главен експерт дейност \"Младежки дейности и спорт\" Георги Златев.\r\n***\r\nНа стадиона в Балчик ще се проведе турнир по футбол за деца и ветерани.\r\n***\r\nОт 09.00 часа в сградата на Дома на нефтохимика Общинският съвет-Бургас ще проведе редовното си заседание.\r\n***\r\nОт 09.00 часа в сградата на областната структура на \"БСП за България\" (ул. \"Фердинандова\" 60) народният представител Тодор Байчев организира приемна за граждани.\r\n***\r\nОт 10.00 часа в зала \"Петя Дубарова\" на КЦ \"Морско казино\" ще се открие националният конкурс \"Аз имам дарба\".\r\n***\r\nОт 11.00 часа в хотел „Бижу“ ще се проведе заключителна пресконференция за изпълнението на проекта „За децата на Бургас с любов“. \r\n***\r\nОт 13.30 часа в Конферентната зала на хотел \"Приморец\" ще се открие регионалният семинар на заинтересованите страни по проект \"Регионално и транспортно развитие на региона Дунав - Черно море към транснационален и многопристанищен регион - портал към Каспийския регион и Далечния изток\".\r\n***\r\nОт 13.30 часа в Етнографския музей ще бъде открита изложба „Вотиви“.\r\n***\r\nОт 14.00 до 16.00 часа в офиса на ПП ГЕРБна ул. „Георги Бенковски” №, общинският съветник Людмила Колева ще има приемен ден. \r\n***\r\nОт 11.00 часа в Зала 302 ще се проведе Пресконференция за Международния реанакторски фестивал „Ежедневието на средновековен Търновград - Възходът на Цар Калоян”. \r\n***\r\nОт 19.00 часа в НЧ „Надежда 1869“  ще бъде представена„Любов в лудницата“ – театрална постановка от Емил Бонев. \r\n***\r\nОт 10.00 часа в сграда на Дирекция „Бюро по труда” ще се проведе пресконференция на представителите на Дирекция „Бюро по труда” – Видин, Дирекция „Инспекция по труда” – Видин и РД „Социално подпомагане” – Видин. \r\n***\r\nОт 19.00 часа в НЧ „Развитие 1869“ ще се състои „Споменът за утре“ – спектакъл на трупата на Нешка Робева с специалното участие на финалиста от „Гласът на България“ Христо Младенов.\r\n***\r\nОт 19.00 часа в камерна зала на ДКТ ще бъде представена постановката „Съвсем проста история“ от Марина Ладо.\r\n***\r\nОт 19.00 часа в градска концертна зала ще се състои Концерт на Симфониета Враца.\r\n***\r\nОт 10.00 до 12.00 часа в Регионална библиотека „Дора Габе“ – Интерактивна зала ще се състои летен детски клуб „Играй и учи“ за деца от 6 до 14 г. \r\n***\r\nОт 17.30 часа в Художествената галерия ще бъде открита изложба „Славянски мост“.\r\n***\r\nОт 19.00 часа на пл. „Свобода“ ще се състои концерт на Фолклорен ансамбъл „Кирилица“ и Танцов ансамбъл „Фантазия“. \r\n***\r\nОт 11.00 часа в сградата на Община Дупница ще се състои пресконференция по повод състоянието на общинската болница. \r\n***\r\nОт 10.30 часа в Младежки дом ще се проведе обществена дискусия на тема „Чудесата на Калофер. Нови възможности за развитие на култури-исторически туризъм в региона“.  \r\n***\r\nОт 13.00 часа в зала „В. Караиванов“ – Община Карлово ще се състои тържествено откриване на двудневен Национален ученически събор „С Левски в сърцето“, посветен на 180-тата годишнина от рождението на Апостола. От 17.00  часа ще се проведе шествие със знамена до паметника на Васил Левски. От 20.00  часа ще се състои Рок концерт на пл. „20-ти юли” Карлово. Съборът продължава и на 28 юни. \r\n***\r\nОт 10.30 часа в сградата на Община Кюстендил ще се състои церемония по награждаването на Детския-юношески танцов ансамбъл „Кюстендилче”. \r\n***\r\nОт 14.00 часа в клуба на БТА ще се проведе пресконференция във връзка с разкриването на офис за правна помощ. \r\n***\r\nОт 9.30 часа, зала 1 Апелативният съд ще гледа за втори път делото срещу Ахмед Муса Ахмед. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза. \r\n***\r\nОт 10.30 часа в Голяма конферентна зала на Дом на културата \"Борис Христов\"- \"София Мюзик Ентерпрайсис\" и Фондация \"Пловдив 2019\" Ви канят на пресконференция по повод предстоящото първо издание на фестивала Hills of Rock, част от програмата на \"Пловдив - Европейска столица на културата 2019. \r\n***\r\nОт 11.00 часа в Пресцентъра на БСП – Пловдив (ул. Кр. Пстухов 18) ще се проведе пресконференция на народния представител от „БСП за България” доц. д-р Георги Йорданов и общинския съветник от БСП в Пловдив Димитрина Вакрилова.\r\n***\r\nОт 16.00 до 18.00 часа в офиса на ПП ГЕРБ в район „Тракия”в блок 91, общинският съветник Иван Вичков, член на Постоянната комисия  „Здравеопазване и социални дейности”, ще има приемен ден за граждани. \r\n***\r\nОт 10.00  часа  в зала 105  на Община Сливен ще се състои пресконференция с общинското ръководство.\r\n***\r\nОт 11.00  часа  в Пресклуб-Сливен ще се проведе пресконференция по повод предстоящото освещаване на  храм \"Свети великомъченик Теодор Тирон.\r\n***\r\nОт 18.00 часа в зала „Княз Александър I“ на Историческия музей ще започне представянето на книгата „Ветровете ни мраморни“ на известния български писател Николай Табаков.\r\n***\r\nОт 11.00 часа до Братската могила в местността „Паметниците“ ще се проведе панахида в памет на загиналите войни в Руско-турската Освободителна война и церемония по полагане на венци и цветя.  Посланикът на Русия в България А. А. Макаров ще вземе участие в тържества, посветени на 140-годишнината от Освобождението на гр. Свищов. \r\n*** \r\nОт 10.00 часа в зала 203 в общината ще се проведе брифинг относно ремонт детските и спортните площадки в Шумен и обезпечеността им с камери за видеонаблюдение.", "date": "2017.06.27", "title": "Предстоящи събития в страната за 27 юни (Агенция „Фокус)"}
{"url": "http://www.focus-news.net/news/2017/06/27/2409091/politsiyata-e-zadarzhala-29-godishen-mazh-ubil-priyatelkata-si-po-osobeno-zhestok-nachin-obzor.html", "text": "София. Млада жена е била убита по жесток начин в петък на 23 юни в столицата, полицията е задържала извършителя в Созопол. Това стана ясно от думите на главния прокурор Сотир Цацаров по време на Национално съвещание на ръководството на МВР. Той поздрави СДВР за изключително бързите и активни действия по разкриване на извършеното изключително тежко и жестоко убийство. Цацаров добави, че в действията по разкриването на извършителя на престъплението активното са участвали и служители на ОДМВР-Бургас. \r\nМалко по-късно през деня административният ръководител на Софийска градска прокуратура Емилия Русинова и директорът на СДВР старши комисар Ивайло Иванов дадоха повече информация за престъплението на брифинг в Съдебната палата. Прокурор Емилия Русинова уточни, че и извършителят, и убитата са 29-годишни. Тя поясни, че най-вероятната причина е ревност и неразбирателство на тази основа и употреба на наркотици. От думите й стана ясно, че в дома му са намерени наркотични вещества - хапчета. На 24 юни в събота е било образувано досъдебно производство от Столична дирекция на вътрешните работи под ръководството на Софийска градска прокуратура за извършеното убийство. Извършителят на деянието е бил заловен и задържан за 72 часа. По думите на Русинова става въпрос за поредица от деяния, които лицето е извършило на 23 юни в петък, около 5.00 часа. Тя поясни, че обвиняемият умишлено е умъртвил приятелката си, с която е живял около 2-3 месеца. „По изключително жесток начин е извършено убийството с множество удари по тялото, с метален стик, след което имало душене. Самият той е споделил, че за да спре страданията й е забил нож в областта на врата, като освен забития нож има и дълбок прорез от средата на врата към гръкляна“, коментира Русинова. Тя посочи, че това е било почти като опит да се отреже главата на починалата. По думите й съседите са чули шума и виковете на момичето. Малко по-късно обвиняемият се обадил на своя позната, приятелка и под претекст да го закара до някъде с неговата кола, приятелката му е отишла близо до адреса. Русинова поясни, че двамата са се качили в неговия апартамент и той е започнал да говори несвързани неща. По думите й обвиняемият е завел познатата си в стаята, където е лежало починалото момиче и свидетелката е видяла трупа, завит с одеяло. Свидетелката успяла да се овладее и да запази самообладание, за да си тръгне от дома на обвиняемия. Преди да си тръгне, тя е видяла двата ножа, по които личало, че има следи от кръв, макар да е опитал да ги почисти. „След това не е сигнализирала веднага органите на реда, тъй като е нормално да се притесни. Обадила се е на своя приятел, който е приятел и на обвиняемия. Той е бил извън София. Прибрал се е вечерта, поговорили са, след което са направили връзка с обвиняемия, опитали са се да го убедят, че трябва да се предаде“, каза тя. Прокурорът разказа, че обвиняемият ги е посетил същата вечер и са му казали, че ако не се предаде, ще сигнализират в полицията. По-късно през нощта в петък срещу събота са се опитвали многократно да се свържат с него по телефона. По доказателствата и по данни от събраните в хода на разследването се е установявило, че още същата нощ обвиняемият е заминал за морето. По пътя около 2.00 часа е качил на стоп момче и момиче, като в началото на пътуването обвиняемият е бил мил и любезен с пътниците си. „Между 3.30 и 4.00 часа при село Зимница, Ямболско е спрял колата на магистралата под претекст, че трябва да отиде до тоалетната. Сложил е бокс на ръката си, извадил е момчето от колата и му е нанесъл удар“, обясни прокурорът. По думите й момчето е получило спукана околоочна орбита, което представлява средна телесна повреда. Прокурорът обясни, че момичето е успяло да избяга от колата. И по това престъпление е образувано досъдебно производство в Ямбол. Русинова допълни, че в резултат на активните действия на органите на реда, обвиняемият е задържан в събота в Созопол. Той е привлечен за извършване на убийство и е задържан за 72 часа. Предстои внасяне на СГС за искане на постоянна мярка „задържане под стража. \r\nДиректорът на СДВР старши комисар Ивайло Иванов допълни, че 29-годишният мъж, убил приятелката си, не съжалява за извършеното. По думите му един от вероятните мотиви за деянието му е изневяра от страна на приятелката му. Той коментира, че извършителят е споделил, че смята, че след като я е умъртвил, й е помогнал да спре с тези пороци. Ивайло Иванов уточни, че лицето не е криминално проявено до този момент. „Починалата също няма криминални прояви. Предстои да бъде изяснено дали и тя е използвала наркотици“, каза Ивайло Иванов. Той поясни, че около 15.00 часа в събота в Трето районно са се явили свидетелите. Изпратените на място полицейски екипи потвърждават сигнала. Иванов уточни, че с помощта на бащата на извършителя, е отворен апартаментът, където се е намирал трупът на момичето. Полицията в Созопол е задържала извършителя на убийството в близост до джипа му. „Имаме данни, че е употребявал наркотици, най-вероятно родителите са му помагали със средства. Джипът, с който се е придвижвал към морето, е закупен от неговата майка“, допълни още Ивайло Иванов.", "date": "2017.06.27", "title": "Полицията е задържала 29-годишен мъж, убил приятелката си по особено жесток начин (ОБЗОР)"}
{"url": "http://www.focus-news.net/news/2017/06/27/2409134/bild-sasht-preduprezhdavat-siriyskiyat-rezhim-podgotvya-nova-himicheska-ataka.html", "text": "Съединените американски щати са \"идентифицирали потенциална подготовка за друга атака с химически оръжия от страна на режима на Асад, която вероятно ще доведе до масови убийства на цивилни, включително невинни деца\", заяви говорителят на президента Доналд Тръмп - Шон Спайсър, пише германският вестник Bild. Забелязаните подготвителни действия са сходни с тези, които са предшествали химическата атака срещу Хан Шейхун от 4 април тази година, уточни Спайсър в късните часове на понеделник (местно време).\r\nВ същото време, Белият дом предупреди в изявление на Спайсър: сирийският диктатор Башар Асад и неговите военни ще платят „висока цена“, в случай че дръзнат да извършат нова атака с бойни отровни вещества. \r\nАмериканският посланик в ООН, Ники Хейли, написа: \"За всяка следващата атака срещу гражданите на Сирия носи отговорност Асад, но и Русия и Иран, които го подкрепят, докато той избива собствения си народ\".\r\nСлед нападението срещу Хан Шейхун американските военни  нанесоха ответен удар под ръководството на президента Доналд Тръмп, изстрелвайки 59 ракети „Томахоук“, припомнят от редакцията..Тереза Герова", "date": "2017.06.27", "title": "Bild: САЩ предупреждават: Сирийският режим подготвя нова химическа атака"}
{"url": "http://www.focus-news.net/news/2017/06/27/2409092/izvestiya-futbolnite-otbori-na-angliya-i-germaniya-ne-zhelayat-da-sa-v-moskva-za-svetovnoto-parvenstvo-prez-2018-godina.html", "text": "Представители на футболните федерации на Англия и Германия са заявили нежеланието си да бъдат настанени в Москва за Световното първенство през 2018 година, поради големите транспортни проблеми в руската столица, пише вестник „Известия“.\r\nИзданието цитира английския селекционер Гарет Саутгейт, който е гост на провеждащия се в Русия турнир за Купата на Конфедерациите.\r\nПредставители от Германската футболна асоциация също заявиха нежеланието си за настаняване в Москва и предпочитат Сочи, поради по-благоприятните климатични условия.\r\nСветовното първенство през 2018 година ще се проведе в 11 града от Русия, като организационният комитет е подготвил 65 тренировъчни бази, от които 23 са в Москва. Николай Братанов", "date": "2017.06.27", "title": "„Известия“: Футболните отбори на Англия и Германия не желаят да са в Москва за Световното първенство през 2018 година"}
{"url": "http://www.focus-news.net/news/2017/06/27/2409094/balgariya-v-svetovnite-medii-agentsiya-fokus.html", "text": "Атрактивни плажове, препълнени хотели и безкрайни партита: туризмът в България изживява истински бум. И докато почиващите правят резервации, спокойни за сигурността си, хората от бранша се подготвят за суперсезон, коментира австрийският вестник Die Presse.\r\n„Българските курорти са безопасни и предпочитани дестинации“, увери министърът на туризма Николина Ангелкова пред парламента в София. Полицията по Черноморието призова за сътрудничеството между силите за сигурност и хотелите, за да бъде пресечена всякаква възможност за извършването на терористичен атентат. Съвместната работа включва охрана на плажовете, но и специализирано обучение на персонала. \r\nИнститутът за анализи оценки в туризма прогнозира, че през настоящата година България ще бъде посетена с 10 % повече туристи в сравнение с рекордната 2016 г., когато в страната бяха регистрирани 8,2 млн. почиващи. \r\nПо Българското Черноморие са наети и много чуждестранни работници, главно от страни като Украйна и Молдова. Това стана възможно благодарение на либерализиране на правилата за привличане на чуждестранна работна ръка – важна стъпка за развитието на туризма.\r\n*** В понеделник, 26 юни, в Германия ще бъде даден нов старт на процеса срещу 28-годишния Светослав Стойков – българинът, блъснал млада германка по стълбите на метрото във федералната столица Берлин, съобщава националният ежедневник Die Frankfurter Allgemeine Zeitung.\r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години. \r\n*** Новият старт на процеса в Германия срещу българския гражданин от ромски произход, който блъсна млада жена в гръб по стълбите на берлинското метро, започна с признаване на вина от страна на подсъдимия и поднасяне на извинения, съобщава националният ежедневник Die Frankfurter Allgemeine Zeitung.\r\nСтойков обясни пред магистратите, че няма спомен за извършеното нападение, тъй като в момента на извършването му се е намирал под влиянието на алкохол и наркотични вещества. Българинът пожела изрично да поднесе извинения на жертвата – 26-годишна германка. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години. \r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен.", "date": "2017.06.27", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/27/2409400/yohanes-han-reformite-sa-v-interes-na-vsichki-grazhdani-na-makedoniya.html", "text": "Еврокомисарят за политиката за съседство и преговорите за разширяване Йоханес Хан заяви, че реформите, провеждани в Македония, са в полза на всички нейни граждани. Той добави, че крайната цел е европейската интеграция и че тези реформи съвпадат с председателството на България в Европейския съвет от януари 2018 г., предаде македонската медия   “МРТ“.\r\nЙоханес Хан след разговори с представители на правителството на Македония, както и с лидерите на политическите партии от страната посочи, че е имало разбиране за фокусиране на страната върху спешни реформи. „Има добро настроение и дух в страната за  нейното бъдеще. Има и силен ангажимент за реализиране на плана за действие“, посочи европейският комисар. Хан оцени, че това трябва да включва и необходимата работа в парламента, с участието на всички лица от политическата сцена и гражданското общество. „Необходимо е да се демонстрират реформи“, категоричен е Хан.\r\nНа въпроса дали Македония ще стане член на НАТО, ако преди това въпросът  с името не бъде  решен Хан посочи, че всичко зависи от Алианса. „Въпреки всичко, дори и съседите, имат интерес да започнат преговори с ЕС. Това съвпада и с подписването на споразумението за добросъседство между Македония и България в навечерието на шестмесечното председателство на София в ЕС“, добави европейският комисар.. Виктор Турмаков", "date": "2017.06.27", "title": "Йоханес Хан: Реформите са в интерес на всички граждани на Македония"}
{"url": "http://www.focus-news.net/news/2017/06/27/2409093/afp-kolumbiyskata-revolyutsionna-narodna-armiya-ofitsialno-priklyuchi-deynostta-si.html", "text": "В понеделник \"Революционните въоръжени сили на Колумбия - народна армия\", колумбийските партизани официално обявиха разоръжаването си и краят на половинвековната война срещу правителството, съобщава AFP.\r\n\"Революционните сили на Колумбия - народна армия\" (ФАРК) е крайно лява партизанска организация с марксистко-ленинистка идеология. През 2001 година държавният департамент на САЩ и още 31 държави причисляват ФАРК към списъка на терористичните организации, а Европейският съюз по-късно приема аналогично решение. \r\nДосега изключения в международен план бяха единствено Куба и Венецуела, които настояваха, че организацията се бори за идеите на Симон Боливар.\r\nС това приключва най-старата гражданска война в Латинска Америка. Николай Братанов", "date": "2017.06.27", "title": "AFP: Колумбийската \"Революционна народна армия\" официално приключи дейността си"}
{"url": "http://www.focus-news.net/news/2017/06/27/2409098/moskovskiy-komsomolets-ruskiyat-prezident-vladimir-putin-shte-ratifitsira-konventsiyata-na-saveta-na-evropa-sreshtu-praneto-na-pari.html", "text": "Конвенцията на Съвета на Европа срещу прането на пари ще бъде ратифицирана от Русия, пише „Московский комсомолец“.\r\nМерките срещу прането на пари и за конфискация на имущество, придобито по престъпен начин, както и финансирането на тероризма бяха приети от Руската федерация още през 2009 г., но ратификацията на закона ще стане факт в близките дни.\r\nВ момента Конвенцията са ратифицирали 28 страни–членки на Съвета на Европа, а 11 са я подписали, но не са я ратифицирали. Николай Братанов", "date": "2017.06.27", "title": "„Московский комсомолец“: Руският президент Владимир Путин ще ратифицира Конвенцията на Съвета на Европа срещу прането на пари"}
{"url": "http://www.focus-news.net/news/2017/06/27/2409404/kurir-makedoniya-sled-kato-sdsm-sklyuchi-sporazumenie-s-balgariya-nasred-skopiya-kanzurov-izleze-s-tvardenie-che-parlichev-e-balgarin.html", "text": "Македонската медия  “Курир“ сочи, че благодарение на СДСМ и на министър-председателят Зоран Заев българският журналист Виктор Канзуров е заявил в национален ефир, че възрожденският поет Григор Пърличев е българин, а не Македонец. Според медията в момента остава открит въпросът дали авторът ще бъде изтрит от учебниците, както обяви Заев при посещението си в София за учебниците, в които според него е имало грешки. \r\nБлагодарение на СДСМ Зоран Заев, български журналист на македонска национална телевизия твърди, че Григор Пърличев не е бил македонец, а българин! Остава открит въпросът дали и Григор Пърличев ще бъде изтрит от учебниците, като обяви Заев при посещението си в София, за учебниците, в които е имало грешки.\r\nМакедонската медия коментира, че договорът за добросъседство, за който Заев се е съгласил по време на посещението си в София, насърчава „подобни националистически заявления на македонци-любители на българската история, които нямат връзка с истината“. \r\n„Благодарение на отстъпчивите политики на СДСМ и Заев след подобни изказвания на историци журналисти и политици в България, днес виждаме как и на македонската национална телевизия се допускат антимакедонски заяви, с които се тъпче върху нашата история дори и от съмнителни лица, какъвто несъмнено е Канзуров“, сочи „Курир“.  Виктор Турмаков", "date": "2017.06.27", "title": "„Курир“ (Македония) : След като СДСМ сключи споразумение с България: насред Скопия Канзуров излезе с твърдение, че Пърличев е българин"}
{"url": "http://www.focus-news.net/news/2017/06/27/2409096/afp-amerikanskiyat-prezident-donald-tramp-zayavi-che-severnokoreyskata-zaplaha-tryabva-da-bade-reshena-barzo.html", "text": "В понеделник, в рамките на посещението на индийския министър-председател Нарендра Моди, президентът на САЩ Доналд Тръмп, обяви, че севернокорейската ракетно-ядрена заплаха трябва да бъде „бързо решена\", съобщава AFP.\r\nДоналд Тръмп благодари на индийския лидер Нарендра Моди за единството в позициите спрямо санкциите над Пхенян, заявявайки, че \"Севернокорейският режим причинява огромни проблеми и те трябва да се решат бързо“. Николай Братанов", "date": "2017.06.27", "title": "AFP: Американският президент Доналд Тръмп заяви, че севернокорейската заплаха трябва да бъде решена „бързо“"}
{"url": "http://www.focus-news.net/news/2017/06/27/2409100/mirror-velikobritaniya-pusna-na-voda-flagmana-si-samoletonosacha-kuin-elizabet.html", "text": "Най-големият морски съд, конструиран за Кралските военоморски сили на Великобритания отплава на първата си мисия, пише английският Mirror.\r\nСамолетоносачът с дължина над 250 метра и водоизместимост над 65 хиляди тона струва над три млрд. английски лири (около седем млрд. лева)\r\nАвионосецът разполага с най-модерните изтребител-бомбардировачи F-35B и хеликоптерите „Мерлин“ и „Чинук“.\r\nЗасега е ясно, че курсът на кораба е към Северно море. Николай Братанов", "date": "2017.06.27", "title": "Mirror: Великобритания пусна на вода флагмана си – самолетоносача „Куин Елизабет“"}
{"url": "http://www.focus-news.net/news/2017/06/27/2409099/kommersant-moskovskiyat-voenen-sad-dnes-shte-obyavi-reshenieto-si-po-deloto-za-ubiystvoto-na-boris-nemtsov.html", "text": "Днес ще бъде произнесена присъдата по делото за убийството на опозиционния лидер Борис Немцов, съобщава вестник „Коммерсант“.\r\nПредседателят на Московския окръжен военен съд Юрий Житников обяви, че въпреки възраженията на адвокатите, присъдата над Заур Дадаев, братята Губашеви, Темирлан Ескерханов и Хамзат Бахаев ще бъде факт и посъветства адвокатите „да се вслушат в напътствията му“. Николай Братанов", "date": "2017.06.27", "title": "„Коммерсант“: Московският военен съд днес ще обяви решението си по делото за убийството на Борис Немцов"}
{"url": "http://www.focus-news.net/news/2017/06/27/2409095/limitite-za-gorivo-na-patrulkite-otpadat-premierat-prizova-nezabavno-da-se-razpredelyat-10-mln-lv-za-letni-uniformi-na-politsaite-obzor.html", "text": "Премиерът Бойко Борисов обяви, че лимитите за гориво на патрулките ще отпаднат и призова незабавно да бъдат разпределени 10 млн. лв. за летни униформи на полицаите. Това стана ясно по време на Националното съвещание на МВР, което се проведе дни преди насрочените протести на служителите в системата. Борисов обаче уточни, че това решение категорично не е провокирано от синдикатите и протеста, а защото исканията са основателни. „Сега и една друга глупост – готови са им зимните униформи. Трябва веднага да се поправим. Имаш 10 млн. лв., незабавно ги раздай, стига законът да позволява, за летни униформи. Незабавно да им се изплатят парите, но не защото синдикатите са казали, Господ ми е свидетел, че първата ми работа беше да кажа, че искам да ги облека, да ги приготвим и правителството да покаже отношение към полицаите. Вие се мотахте, за да може сега синдикатите да кажат, че под натиск се е направило. Месец и половина се занимавам с това“, подчерта той. По думите му, ако трябва за сряда постановление да се измени, ще се измени. „И незабавно им давате парите на тези униформени да отидат и да си напазаруват каквото им трябва. Да ви облека ли сега със зимните дрехи да ви изкарам на улицата? Веднага парите, да отидат да си купят дреха, къс ръкав, лека дреха, да му е удобно да отиде да работи. Милиарди изплатихме, не искам за 10-15 млн. лв. въобще да става дума. Ако не стигнат 10 млн. лв., 15 млн. лв. ще им дадем. Колкото трябва ще им дадем. Тук имат основание. Пари има и всичко има, избутайте ги бързо“, категоричен бе премиерът. \r\nВъв връзка с битовата престъпност той подчерта, че не иска да чува, че няма пари за бензин или нафта. Борисов уточни, че е стигнал до извода, че не трябва да има лимит за горивата, но „разбира се, да не се мине до другата крайност да почнете да крадете бензина и нафтата. Средно 123 км минава на ден един патрул. Колкото пари допълнително изразходите, както направих с ин-витрото, директорите носят отговорност за маршрутите, ще ви го платя отгоре. Най-голямата сметка, която направих са още 4-5 млн. лв. на година“, добави премиерът. \r\nБорисов разкритикува МВР и по темата за административното обслужване. Той даде за пример това, че на едно и също гише се иска и лична карта, и акт за раждане. Премиерът обърна внимание на това, че МВР има 700 души изчислителен център и изрази учудване както толкова изчисляват те. „Откъде-накъде държавното електронно обслужване се занимава сега да прави връзката помежду ви с прокурора и с останалите дирекции?“, запита още той.\r\nГлавният прокурор Сотир Цацаров също разкритикува работата на МВР. Конкретен пример даде с „Икономическа полиция“, като заяви, че тя е изпаднала в пълна летаргия. По думите му слабите места са там, където съществуват, не само в областните дирекции на МВР, но и в прокурорските структури. Според него дирекциите могат да бъдат разделени на работещи и \"тихи\", но по същия начин могат да бъдат разделени и окръжните прокуратури. Според него има места, в които се работи изключително активно, като Бургас, София и Пловдив, и такива, в които цари пълна летаргия. „Примерите, които дадох, без да се сърдят колегите са Търговище и Силистра. Що се отнася до национално ниво, считам, че структурите на „Икономическа полиция” в състава на ГД „Национална полиция” са в същото състояние. Техните действия за противодействие, разследване на корупция, на икономически престъпления, в много случаи граничат с откровено бездействие“, заяви главният прокурор. Той обърна внимание и на това, че Академията на МВР има пълния капацитет да започне курсове за квалификация или начално обучение на новоназначените разследващи полицаи. „Тези хора трябва да бъдат научени. 6-месечен курс е голям, но 3-месечен е напълно достатъчен. Това прокуратурата го предлага на трети пореден министър на вътрешните работи. За съжаление, г-жа Румяна Бъчварова не го и чу“, допълни главният прокурор. \r\nМинистърът на вътрешните работи Валентин Радев коментира пред журналисти, че понеже премиерът е казал той да се срещне със синдикатите, ще го направи. Радев бе категоричен, че не иска условия, а аргументи и отхвърли твърденията, че е прекратил диалога със синдикатите. \"Няма такова нещо. Не искам да си говорим през медиите - има Съвет за социално партньорство, да говорят там. Не разбирам защо говорят пред медиите, дават интервюта - гледам ги и аз по телевизията като вас. Готов съм по всяко време да се срещнем и процедурата е да се срещна аз с моя заместник - все едно съм аз. Той ми докладва всичко и аз взимам решение\", обясни силовият министър. \r\nГлавният секретар на МВР гл. комисар Младен Маринов коментира пред журналисти, че след като премиерът Бойко Борисов и главният прокурор Сотир Цацаров отправят критики към „Икономическа полиция“, най-вероятно имат основания. Той обясни, че е поставил пред директорите на Областните дирекции нещата, на които ще държи - отношението към хората и незабавната реакция. Според него МВР без администрация не може да работи, но друг е въпросът доколко са ефективни.\r\nЛидерът на БСП Корнелия Нинова също коментира темата, като посочи, че полицаите са в пълното си право и имат основания за протест, но се надява да не се спрат след днешното арогантно отношение към тях. „Не приемаме премиерът Борисов да прехвърля отговорности, защото трима министри от ГЕРБ години наред управляват министерството: Цветан Цветанов, Румяна Бъчварова, Валентин Радев. Това състояние на МВР се дължи на техните промени в Законите, на реформата „Бъчварова“, заяви лидерът на БСП. Освен това, Нинова посочи, че управляващите трябва да назначат спешно 1000 човека, за да се подпомогне кадровия състав, да се увеличат заплатите на служителите, да им се купят униформите, обувките, горивото, компютърните и техническите средства, които са им най-необходимото за работа. \r\nМалко по-късно от пресцентъра на МВР разпространиха до медиите информация, че заседанието на Съвета за социално партньорство, на което ще присъства министърът на вътрешните работи Валентин Радев, ще се проведе на 29 юни, четвъртък. По време на срещата ще бъде обсъден въпросът за предоставянето на униформено облекло и възможността за изплащане на паричната му равностойност. Ще бъдат дискутирани и начините за преодоляване на съществуващите към момента разлики в заплащането на служителите след влизането в сила от 1 февруари 2017 г. на Закона за изменение и допълнение на ЗМВР.", "date": "2017.06.27", "title": "Лимитите за гориво на патрулките отпадат, премиерът призова незабавно да се разпределят 10 млн. лв. за летни униформи на полицаите (ОБЗОР)"}
{"url": "http://www.focus-news.net/news/2017/06/27/2409408/republika-makedoniya-stotitsi-fakli-v-solun-sreshtu-makedoniya.html", "text": "Стотици членове и привърженици на гръцката националистическа партия „Златна Зора“ със запалени факли протестираха в Солун, обещавайки, че ще изгорят всеки, допуснал държавна измяна, съгласявайки се за използва името Македония  в окончателното решение на спора за името между Атина и Скопие, предаде македонската медия “Република“.\r\nСпоред \"Златна зора\", думата Македония не трябва да фигурира като част от името на северната  съседка на Гърция. Протестът е отправен към умерената риторика на гръцкото правителство, което след посещението на македонския министър на външните работи Никола Димитров обяви, че ще подкрепи Македония на пътя ѝ към ЕС и НАТО, ако се намери решение за името.\r\n“Златна Зора“ е готова да се бори и срещу Скопие и срещу предателите, които ще позволят кражбата на гръцкото историческо и културно наследство от варварите от Север“ , гласи лозунгът на  митинга. Виктор Турмаков", "date": "2017.06.27", "title": "„Република“ (Македония) : Стотици факли в Солун срещу Македония"}
{"url": "http://www.focus-news.net/news/2017/06/27/2409412/ali-ahmeti-sreshtata-s-yohanes-han-be-mnogo-vazhna.html", "text": "Председателят на македонската партия ДСИ Али Ахмети заяви, че по време на срещата му с еврокомисаря за политиката за съседство и преговорите за разширяване Йоханес Хан са били обсъдени всички теми, които се отнасят до интеграционните процеси и определи срещата като много важна, предаде македонската медия “Алсат М“.\r\n\" Среща с еврокомисаря Хан беше много важна. Говорихме за всички теми, които се отнасят до интеграционните процеси, реформите в съдебната система, сътрудничеството с опозицията. Обещах на Хан, че ние ще положим всички усилия, за да постигнем конкретни резултати, за да бъдем по-близо до решаването на всички въпроси, които ни приближават до Европа. \"- заяви Али Ахмети. Виктор Турмаков", "date": "2017.06.27", "title": "Али Ахмети: Срещата с Йоханес Хан бе много важна"}
{"url": "http://www.focus-news.net/news/2017/06/27/2409104/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Албанският премиер Еди Рама, ще се върне на власт след парламентарните избори, които са ключови за членството на Албания в Европейския съюз, пише The Guardian.\r\nСпоред последните данни от преброяването, Рама и неговата управляваща Социалистическа партия печелят около 52% от гласовете.\r\nПри този резултат социалистите ще разчитат на пълно мнозинство в 140-местния парламент.\r\nОпозиционната дясноцентристка „Демократическата партия“, водена от Лулзим Баша, остана втора с 34% от гласовете. \r\nЕди Рама проведе активна кампания за интеграция на страната към Европейския съюз и обеща да продължи с реформите в съдебната система, включително търсене на отговорност от корумпираните лица от системата.\r\n*** Милиони граждани от Европейския съюз, живеещи във Великобритания, ще трябва да се съобразяват с така наречения  „уреден статут\" за регистрирация, пише Independent.\r\nПроектозаконът на кабинета на Тереза Мей предвижда Министерството на вътрешните работи да подготви онлайн процес за кандидатстване за повече от трите милиона граждани на Европейския съюз, които ще трябва да се регистрират и да получат нови документи за самоличност.\r\n*** Великобритания пусна на вода флагмана на флота си – самолетоносача „Куин Елизабет“ \r\nНай-големият морски съд, конструиран за Кралските военоморски сили на Великобритания отплава на първата си мисия, пише английският Mirror.\r\nСамолетоносачът с дължина над 250 метра и водоизместимост над 65 хиляди тона струва над три млрд. английски лири (около седем млрд. лева)\r\nАвионосецът ще разполага с най-модерните изтребител-бомбардировачи F-35B и хеликоптерите „Мерлин“ и „Чинук“", "date": "2017.06.27", "title": "Преглед на някои от основните теми в британския печат (\"Агенция \"Фокус\")"}
{"url": "http://www.focus-news.net/news/2017/06/27/2409090/the-guardian-v-albaniya-pobedi-proevropeyski-nastroen-lider.html", "text": "Албанският премиер Еди Рама, ще се върне на власт след парламентарните избори, които са ключови за членството на Албания в Европейския съюз, пише The Guardian.\r\nСпоред последните данни от преброяването, Рама и неговата управляваща Социалистическа партия печелят около 52% от гласовете.\r\nПри този резултат социалистите ще разчитат на пълно мнозинство в 140-местния парламент.\r\nОпозиционната дясноцентристка „Демократическата партия“, водена от Лулзим Баша, остана втора с 34% от гласовете. \r\nЕди Рама проведе активна кампания за интеграция на страната към Европейския съюз и обеща да продължи с реформите в съдебната система, включително търсене на отговорност от корумпираните лица от системата. Николай Братанов", "date": "2017.06.27", "title": "The Guardian: В Албания победи проевропейски настроен лидер"}
{"url": "http://www.focus-news.net/news/2017/06/27/2409103/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският президент Владимир Путин ще ратифицира Конвенцията на Съвета на Европа срещу прането на пари.\r\nКонвенцията на Съвета на Европа срещу прането на пари ще бъде ратифицирана от Русия, пише „Московский комсомолец“.\r\nМерките срещу прането на пари и за конфискация на имущество, придобито по престъпен начин, както и финансирането на тероризма бяха приети от Руската федерация още през 2009 г., но ратификацията на закона ще стане факт в близките дни.\r\nВ момента Конвенцията са ратифицирали 28 страни–членки на Съвета на Европа, а 11 са я подписали, но не са я ратифицирали.\r\n*** Представители на футболните федерации на Англия и Германия са заявили нежеланието си да бъдат настанени в Москва за Световното първенство през 2018 година, поради големите транспортни проблеми в руската столица, пише вестник „Известия“.\r\nИзданието цитира английския селекционер Гарет Саутгейт, който е гост на провеждащия се в Русия турнир за Купата на Конфедерациите.\r\nПредставители от Германската футболна асоциация също заявиха нежеланието си за настаняване в Москва и предпочитат Сочи, поради по-благоприятните климатични условия.\r\nСветовното първенство през 2018 година ще се проведе в 11 града от Русия, като организационният комитет е подготвил 65 тренировъчни бази, от които 23 са в Москва.\r\n*** Днес ще бъде произнесена присъдата по делото за убийството на опозиционния лидер Борис Немцов, съобщава вестник „Коммерсант“.\r\nПредседателят на Московския окръжен военен съд Юрий Житников обяви, че въпреки възраженията на адвокатите, присъдата над Заур Дадаев, братята Губашеви, Темирлан Ескерханов и Хамзат Бахаев ще бъде факт и посъветства адвокатите „да се вслушат в напътствията му“.\r\n*** Украинският посланик Игор Кизима в Минск е призован в беларуското външно министерство по повод „тенденциозни изказвания“, съобщава РИА „Новости“.\r\nПовод за дипломатическия спор са изказванията на Кизима във връзка с ученията „Славянско братство — 2017\".\r\nМинистерството на външните работи на Беларус заявява, че „Изказванията не отговарят на високата степен на доверие между Беларус и Украйна и съдържат необосновани обвинения, които са в нарушение на мерките на Организацията за сигурност и сътрудничество в Европа“.", "date": "2017.06.27", "title": "Преглед на някои от основните теми в руския печат (\"Агенция \"Фокус\")"}
{"url": "http://www.focus-news.net/news/2017/06/27/2409106/pregled-na-mezhdunarodnite-novini-do-06-ch-agentsiya-fokus.html", "text": "Албанският премиер Еди Рама, ще се върне на власт след парламентарните избори, които са ключови за членството на Албания в Европейския съюз, пише The Guardian.\r\nСпоред последните данни от преброяването, Рама и неговата управляваща Социалистическа партия печелят около 52% от гласовете.\r\nПри този резултат социалистите ще разчитат на пълно мнозинство в 140-местния парламент.\r\nОпозиционната дясноцентристка „Демократическата партия“, водена от Лулзим Баша, остана втора с 34% от гласовете. \r\nЕди Рама проведе активна кампания за интеграция на страната към Европейския съюз и обеща да продължи с реформите в съдебната система, включително търсене на отговорност от корумпираните лица от системата.\r\n*** В понеделник \"Революционните въоръжени сили на Колумбия - народна армия\", колумбийските партизани официално обявиха разоръжаването си и краят на половинвековната война срещу правителството, съобщава AFP.\r\n\"Революционните сили на Колумбия - народна армия\" (ФАРК) е крайно лява партизанска организация с марксистко-ленинистка идеология. През 2001 година държавният департамент на САЩ и още 31 държави причисляват ФАРК към списъка на терористичните организации, а Европейският съюз по-късно приема аналогично решение. \r\nДосега изключения в международен план бяха единствено Куба и Венецуела, които настояваха, че организацията се бори за идеите на Симон Боливар.\r\nС това приключва най-старата гражданска война в Латинска Америка.\r\n*** Представители на футболните федерации на Англия и Германия са заявили нежеланието си да бъдат настанени в Москва за Световното първенство през 2018 година, поради големите транспортни проблеми в руската столица, пише вестник „Известия“.\r\nИзданието цитира английския селекционер Гарет Саутгейт, който е гост на провеждащия се в Русия турнир за Купата на Конфедерациите.\r\nПредставители от Германската футболна асоциация също заявиха нежеланието си за настаняване в Москва и предпочитат Сочи, поради по-благоприятните климатични условия.\r\nСветовното първенство през 2018 година ще се проведе в 11 града от Русия, като организационният комитет е подготвил 65 тренировъчни бази, от които 23 са в Москва.\r\n*** В понеделник, в рамките на посещението на индийския министър-председател Нарендра Моди, президентът на САЩ Доналд Тръмп, обяви, че севернокорейската ракетно-ядрена заплаха трябва да бъде „бързо решена\", съобщава AFP.\r\nДоналд Тръмп благодари на индийския лидер Нарендра Моди за единството в позициите спрямо санкциите над Пхенян, заявявайки, че \"Севернокорейският режим причинява огромни проблеми и те трябва да се решат бързо“.\r\n*** Милиони граждани от Европейския съюз, живеещи във Великобритания, ще трябва да се съобразяват с така наречения  „уреден статут\" за регистрирация, пише Independent.\r\nПроектозаконът на кабинета на Тереза Мей предвижда Министерството на вътрешните работи да подготви онлайн процес за кандидатстване за повече от трите милиона граждани на Европейския съюз, които ще трябва да се регистрират и да получат нови документи за самоличност.\r\n*** Конвенцията на Съвета на Европа срещу прането на пари ще бъде ратифицирана от Русия, пише „Московский комсомолец“.\r\nМерките срещу прането на пари и за конфискация на имущество, придобито по престъпен начин, както и финансирането на тероризма бяха приети от Руската федерация още през 2009 г., но ратификацията на закона ще стане факт в близките дни.\r\nВ момента Конвенцията са ратифицирали 28 страни–членки на Съвета на Европа, а 11 са я подписали, но не са я ратифицирали.\r\n*** Днес ще бъде произнесена присъдата по делото за убийството на опозиционния лидер Борис Немцов, съобщава вестник „Коммерсант“.\r\nПредседателят на Московския окръжен военен съд Юрий Житников обяви, че въпреки възраженията на адвокатите, присъдата над Заур Дадаев, братята Губашеви, Темирлан Ескерханов и Хамзат Бахаев ще бъде факт и посъветства адвокатите „да се вслушат в напътствията му“.\r\n*** Най-големият морски съд, конструиран за Кралските военоморски сили на Великобритания отплава на първата си мисия, пише английският Mirror.\r\nСамолетоносачът с дължина над 250 метра и водоизместимост над 65 хиляди тона струва над три млрд. английски лири (около седем млрд. лева)\r\nАвионосецът разполага с най-модерните изтребител-бомбардировачи F-35B и хеликоптерите „Мерлин“ и „Чинук“.\r\nЗасега е ясно, че курсът на кораба е към Северно море.\r\n*** Главният прокурор на Бразилия повдигна обвинения срещу президента Мишел Мигел Елиас Темер Лулиа за корупция, съобщава AFP.\r\nВ декларация до Върховния съд, главният прокурор Родриго Жанот обвинява Мишел Темер за получаване на подкуп от месопреработвателна компания в размер на 150 хил. долара.\r\nЗа да бъде съден президента, долната камара на парламента, трябва да вземе решение с мнозинство от две трети. \r\nПрокурорът възнамерява да повдигне и обвинения за възпрепятстване на правосъдието и членство в престъпна група. \r\n*** В свое изявление, говорителят на Белия дом Шон Спайсър заяви, че сирийския президент Башар Асад готви атака с химическо оръжие срещу цивилното население, съобщава AFP.\r\nВ официалното си изказване Спайсър каза още, че „ако режимът на Башар Асад предизвика масовото убийство на цивилно население, ще плати висока цена“.", "date": "2017.06.27", "title": "Преглед на международните новини до 06 ч. (Агенция „Фокус“)"}
{"url": "http://www.focus-news.net/news/2017/06/27/2409101/afp-glavniyat-prokuror-na-braziliya-s-obvineniya-sreshtu-prezidenta-mishel-temer.html", "text": "Главният прокурор на Бразилия повдигна обвинения срещу президента Мишел Мигел Елиас Темер Лулиа за корупция, съобщава AFP.\r\nВ декларация до Върховния съд, главният прокурор Родриго Жанот обвинява Мишел Темер за получаване на подкуп от месопреработвателна компания в размер на 150 хил. долара.\r\nЗа да бъде съден президента, долната камара на парламента, трябва да вземе решение с мнозинство от две трети. \r\nПрокурорът възнамерява да повдигне и обвинения за възпрепятстване на правосъдието и членство в престъпна група.  Николай Братанов", "date": "2017.06.27", "title": "AFP: Главният прокурор на Бразилия с обвинения срещу президента Мишел Темер"}
{"url": "http://www.focus-news.net/news/2017/06/27/2409107/sport-tri-balgarki-zapochvat-kvalifikatsiite-na-uimbaldan.html", "text": "Три български тенисистки започват участието си в квалификациите на турнира от Големия шлем на трева Уимбълдън. Виктория Томова стартира днес в Роухемптън с мач срещу 169-ата в световната ранглиста Луксика Кумхум от Тайланд.\r\nЕлица Костова ще играе срещу № 14 в схемата Лю Фандзоу от Китай. При две победи българката може да срещне своята сънародничка Изабелла Шиникова във финалния трети кръг, където Шиникова играе срущу Катинка фон Дайхман от Лихтенщайн.", "date": "2017.06.27", "title": "Спорт: Три българки започват квалификациите на Уимбълдън"}
{"url": "http://www.focus-news.net/news/2017/06/27/2409110/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура”. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа.\r\nОграниченията важат само за следните участъците от републиканската пътна мрежа:\r\n• АМ „Хемус“ София – Ябланица от км 0+000 до км 78+554;\r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград – ГКПП „Кулата“;\r\n•\tпът I-5 Русе – Велико Търново;\r\n•\tпът I-9 Варна – Бургас;\r\n•\tпът II-99 Бургас – Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока Бургас - София :\r\n„п.в.“ Царацово :\r\n-\t27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; от км 308+107 до км 359+000 в участъка ,Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.; \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 30.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.; област Кюстендил: Дупница-Благоевград – движение в една лента в Тунел Кочериново и Тунел Дупница, поради кратковременни ремонтни работи с цел извършване на профилактика на осветлението и обслужващите системи. ВОБД ще бъде на 27.06.2017 г. от 08:30 часа до 16:30 часа и на 29.06.2017 г. от 08:30 часа до 16:30 часа. ; област Благоевград: от км 157 до км 166 между Левуново и Кулата извозване на окосена трева от разделителната ивица. Движението ще се извършва в двете посоки за движение при стеснени изпреварващи ленти. Срок 27.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.; движение в една лента по АМ Люлин и път I–1 /Е79/ от км 14+000 до км 31+000 посока София и посока Дупница, поради частичен ремонт на асфалтова настилка. Движението е сигнализирано с пътни знаци. Срок: 30.06.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; обход Враца – ремонт на ограничителни системи (мантинела). Една от лентите е затворена за движение.  Срок 27.06.2017; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Враца: Сумер-Враца км 130+000 до км 143+000 – полагане на хоризонтална маркировка. Стесняване на двете ленти за движение. Срок 27.06.2017 г.; област Благоевград: от км 363+000 до км 378+000 между Благоевград и Симитли изпълнение на подвижни работи – почистване на отводнителни окопи от ляво и дясно на пътя. Движението  ще се извършва в лявата или дясната лента за движение, съгласно поставените пътни знаци. Срок  до 30.06.2017 г.;   от км 363+000 до км 392+000  между Благоевград и Кресненско ханче изпълнение на подвижни работи – косене от ляво и дясно на пътя. Движението ще се извършва в лявата или дясната лента за движение , съгласно поставените пътни знаци. Срок до 30.06.2017 г.; от км  382+000 до км 386+000  между п.в. „Брежани“ и отклонението за Стара Кресна – ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 30.06.2017 г .     \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 30.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 27.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км. 353+500 до км.365+000 Гурково – Бинкос – движение в едната лента, поради ремонт на асфалтова настилка. Срок до 28.06.17 г.; област Кюстендил: от км 29+000 до км 42+000 в участъка Кюстендил-Драгомирово – движение с повишено внимание1 поради ремонтни дейности (ръчно косене на тревни площи). Срок до 28.06.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 297+000 до км 322+292 /Елхово-Лесово/ – стесняване на една от лентите за движение, поради машинно косене на банкети. Срок до 27.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19  Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 30.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198  отклонението за път III-108 до отклонението за с. Беласица  от км 73+000 до км 78+000 – косене на тревни площи и храсти. Движение в лявата или дясната лента за движение, съгласно поставените пътни знаци. Срок до 30.06.2017 г.;  път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. ОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 30.06.2017 г.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца - Оряхово км 3+500 до км 77+800 – полагане на хоризонтална маркировка. Стесняване на две от лентите за движение. Срок 30.06.2017 г.;.път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. път III-1306 Горна Пещене – Габаре км 30+500 до км 66+100 – частични ремонти в асфалтовата настилка. Стесняване на едно платно за движение. Срок 30.06 2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 10.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000 – частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път ІІІ-622 с. Ваксево - с. Църварица от км 4+000 до км 25+000 – движение с повишено внимание, поради извършване на частични ремонтни дейности на пътната настилка. От 10.00 часа до 17.00 часа на 27.06.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 27.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 27.06.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на строително-ремонтни дейности. Срок до 20.06.2017 г.; път III-508 Джебел-Рогозче-Фотиново от км 26+691 до км 29+951, между с. Фотиново и с.Загоричане – движение в една лента, поради извършване на ремонтни дейности. Срок на изпълнение 28.06.2017 г.ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 31.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: Път ІІ-35 Троян-Ловеч от км 46+105 до км 71+000 – движение в една лента, поради полагане на хоризонтална маркировка. Срок до 30.06.2017 г.; път ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности по пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности по пътната настилка тип „Печматик“ Срок до 07.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 03.07.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: Път III-803 Динката-Драгор от км 45+000 до км 57+000 – поетапно затваряне на лява и дясна ленти за движение, поради ремонт на пътната настилка. Срок от 9:00 до 17:00 часа на 27.06.2017 г.; път  III-3704 Пазарджик-Бошуля от км 7+000 до км 12+000 – частичен ремонт на асфалтовата настилка. Срок от 9:00 до 17:00 часа на 27.06.2017 г.; път III-8003 Смилец-Дюлево от км 28+400 до км 28+600 – затворена за движение дясна лента, поради отстраняване на авария на водопроводната мрежа.Срок от 9:00 до 17:00 часа на 27.06.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ-63 Трън-Главанови от км 55+000 до км 56+000 – ремонтни дейности на асфалтова настилка. Движението се осъществява в свободната лента Срок: 28.06.2017 г; път ІІІ-623 Калотинци-Реянци от км 57+000 до км 60+000 – машинно полагане на асфалтова смес. Движение в една лента двупосочно. Срок до 03.07.2017 г.; път ІІІ-623 Реянци-Габрешевци от км  62+200 до км 63+300 – локален ремонт. Движение в една лента двупосочно. Срок до 03.07.2017 г. ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-52 надлез на площадка на АЕЦ Белене-Лозица от км 64+500 до км 84+140 – регулирано поетапно движение в едната лента, поради асфалтиране. Срок до 29.06.2017 г. път ІІІ-301 Левски-Козар Белене от км 0+000 до км 5+000 – поетапно движение в едната лента и преминаване с повишено внимание, поради частично асфалтиране. Срок до 28.06.2017г.; път ІІІ-3404 Опанец-Долна Митрополия-Тръстеник от км 0+000 до км 13+000 – регулирано поетапно движение в едната лента, поради ремонтни дейности на асфалтовата настилка. Срок до 29.06.2017 г.; •\tпът ІІІ-3501 Одърне-Каменец от км 24+300 до км 32+600 – поетапно движение в едната лента и преминаване с повишено внимание, поради частично асфалтиране. Срок до 28.06.2017г.;ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nпът III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 30.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности на асфалтовата настилка. Движението се регулира от сигналисти. Срок до 30.06.2017 г.; път ІІІ-2302 Червена вода-Просторно  от км 28+000 до км 36+400 – ремонтни дейности по асфалтовата настилка. Движението се регулира от сигналисти. Срок до 30.06.2017 г.;ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: Път ІІІ-207 при кръстовище с Път ІІІ-207 до с Войново от км 0+000 до км 15+305 – частичен ремонт на асфалтова настилка. Срок до 03.07.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-863 Оряховец-Баните, от км 30+933 до км 31+793 – изграждане на водопроводна мрежа в чертите на с.Оряховец. Движението на МПС се осъществява двупосочно в дясната лента, съобразно създадената организация на движение. Срок до 28.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\n път ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 30.06.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7072 Иречеково-Търнава от км 12+000 до км 13+000 и от 14+000 до 15+000 – движение с повишено внимание в една лента, поради частични ремонтни дейности. Срок до 30.06.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 30.06.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.06.27", "title": "Актуална пътна обстановка"}
{"url": "http://www.focus-news.net/news/2017/06/27/2409111/predstoyashti-sabitiya-v-stranata-za-27-yuni-agentsiya-fokus.html", "text": "***\r\nДържавният глава Румен Радев ще посети Горна Оряховица. Той ще разгледа най-големия комплекс в България за производство на хранителни продукти „Захарни заводи“. По-късно Румен Радев ще проведе работна среща с кмета на община Горна Оряховица инж. Добромир Стойков Добрев, а след това на на площад „Алеко“ в Свищов държавният глава ще присъства на тържествената заря-проверка по повод 140 години от освобождението на града. Той ще произнесе тържествено слово, след което ще се проведе илюминация и стрелба със стрелково оръжие в памет на падналите за свободата на град Свищов.  \r\n***\r\nОт 10.30 часа в град Калофер вицепрезидентът Илияна Йотова ще участва в обществена дискусия на тема „Чудесата на Калофер.\r\n***\r\nОт 9.00 часа в София Хотел Балкан министърът на туризма Николина Ангелкова ще присъства на официалната церемония по откриването на Втория международен семинар „По Западния път на коприната“.  \r\n***\r\nОт 09.00 часа в хотел „Сенс“ ще се проведе Деветото заседание на Комитета за наблюдение (КН) на Оперативна програма „Региони в растеж” 2014-2020. В заседанието ще участват министърът на регионалното развити и благоустройството Николай Нанков, заместник-министърът и ръководител на Управляващия орган на ОПРР Деница Николова, членовете на КН и представители на Европейската комисия.  \r\n***\r\nОт 11.00 часа в Централния офис на Камарата на строителите в България ще се проведе кръгла маса „Възможности за намаляване на административната тежест в строително-инвестиционния процес“. Във форума ще вземат участие министърът на регионалното развитие и благоустройството Николай Нанков, главният архитект на Столичната община арх. Здравко Здравков и др. \r\n***\r\nОт 09.00 часа на паркинга на търговския комплекс на бул. „Ботевградско шосе“, преди АМ „Хемус“, ще се състои национална среща на автошколите и авто инструктурите от цяла страна под надслов „Ние не сме корумпирани“. \r\n***\r\nОт 09.00 часа в „София хотел Балкан“ ще се състои конференция на тема „Фалшиви новини, пропаганда и геополитика\".\r\n***\r\n От 09.30 часа 31 състав на СГС  ще гледа делото срещу Димитър Димов (чл. 78А, чл. 325 ал.1 НК по реда на чл.375 НПК).\r\n***\r\nОт 10.00 часа във Френски институт в България ще се проведе четвъртият семинар, част от конкурс „ЕКООБЩИНА“, на тема „Подобряване на енергийната ефективност на обществените и жилищните сгради”.\r\n***\r\nОт 10.00 часа в зала „Мусала 1“ в хотел „Хилтън“ ще се проведе пресконференция, на която ще бъде представено германо-американско предложение за съвместна разработка и производство в България на нова бронирана бойна машина. \r\n***\r\nОт 10.00 часа в Специализирания наказателен съд ще се гледа делото срещу Х. Манукян, Пламен Т., М. Василев и др. за образуване и ръководене на организирана престъпна група. \r\n***\r\nОт 11.00 часа в Специализирания наказателен съд ще се гледа делото срещу  Валентин к. и Красимир Й. за образуване и ръководене на организирана престъпна група.\r\n***\r\nОт 11.00 часа в Националния исторически музей (НИМ) ще бъде открита изложбата „Гравирани медни съдове от колекцията на Дикран Балабанян“, която представя откупени през 2017 г. от НИМ етнографски материали.\r\n***\r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Михаил Христов и общинският съветник Владимир Даневще проведат приемна за граждани.\r\n***\r\nОт 15.00 до 17.00 часа на ул. „Леге\" №10, общинският съветник от БСП Владимир Данев и народният представител от БСП Михаил Христов ще имат приемен ден. \r\n***\r\nОт 16.00 часа в пленарната зала на Народното събрание председателят на Народното събрание Димитър Главчев ще наградите на лекарите, отличени в тазгодишното издание на инициативата „Лекарите, на които вярваме”.\r\n***\r\nОт 16.30 часа в Големия салон на Института, Институтът за исторически изследвания - БАН организира по повод 180-годишнината от рождението на Васил Левски семинар на тема „Актуални проблеми на историята и историографията”.\r\n***\r\nОт 18.00 часа ще се проведе протест за запазване и възстановяване на паметника 1300 години България. След 19:30 за кратко ще бъде блокирано движението на бул. „Патриарх Евтимий“ и „Витошка“.\r\n***\r\nОт 18.30 часа  в Борисовата градина ще се състои концерт на Представителния духов оркестър при Академията на МВР.\r\n***\r\nОт 18.30 часа в кино „Евро Синема“ ще се състои премиера н филма „Авиаторът“. Входът е свободен. \r\n***\r\nОт 19.00 часа в клуб „Перото“ ще бъде представена Стихосбирката „Поетът от стъкло“ на колумбийския поет Армандо Ромеро в превод на Ирен Иванчева и Кирил Мерджански.\r\n***\r\nОт 11.00 ч. в 305 зала в Община Асеновград ще се проведе пресконференция със заместник-кмет инж. Мария Вълканова, директор Дирекция \"Хуманитарни дейности\" Величка Стойчева и главен експерт дейност \"Младежки дейности и спорт\" Георги Златев.\r\n***\r\nНа стадиона в Балчик ще се проведе турнир по футбол за деца и ветерани.\r\n***\r\nОт 09.00 часа в сградата на Дома на нефтохимика Общинският съвет-Бургас ще проведе редовното си заседание.\r\n***\r\nОт 09.00 часа в сградата на областната структура на \"БСП за България\" (ул. \"Фердинандова\" 60) народният представител Тодор Байчев организира приемна за граждани.\r\n***\r\nОт 10.00 часа в зала \"Петя Дубарова\" на КЦ \"Морско казино\" ще се открие националният конкурс \"Аз имам дарба\".\r\n***\r\nОт 11.00 часа в хотел „Бижу“ ще се проведе заключителна пресконференция за изпълнението на проекта „За децата на Бургас с любов“. \r\n***\r\nОт 13.30 часа в Конферентната зала на хотел \"Приморец\" ще се открие регионалният семинар на заинтересованите страни по проект \"Регионално и транспортно развитие на региона Дунав - Черно море към транснационален и многопристанищен регион - портал към Каспийския регион и Далечния изток\".\r\n***\r\nОт 13.30 часа в Етнографския музей ще бъде открита изложба „Вотиви“.\r\n***\r\nОт 14.00 до 16.00 часа в офиса на ПП ГЕРБна ул. „Георги Бенковски” №, общинският съветник Людмила Колева ще има приемен ден. \r\n***\r\nОт 11.00 часа в Зала 302 ще се проведе Пресконференция за Международния реанакторски фестивал „Ежедневието на средновековен Търновград - Възходът на Цар Калоян”. \r\n***\r\nОт 19.00 часа в НЧ „Надежда 1869“  ще бъде представена„Любов в лудницата“ – театрална постановка от Емил Бонев. \r\n***\r\nОт 10.00 часа в сграда на Дирекция „Бюро по труда” ще се проведе пресконференция на представителите на Дирекция „Бюро по труда” – Видин, Дирекция „Инспекция по труда” – Видин и РД „Социално подпомагане” – Видин. \r\n***\r\nОт 19.00 часа в НЧ „Развитие 1869“ ще се състои „Споменът за утре“ – спектакъл на трупата на Нешка Робева с специалното участие на финалиста от „Гласът на България“ Христо Младенов.\r\n***\r\nОт 19.00 часа в камерна зала на ДКТ ще бъде представена постановката „Съвсем проста история“ от Марина Ладо.\r\n***\r\nОт 19.00 часа в градска концертна зала ще се състои Концерт на Симфониета Враца.\r\n***\r\nОт 10.00 до 12.00 часа в Регионална библиотека „Дора Габе“ – Интерактивна зала ще се състои летен детски клуб „Играй и учи“ за деца от 6 до 14 г. \r\n***\r\nОт 17.30 часа в Художествената галерия ще бъде открита изложба „Славянски мост“.\r\n***\r\nОт 19.00 часа на пл. „Свобода“ ще се състои концерт на Фолклорен ансамбъл „Кирилица“ и Танцов ансамбъл „Фантазия“. \r\n***\r\nОт 11.00 часа в сградата на Община Дупница ще се състои пресконференция по повод състоянието на общинската болница. \r\n***\r\nОт 10.30 часа в Младежки дом ще се проведе обществена дискусия на тема „Чудесата на Калофер. Нови възможности за развитие на култури-исторически туризъм в региона“.  \r\n***\r\nОт 13.00 часа в зала „В. Караиванов“ – Община Карлово ще се състои тържествено откриване на двудневен Национален ученически събор „С Левски в сърцето“, посветен на 180-тата годишнина от рождението на Апостола. От 17.00  часа ще се проведе шествие със знамена до паметника на Васил Левски. От 20.00  часа ще се състои Рок концерт на пл. „20-ти юли” Карлово. Съборът продължава и на 28 юни. \r\n ***\r\nОт 10.30 часа в сградата на Община Кюстендил ще се състои церемония по награждаването на Детския-юношески танцов ансамбъл „Кюстендилче”. \r\n***\r\nОт 14.00 часа в клуба на БТА ще се проведе пресконференция във връзка с разкриването на офис за правна помощ. \r\n***\r\nОт 9.30 часа, зала 1 Апелативният съд ще гледа за втори път делото срещу Ахмед Муса Ахмед. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза. \r\n***\r\nОт 10.30 часа в Голяма конферентна зала на Дом на културата \"Борис Христов\"- \"София Мюзик Ентерпрайсис\" и Фондация \"Пловдив 2019\" Ви канят на пресконференция по повод предстоящото първо издание на фестивала Hills of Rock, част от програмата на \"Пловдив - Европейска столица на културата 2019. \r\n***\r\nОт 11.00 часа в Пресцентъра на БСП – Пловдив (ул. Кр. Пстухов 18) ще се проведе пресконференция на народния представител от „БСП за България” доц. д-р Георги Йорданов и общинския съветник от БСП в Пловдив Димитрина Вакрилова.\r\n***\r\nОт 16.00 до 18.00 часа в офиса на ПП ГЕРБ в район „Тракия”в блок 91, общинският съветник Иван Вичков, член на Постоянната комисия  „Здравеопазване и социални дейности”, ще има приемен ден за граждани. \r\n***\r\n От 10.00  часа  в зала 105  на Община Сливен ще се състои пресконференция с общинското ръководство.\r\n***\r\nОт 11.00  часа  в Пресклуб-Сливен ще се проведе пресконференция по повод предстоящото освещаване на  храм \"Свети великомъченик Теодор Тирон.\r\n***\r\nОт 18.00 часа в зала „Княз Александър I“ на Историческия музей ще започне представянето на книгата „Ветровете ни мраморни“ на известния български писател Николай Табаков.\r\n***\r\nОт 11.00 часа до Братската могила в местността „Паметниците“ ще се проведе панахида в памет на загиналите войни в Руско-турската Освободителна война и церемония по полагане на венци и цветя.  Посланикът на Русия в България А. А. Макаров ще вземе участие в тържества, посветени на 140-годишнината от Освобождението на гр. Свищов. \r\n*** \r\nОт 10.00 часа в зала 203 в общината ще се проведе брифинг относно ремонт детските и спортните площадки в Шумен и обезпечеността им с камери за видеонаблюдение.", "date": "2017.06.27", "title": "Предстоящи събития в страната за 27 юни (Агенция „Фокус)"}
{"url": "http://www.focus-news.net/news/2017/06/27/2409112/nimh-shte-e-goreshto-sled-obyad-na-mesta-shte-se-razviva-kupesta-i-kupesto-dazhdovna-oblachnost.html", "text": "Атмосферното налягане е малко по-ниско от средното за юни и ще остане без съществена промяна. Днес ще бъде предимно слънчево. Около и след обяд над Южна и Източна България ще се развива купеста и купесто-дъждовна облачност и на места ще превали и прегърми, в отделни райони - интензивно. Има условия за градушки. Ще се задържи горещо, с преобладаващи максимални температури между 31° и 36°. Това съобщи за Агенция „Фокус“ дежурният синоптик от НИМХ Евгения Егова.\r\nНад Черноморието ще е предимно слънчево. След обяд ще има временни увеличения на облачността, но вероятността за валеж е малка. Ще духа слаб до умерен югоизточен вятър. Максималните температури ще са 27-29°. Температурата на морската вода е 22°-25°. Вълнението на морето ще е 2 бала.\r\nНад планините преди обяд ще е предимно слънчево. Около и след обяд ще се развива купеста и купесто-дъждовна облачност и на места ще превали и прегърми. По билата ще духа до умерен вятър от запад-северозапад. Максималната температура на височина 1200 метра ще е около 27°, на 2000 метра – около 18°.", "date": "2017.06.27", "title": "НИМХ: Ще e горещо, след обяд на места ще се развива купеста и купесто-дъждовна облачност"}
{"url": "http://www.focus-news.net/news/2017/06/27/2409115/predsedatelyat-na-parlamenta-dimitar-glavchev-shte-vrachi-nagradite-na-otlichenite-v-initsiativata-lekarite-na-koito-vyarvame.html", "text": "Председателят на Народното събрание Димитър Главчев ще връчи наградите на лекарите, отличени в тазгодишното издание на инициативата „Лекарите, на които вярваме”, съобщиха от пресцентъра на Народното събрание. Церемонията ще започне в 16.00 часа в пленарната зала на Народното събрание. \r\nПредседателят на парламента Димитър Главчев ще поздрави всички номинирани лекари. Той ще връчи наградите на трима млади и трима опитни лекари, които отговарят на очакванията на българите за медиците. На церемонията ще бъде отличен и най-възрастният лекар в България, който продължава да практикува. \r\nНа награждаването ще присъстват министърът на здравеопазването проф. Николай Петров, издателят на вестник „24 часа” Венелина Гочева и главният редактор на изданието Борислав Зюмбюлев. На церемонията са поканени членовете на Комисията по здравеопазването на Народното събрание, представители на изпълнителната власт, на неправителствените организации на лекарите и стоматолозите и др. \r\nИнициативата „Лекарите, на които вярваме” се реализира от 2010 г. Всяка година номинираните от читателите на вестник „24 часа” лекари, спечелили доверието на своите пациенти, се включват в сборник „Лекарите, на които вярваме”. \r\nПредвидено е присъстващите на награждаването да участват в дебат по актуални теми на българското здравеопазване, определени от анкета на вестника.", "date": "2017.06.27", "title": "Председателят на парламента Димитър Главчев ще връчи наградите на отличените в инициативата „Лекарите, на които вярваме”"}
{"url": "http://www.focus-news.net/news/2017/06/27/2409108/kcna-watch-severna-koreya-obvini-sasht-v-natsizam.html", "text": "Корейската народно-демократична република сравни президентът на САЩ Доналд Тръмп с Адолф Хитлер, съобщава корейската агенция KCNA Watch.\r\nНапрежението между двете държави продължава да ескалира след поредните севернокорейски опити с балистични ракети, способни да носят ядрено оръжие и смъртта на студента Ото Уормбиър. Николай Братанов", "date": "2017.06.27", "title": "KCNA Watch: Северна Корея обвини САЩ в нацизъм"}
{"url": "http://www.focus-news.net/news/2017/06/27/2409105/afp-administratsiyata-na-sasht-s-ultimatum-kam-siriyskiya-lider-bashar-asad.html", "text": "В свое изявление, говорителят на Белия дом Шон Спайсър заяви, че сирийския президент Башар Асад готви атака с химическо оръжие срещу цивилното население, съобщава AFP.\r\nВ официалното си изказване Спайсър каза още, че „ако режимът на Башар Асад предизвика масовото убийство на цивилно население, ще плати висока цена“. Николай Братанов", "date": "2017.06.27", "title": "AFP: Администрацията на САЩ с ултиматум към сирийския лидер Башар Асад"}
{"url": "http://www.focus-news.net/news/2017/06/27/2409114/vitseprezidentat-iliyana-yotova-shte-uchastva-v-obshtestvena-diskusiya-na-tema-chudesata-na-kalofer-novi-vazmozhnosti-za-razvitie-na-kulturno-istoricheski-turizam-v-regiona.html", "text": "Вицепрезидентът Илияна Йотова ще участва в обществена дискусия на тема „Чудесата на Калофер. Нови възможности за развитие на културно-исторически туризъм в региона“ в град Калофер, съобщиха от прессекретариата на държавния глава. Инициативата е част от Националната кампания „Чудесата на България 2017“, организирана от в. „Стандарт“ под патронажа на вицепрезидента. Дискусията ще се състои в Младежки дом – Калофер.", "date": "2017.06.27", "title": "Вицепрезидентът Илияна Йотова ще участва в обществена дискусия на тема „Чудесата на Калофер. Нови възможности за развитие на културно-исторически туризъм в региона“"}
{"url": "http://www.focus-news.net/news/2017/06/27/2409117/ministar-valentin-radev-zaminava-na-rabotno-poseshtenie-v-germaniya.html", "text": "Делегация, водена от министъра на вътрешните работи Валентин Радев, заминава на работно посещение в Берлин, съобщиха от пресцентъра на МВР. В рамките на визитата министър Радев ще се срещне с германския вътрешен министър Томас де Мезиер. Двамата ще обсъдят сигурността на външните граници на ЕС, управлението на миграционните потоци, противодействието на корупцията и организираната престъпност. Ще бъде дискутирано и предстоящото Българското председателство на Съвета на ЕС.", "date": "2017.06.27", "title": "Министър Валентин Радев заминава на работно посещение в Германия"}
{"url": "http://www.focus-news.net/news/2017/06/27/2409109/burgas-zadarzhan-e-21-godishen-mazh-napadnal-nezryashti-turisti-na-glavnata-ulitsa-v-stariya-nesebar.html", "text": "Задържан е 21-годишен мъж, нападнал незрящи туристи на главната улица в Стария Несебър, съобщиха от Областната дирекция на МВР - Бургас. Случаят стана известен след разпространен през медиите видеоматериал, в който се вижда нападение над група от туристи със зрителни дефицити, станало в Стария Несебър преди дни. Районно управление – Несебър се е самосезирало, като в резултат на бързите оперативно-издирвателни мероприятия, предприети от полицейските служители, е установен и задържан за срок от едно денонощие извършителя на деянието – това е 21-годишния с инициали Т.Н. от Несебър.\r\nНамерени и разпитани са свидетели-очевидци на инцидента, иззети се видеозаписи от охранителни камери\t, разположени в близост до местопроизшест-вието, назначени са експертизи. Събраните до момента материали са докладвани в Районна прокуратура – Несебър за предприемане на последващи действия.", "date": "2017.06.27", "title": "Бургас: Задържан е 21-годишен мъж, нападнал незрящи туристи на главната улица в Стария Несебър"}
{"url": "http://www.focus-news.net/news/2017/06/27/2409118/ministarat-na-turizma-nikolina-angelkova-shte-otkrie-vtoriya-mezhdunaroden-seminar-po-zapadniya-pat-na-koprinata-v-sofiya.html", "text": "Министърът на туризма Николина Ангелкова ще открие Втория международен семинар „По Западния път на коприната“. Събитието се организира от Световната организация по туризъм (СОТ) към ООН и Министерството на туризма на Р България със сътрудничеството и подкрепата на Европейската комисия. Това съобщиха от пресцентъра на Министерството на туризма. Семинарът ще се състои в периода 27-28 юни 2017 г. в София Хотел Балкан. Официалната церемония по откриването ще се проведе от 09.00 до 10.00 ч. Събитието е открито за представителите на средствата за масова информация.\r\nСъбитието ще бъде разделено на 3 части – два уъркшопа и техническо посещение. Поканени са представители на страните-членки на програмата „По пътят на коприната“, български и чуждестранни представители на научно-изследователски центрове, браншови организации и бизнеса. \r\nБългария членува в програмата на СОТ „По пътят на коприната“ от 2012 г. Вторият международен семинар „По западният път на коприната“ се провежда в рамките на „Инициативата за развитие на туризма по Западния път на коприната“. Това е съвместен проект на Световната организация по туризъм и Европейската комисия и е част от европейската инициатива „Подобряване на разбирането за европейския туризъм“. Чрез реализирането на този проект се цели популяризиране на възможностите за осъществяване на туристически дейности по западните участъци на Пътя на коприната. Една от основните идеи на инициативата е да бъдат обособени туристически маршрути по „Западния път на коприната“, а в дългосрочен план се очаква това да доведе до интензифициране на транснационалното сътрудничество между страните, членуващи в програмата на СОТ „По пътя на коприната“.", "date": "2017.06.27", "title": "Министърът на туризма Николина Ангелкова ще открие Втория международен семинар „По Западния път на коприната“ в София"}
{"url": "http://www.focus-news.net/news/2017/06/27/2409119/sinhua-kitay-obvini-indiya-za-narushavane-na-granitsata.html", "text": "Китай обвини Индия за нарушаване на границата в района на щатите Сиким и Тибет и предупреди, че това може да „застраши мира\" съобщава агенция Синхуа.\r\nГраничният конфликт води началото си от 1967 г. Напрежението между двете държави продължава вече няколко седмици, а официален говорител от външното министерство на Китай поиска „Индия веднага да оттегли военните си подразделения“. Николай Братанов", "date": "2017.06.27", "title": "Синхуа: Китай обвини Индия за нарушаване на границата"}
{"url": "http://www.focus-news.net/news/2017/06/27/2409121/pregled-na-osnovnite-temi-v-dobrudzhanskiya-pechat.html", "text": "„Проекти за 200 милиона лева се изпълняват в областта“, съобщава на първа страница вестник „Нова добруджанска трибуна“. Най-голямо финансиране получава Добрич – 134,5 млн. лв. Общата стойност на всички проекти е 157 млн. лв. Това сочат данните към 15 юни според информационната система ИСУН, са съобщили на среща с медиите от Областния информационен център. Проектите в областта са общо 69, част от тях вече са изпълнени. Голямата награда на Националната среща за млади балетни изпълнители „Анастас Петров“ тази година не е присъдена. В края на миналата седмица се е провело 18-то издание на конкурса. Председател на журито е бил Ясен Вълчанов, премиер солист на Софийската опера и балет. Отличие I степен и стипендия на Министерство на културата е получила 15-годишната Дарина Динчева. Форумът е бил закрит от кмета на Добрич Йордан Йорданов. „Представят книги на Марин Георгиев“, съобщава изданието. Две книги ще представи проф. Светлозар Игов на 28 юни от 18.00 часа в Художествената галерия. Това са „Звезден пратеник: Николай Кънчев и българската поезия“ и „Венчан до живот – моята унгарска Европа“. Марин Георгиев е писател, преводач, основател на първото българско издателство „Литературен форум“. \r\n„Концесионерът на мина „Оброчище“ платил част от борчовете към държавата и персонала“, съобщава в своята рубрика „Акценти“ другият регионален вестник „Добруджанска трибуна“. Идната седмица ще стане ясно дали „Евроманган“ ще плати и останалата част от задълженията към работниците. Това е съобщила министърът на енергетиката Теменужка Петкова. Дейността на мината бе спряна в началото на месец юни. Концесионният договор е спрян с мотива, че не са плащани такси за правото на дружеството да ползва подземните богатства. „Ученик от Добрич е спечелил награда от НАП“, съобщава изданието. Ученикът е от СУ „П. Р. Славейков“ от град Добрич, той е спечелил портативно зарядно от играта „Влез в час с данъците“, която продължава с данъчен куиз „В час ли си“. Николай Костадинов е на 12 години, завършва 5-ти клас и участва в играта на НАП от самото й начало. На отличника по данъци е връчена и грамота от приходната агенция. От НАП Добрич съобщават, че играта „Влез в час с данъците“ продължава до 3 юли с данъчен куиз „В час ли си“ на електронен адрес с името на играта. „Приемат заявки за участие в 21-то издание на събор „Текето“, съобщава всекидневникът. Фолклорният събор ще се проведе на 22 юли в местността „Текето“ край манастира „Св. пророк Илия“ село Александрия, Община Крушари. Проявата е с конкурсен характер и е включена в календара на Министерство на културата. Съборът е ежегоден и се провежда традиционно на Илинден.", "date": "2017.06.27", "title": "Преглед на основните теми в добруджанския печат"}
{"url": "http://www.focus-news.net/news/2017/06/27/2409124/sofiya-shte-se-sastoi-premiera-na-filma-aviatorat.html", "text": "Има ли българска авиация, ще има и българска нация! Думите на неизвестния автор са част от афиша на филма „Авиаторът”, който разказва за живота на един от въздушните асове в недалечното ни  минало -  Кирил Градинаров.\r\nФилмът „Авиаторът” е за един от пионерите на родното въздухоплаване във време, когато България  е имала авиация и самолети – собствено производство и не един и двама летци асове кръстосвали  българското небесно пространство.Кирил Градинаров е един от тези скромни, недостатъчно извести и незаслужено забравени от днешното поколение небесни асове.\r\nНеговият син, известният български режисьор Марин Градинаров, познат ни най-вече с православните си филми като поредицата \"Път към Голгота\", филмите за св. Серафим Соболев и много други, в случая се отклонява от обичайното си амплоа на творец, за да изпълни своя синовен и патриотичен дълг пред семейство и Родина.  \r\nПремиерата на филма \"Авиаторът\" ще се състои от 18,30 часа в кино Евро Синема (бул. „Ал. Стамболийски, 17-под Министерството на културата). Вход свободен. \r\nНикола Петков", "date": "2017.06.27", "title": "София: Ще се състои премиера на филма „Авиаторът”"}
{"url": "http://www.focus-news.net/news/2017/06/27/2409116/ministar-nikolay-nankov-shte-uchastva-v-kragla-masa-za-namalyavane-na-administrativnata-tezhest-v-stroitelno-investitsionniya-protses.html", "text": "Министърът на регионалното развитие и благоустройството Николай Нанков ще участва в кръгла маса на тема „Възможности за намаляване на административната тежест в строително-инвестиционния процес“. Тя ще се проведе от 11.00 часа, в централния офис на Камарата на строителите в България. Това съобщиха от пресцентъра на Министерството на регионалното развитие и благоустройството. В дискусията ще участва също и заместник-министър Валентин Йовев. \r\nФорумът е организиран от камарите на строителите в България, на архитектите в България и на инженерите в инвестиционното проектиране.", "date": "2017.06.27", "title": "Министър Николай Нанков ще участва в кръгла маса за намаляване на административната тежест в строително-инвестиционния процес"}
{"url": "http://www.focus-news.net/news/2017/06/27/2409125/plovdiv-obshtinskiyat-savetnik-ot-gerb-ivan-vichkov-organizira-priemna-za-grazhdani.html", "text": "Общинският съветник от ПП ГЕРБ Иван Вичков организира приемна за граждани, съобщиха от пресцентъра на партията.\r\nОбщинският съветник от ПП ГЕРБ в Общински съвет – Пловдив Иван Вичков ще приема граждани от 16:00 до 18:00 часа в офиса на ПП ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.", "date": "2017.06.27", "title": "Пловдив: Общинският съветник от ГЕРБ Иван Вичков организира приемна за граждани"}
{"url": "http://www.focus-news.net/news/2017/06/27/2409102/bsp-ideyata-na-gerb-za-anketna-komisiya-za-prevaorazhavaneto-e-porodena-ot-strah-ot-volyata-na-prezidenta-radev-za-borba-s-koruptsiyata-obzor.html", "text": "Страхът от президента Радев и подкрепата, която той получава в борбата с корупцията, са причините за това ГЕРБ да поиска създаването на Анкетната комисия в парламента за превъоръжаването на Българската армия. Това обяви лидерът на БСП Корнелия Нинова по време на брифинг в централата на партията във връзка с обявената от ГЕРБ идея за създаване на Анкетна комисия в парламента да провери фактите около решението за осигуряване на финансов ресурс за превъоръжаване на Българската армия и избора на нов военен самолет. Според Нинова е крайно време политическите фигури, специалисти и професионалисти, не на думи, а с действия да започнат и доведат до край битката с корупцията, особено по високите етажи на властта. Тя заяви, че президентът Румен Радев има подкрепата на БСП за действия в тази посока. Нинова припомни, че на 23 юни премиерът Бойко Борисов е заявил в Брюксел пред премиера на Швеция, че започват преговори с за закупуване на изтребители \"Грипен\", а една седмица по-късно от ГЕРБ са обявили, че искат Анкетна комисия със съмнения за корупция по това решение и с намек за натиск, оказан от президента Радев, за да се вземе това решение. \"Какво се случи през тази една седмица? Кое е това събитие, което е обърнало така нещата?\", попита лидерът на БСП. „За нас е само едно – изказването на президента Радев, че политическата класа няма воля да се бори с корупцията, че поема инициативата“, каза Нинова и поясни, че президентът е подкрепен от нея публично вчера. Лидерът на БСП заяви, че комисията, извършила подреждането на офертите за закупуване на въоръжение, е назначена от кабинета „Борисов“ 2. Именно заради това според нея предложението на ГЕРБ за Анкетната комисия за превъоръжаването е все едно „Борисов“ 3 да разследва „Борисов“ 2 и звучи като виц. Нинова определи обвиненията на ГЕРБ това като „димка“ и поясни, че служебният кабинет не е взел окончателно решение, а е разгледал подреждането на офертите и е оставил взимането на решение на следващия кабинет.", "date": "2017.06.27", "title": "БСП: Идеята на ГЕРБ за Анкетна комисия за превъоръжаването е породена от страх от волята на президента Радев за борба с корупцията (ОБЗОР)"}
{"url": "http://www.focus-news.net/news/2017/06/27/2409120/ministar-nikolay-nankov-shte-otkrie-devetoto-zasedanie-na-komiteta-za-nablyudenie-na-operativna-programa-regioni-v-rastezh-2014-2020-g.html", "text": "Министърът на регионалното развитие и благоустройството Николай Нанков ще открие Деветото заседание на Комитета за наблюдение на Оперативна програма “Региони в растеж” 2014-2020 г. То ще се проведе от 09.00 часа, в град София, хотел „Сенс“ (бул. „Цар Освободител“ № 16), зала „Сенс”, ет. 1. Това съобщиха от пресцентъра на Министерството на регионалното развитие и благоустройството. По време на срещата ще бъде представен годишният доклад за изпълнение на Оперативна програма „Региони в растеж“ 2014-2020 за 2016 г. Ще бъде представена за обсъждане също и промяна в плана за оценка на Оперативна програма „Региони в растеж“ 2014-2020 г. \r\nВ заседанието ще вземат участие експерти и представители на Европейската комисия.", "date": "2017.06.27", "title": "Министър Николай Нанков ще открие Деветото заседание на Комитета за наблюдение на Оперативна програма “Региони в растеж” 2014-2020 г."}
{"url": "http://www.focus-news.net/news/2017/06/27/2409127/sofiya-narodniyat-predstavitel-ot-bsp-za-balgariya-mihail-hristov-i-obshtinskiyat-savetnik-vladimir-danevshte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Михаил Христов и общинският съветник Владимир Данев ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на ГС на БСП-София.\r\nВсеки вторник различни народни представители, общински съветници и заместник-председатели на Градския съвет на БСП в София се срещат с граждани. Желаещите могат да се запишат предварително на телефон 02/987 20 86.", "date": "2017.06.27", "title": "София: Народният представител от „БСП за България“ Михаил Христов и общинският съветник Владимир Даневще проведат приемна за граждани"}
{"url": "http://www.focus-news.net/news/2017/06/27/2409126/denyat-27-yuni-v-balgarskata-istoriya.html", "text": "2013 г. \r\nПрезидентът на Република България Росен Плевнелиев присъжда орден „Стара планина“ първа степен на Трасивулос Стаматопулос, извънреден и пълномощен посланик на Република Гърция в Република България „за цялостния му принос за развитието и задълбочаването на приятелските отношения, политическото, икономическото и културното сътрудничество между Република България и Република Гърция“.2008 г. \r\nПрезидентът на Република България Георги Пъравнов присъжда орден „Стара планина“ първа степен на Норайр Нурикян „за изключителния му принос за развитието на физическото възпитание и спорта.“1996 г. \r\nПрезидентът Желю Желев назначава Румен Янков за председател на Върховния касационен съд и Владислав Славов - за председател на Върховния административен съд.1974 г. \r\nВъв Варна е открита сесия на Изпълнителния съвет на ЮНЕСКО.\r\nИзпълнителният съвет на ЮНЕСКО носи отговорност за осъществяването на решенията, приети от Генералната конференция. Изпълнителният съвет се състои от представители на 58 страни, избрани от 5 географски избирателни групи. България досега е била 3 пъти член на Изпълнителния съвет: 1972 - 1976 г., 1985 - 1989 г. и 1993 - 1997 г. На 27 - та сесия на Генералната конференция (1993 г.) изборът на България за член на Изпълнителния съвет потвърждава традиционно високия авторитет на нашата страна в ЮНЕСКО. След изменения в Устава на ЮНЕСКО от 1993 г., в Изпълнителния съвет са представени вече страни, а не отделни личности, представящи съответните страни. На 28 - та сесия на Генералната конференция на ЮНЕСКО (1995 г.) България е избрана за заместник - председател на Изпълнителния съвет на ЮНЕСКО.\r\nОрганизацията на Обединените нации за образование, наука и култура /ЮНЕСКО/ е създадена през месец ноември 1945 г. в Лондон като една от четирите “големи” специализирани организации на ООН. Уставът й влиза в сила през 1946 г. България е член на ЮНЕСКО от 17 май 1956 г. През 1984 г. от ЮНЕСКО излизат САЩ, Великобритания и Сингапур. Лейбъристкото правителство взима решение за връщането на Великобритания в ЮНЕСКО от 1 август 1997 г. След заявлението на президента на САЩ Джордж Буш на 57 - та сесия на ООН, на 32 - а сесия на Генералната конференция на ЮНЕСКО на 1 октомври 2003 г. и САЩ официално се завръщат в Организацията.\r\nОсновен тезис, залегнал в Устава на ЮНЕСКО, е “че мирът се изгражда в умовете на хората ”. Това предопределя основните насоки на дейност на тази организация. Ролята на ЮНЕСКО в съвременния свят се определя като интелектуална и етическа. ЮНЕСКО съдейства за разширяването на международното сътрудничество в областта на образованието, естествените науки, екологията, културата, социалните науки, комуникациите и информатиката, правата на човека.1971 г. \r\nПровеждат се избори за Шесто Народно събрание. Това са избори за първия парламент след влизането в сила на Конституцията от 1971 г. За кандидатите на ОФ са подадени 99,90 % от общия брой на гласовете. От 400 - те депутати 268 са от БКП, 100 - от БЗНС и 32 безпартийни (от тях 19 са членове на ДКМС). В парламента заседават 385 българи, 11 турци, 3-ма евреи, 1 арменец. Председател е Георги Трайков, сменен през април 1972 г. от Владимир Бонев. На 9 март 1976 г. това Народно събрание се саморазпуска предсрочно заради предстоящия 11 - ти конгрес на БКП.1947 г. \r\nС постановление на Министерския съвет се отнемат близо 2/3 от земите на манастирите в страната.1946 г. \r\nКръстю Пастухов от БРСДП (о) е осъден на 5 години строг тъмничен затвор. Съдебният процес срещу него започва на 6 юни 1946 г. Той е обвинен, че с две свои статии във в. \"Свободен народ\" е \"накърнил достойнството и боевата сила на българската армия\".1946 г. \r\nПриет е Законът за национализация на застрахователните дружества и за държавния монопол в застраховането. Съгласно този закон всички активи и пасиви на съществуващите акционерни и кооперативни застрахователни дружества, ведомствени каси, фондове, застрахователни отдели на банките и други, се поемат от Държавния застрахователен институт. Всички действащи застраховки и портфейли, задължения, както и презастрахователните договори запазват своето действие и преминават по право върху ДЗИ. С този акт по същество се извършва сливане на действащите застрахователни предприятия в една голяма компания. Държавният застрахователен надзор също преустановява дейността си, тъй като функциите по контрола на застраховането също преминават в ДЗИ.\r\nДържавният застрахователен институт (ДЗИ) е създаден с този закон като автономно предприятие, юридическо лице със седалище гр. София и със сложна структура, като в този си вид е работил до 1952 г., когато започва изграждането на клоновете и постепенната децентрализация на дейността на Института. ДЗИ е единственото застрахователно предприятие в България до 1961 г., когато с постановление на правителството е създадено Българско външно застрахователно и презастрахователно дружество \"Булстрад\" на базата на съществуващия дотогава отдел на ДЗИ. Основният акционер на \"Булстрад\" е Министерство на финансите, а един от главните акционери е и самият ДЗИ. \"Булстрад\" провежда всички застраховки, които са свързани със задължения извън територията на страната - морски, авиационни, туристически и други, докато ДЗИ запазва монопол върху застраховането вътре в страната.\r\nОсвен монопола в застраховането, след 1946 г. държавата постепенно въвежда голям относителен дял на задължителното (законово) застраховане. Законът за застраховане на имущества е приет през 1958 г., като измененията в него от 1969 г. разширяват значително обхвата на задължителното имуществено застраховане.\r\nЮридическият монопол в застраховането се спазва стриктно до 1989 г., до появата на конкуренция в областта на застраховането. През октомври 1998 г. ДЗИ е преобразуван в еднолично акционерно дружество със 100% участие на държавата. На 7 декември 1999 г. в \"Държавен вестник\", бр. 107 е обнародвано решението на Агенцията за приватизация за откриване на процедура по приватизация на \"Държавен застрахователен институт - ДЗИ\" ЕАД, която приключва с продажбата на дружеството на 27 август 2002 г.1945 г. \r\nВ дните между 24 и 27 юни се провежда първия конгрес на Българския народен женски съюз.\r\nБългарски Народен Женски съюз (БНЖС) е единна масова организация на българските жени. Неговото изграждане започва през октомври 1944 г. по решение на Националния комитет на ОФ. С тази задача се заема Централната женска комисия към Националния комитет на ОФ, начело с Р. Тодорова. Пристъпва се към реорганизация на съществуващите женски дружества, създадени от Българския женски съюз. През юли 1945 г. се провежда учредителният конгрес на БНЖС, на който се избира и ръководният му орган – Управителен съвет. Дългогодишен негов председател е Ц. Драгойчева. Печатен орган на съюза е в. \"Народен женски глас\" (1945 г.–1950 г.). От 1945 г. започва да издава и сп. \"Жената днес\".1913 г. \r\nПо време на Междусъюзническата война Румъния обявява война на България. Близо половин милионна румънска армия прекосява р. Дунав, и възползвайки се от оголения български тил, достига на 30 км от София. Дни по-рано война на България са обявили Гърция и Сърбия. Междусъюзническата война приключва с подписания на 28 юли 1913 г. Букурещки мирен договор, според който България е лишена в значителна степен от освободените от нея по време на Балканската война (1912 - 1913) земи и понася тежки финансови и други загуби.\r\nМеждусъюзническата война (Втора балканска война – 1913 г.) е война между България и бившите й съюзници от Балканския съюз 1912 - 1913 г. - Сърбия, Гърция и Черна гора, и присъединилата се към тях Румъния. След победата над Турция в Балканската война (1912 - 1913 г.), между балканските съюзници избухват остри разногласия за владеенето на освободените територии. Сърбия предявява искане за земите, намиращи се на запад от р. Вардар, и повдига въпроса за ревизиране на българо - сръбския договор от 1912 г. Гърция предявява искане към териториите на Южна Македония и част от Западна Тракия. Претенциите на двете държави са неоснователни, тъй като се отнасят до земи, населени предимно с българско население. Отчитайки своята решаваща заслуга за разгрома на Турция в Балканската война, България настоява да получи цяла Македония, изтъквайки и факта, че преобладаващият етнически елемент в нея е българският. На 19 май 1913 г. Сърбия и Гърция подписват таен военно - политически договор, който е насочен изцяло против България. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера (разположен източно от устието на р. Струма). Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ са направени изявления, че Румъния търси приятелството на Сърбия и Гърция. Под предлог да не се допусне нарушаване на \"балканското равновесие\" от страна на България, румънските управляващи среди предявяват претенции към Южна Добруджа. Турция също не прикрива своя стремеж да си възвърне земите, намиращи се на запад от линията Мидия - Енос. Всяка една от балканските държави започва да се готви за война. В България са мобилизирани 600 000 души, но практически от нея могли да бъдат използвани 500 000 души. Веднага след сключването на Лондонския мирен договор 1913 г. по заповед на българското военно командване всички български войски, разположени в района на Източна Тракия, са прехвърлени на запад за действия против сръбската и гръцката армия. След изготвения набързо план се проектирали военни действия само против тези две държави, поради това на турската и румънската граница не са оставени почти никакви войскови сили. Сърбия и Гърция, които също така не демобилизират своите армии, разполагат общо с 550 000 души, към които се присъединява и една черногорска дивизия от 12 000 души. След намесата на Румъния и Турция против българската армия се изправя и още една допълнителна военна сила от близо 700 000 души. Въпреки крайно неизгодното положение на България цар Фердинанд I и стоящата зад него царедворска клика не скриват своите намерения за война против бившите съюзници на България. \r\nОще преди 16 юни 1913 г. сръбският крал подписва манифест за обявяване на война на България с непопълнена дата. Цар Фердинанд I се оказва по - невъздържан и на 16 юни чрез своя помощник - главнокомандващ ген. М. Савов дава заповед за действия на българската армия срещу армиите на Сърбия и Гърция, които от своя страна предприемат офанзива против България. Веднага на тяхна страна се присъединява и Черна гора. На 27 юни в конфликта се включва и Румъния, а 3 дни по - късно - и Турция. Изправена сама срещу всички свои съседи, въпреки някои успехи срещу сръбската и гръцката армия, България е принудена да капитулира. Особено са облекчени в своите действия против нея Румъния и Турция. Без да срещнат каквато и да било съпротива, румънските войски прекосяват за няколко дни Северна България и се озовават до София. Турската армия успява, също без никакво противодействие от българска страна, да заграби Източна Тракия. \r\nАвстро-Унгария и Германия, които най - много насърчават цар Фердинанд I за войната, след нейното избухване не предприемат никакви стъпки за възпиране действията на останалите балкански държави против България. Тяхното желание е колкото се може повече да задълбочат противоречията на Балканите и да ликвидират Балканския съюз. На 28 юли 1913 г. е подписан Букурещкият мирен договор, според който България не само е лишена в значителна степен от освободените от нея по време на Балканската война 1912 г. - 1913 г. земи, но понася и тежки финансови и други загуби. Поражението на България в Междусъюзническата война сериозно разклаща положението на монархическия институт, но при все това цар Фердинанд I успява да се задържи на престола.1910 г. \r\nВ София е закрит Славянски събор (Втори подготвителен). Той се провежда в дните между 24 - 27 юни в Народния театър. Организиран е конгрес на политически и научни дейци от славянските страни. Съборът се организира по предложение на С. С. Бобчев, който е председател на Славянското дружество в България, с подкрепата на Народната и Прогресивнолибералната партия. Присъстват руски, сърбохърватски, словенски, чешки и полски представители. Делегатите издигат идеята за политическо единство между славяните, изградено върху културно - икономическото сближаване. Стремежът към солидарност не се прилага на практика поради изострените междудържавни отношения след Балканската война 1912 г.–1913 г.1898 г. \r\nВ Пловдив е учреден Семинарски съюз (на завършилите духовните семинарии) с председател Христо Въргов.1884 г. \r\nСъстои се откриване на IV ОНС. Председател: Петко Каравелов (до 30 юни), Ст. Стамболов (30 юни - 1 септември) и Георги Живков (от 1 септември 1886 г.) - всичките крайни либерали.1877 г. \r\nВ хода на Руско-турската война под командването на ген. Михаил Драгомиров Четиринадесета пехотна дивизия осъществява успешен десант в района на Свищов.\r\nМихаил Иванович Драгомиров е роден на 8 ноември 1830 г. Той е руски военен деец, генерал от пехотата. По време на Руско - турската освободителна война 1877 г. - 1878 г. командваната от него Четиринадесета пехотна дивизия първа форсира р. Дунав между Зимнич и Свищов и осигурява плацдарма за дебаркирането на останалите части от руската армия на българския бряг. По - късно участва в отбраната на Шипченския проход, където е ранен. След войната се занимава с преподавателска дейност, командва войските на Киевския военен окръг .Умира на 15 октомври 1905 г.На тази дата са родени:1929 г. \r\nРоден е Доньо Петров Донев - български художник и режисьор. Той завършва Художествената академия в София. Режисьорският му дебют, съвместно с Тодор Динов, е \"Дует\" (1961 г.), а първият му самостоятелен филм е \"Приказка\" (1962 г.). Доньо Донев създава много филми и като художник. Той е автор на първия български пълнометражен анимационен филм \"И ги нарекоха Монтеки и Каполети\" (1985 г.). Заснел е също \"Цирк\" (1962 г.), \"Кравата, която …” (1967 г.) (съвместно с Христо Топузанов), \"Тримата глупаци\" (1971 г.), \"Умно село\" (1972 г.), \"Тримата глупаци ловци\" (1972 г.), \"Дефакто\" (1973 г.), \"Тримата глупаци и кравата\" (1973 г.), \"Лъвът\" (1975 г.), \"Мнима работа\" (1977 г.), \"Тримата глупаци и глупачката\" (1977 г.), \"Тримата глупаци педагози\" (1980 г.), \"Тримата глупаци рибари\" (1983 г.), \"Пардон\" (1984 г.), \"Вълча сюита\" (1987 г.), \"Тримата глупаци в ресторанта\" (1988 г.), \"Бон апетит\" (1990 г.), \"Хамлет\" (1994 г.), \"Вагнер\" (1998 г.; като актьор).1929 г. \r\nРоден е Александър Джеров – български политик. Завършва Втора мъжка гимназия в София и право в Софийския университет \"Свети Климент Охридски\". Доктор по международно частно право. Професор по вещно право. Адвокат в продължение на повече от 30 години. Юрисконсулт на Министерство на благоустройството от 1966 до 1973 г. Декан на Департамента по право в Нов български университет от 1993 г. Професор в Специализирания научен съвет по правни науки от 1994 г. Има множество публикации и издадени книги на юридическа тематика. Член на Радикалдемократическата партия в България (РДП) от 1989 г. Заместник-председател на РДП от 1993 г. до 1995 г. Депутат в VІІ Велико народно събрание и председател на Парламентарната законодателна комисия. Депутат в ХХХVІ Обикновено народно събрание и председател на Парламентарната законодателна комисия в ХХХVІ ОНС. От ноември 1996 г. става член на Демократическата партия. Депутат в ХХХVІІ ОНС (Парламентарна група на Народен съюз - БЗНС, ДП). Заместник-председател на Парламентарната правна комисия в ХХХVІІ ОНС. Заместник- председател на Демократическата партия. Представител на България в \"Комисията за демокрация чрез право\" към Съвета на Европа. Депутат от Благоевград в ХХХVІІІ ОНС (Парламентарна група на Народен съюз - БЗНС, ДП). Заместник-председател на ротационен принцип на ХХХVІІІ ОНС и заместник-председател на Парламентарната комисия по правни въпроси и законодателство срещу корупцията. Заместник-ръководител на Делегацията в Парламентарната асамблея на Организацията за сигурност и сътрудничество в Европа.1879 г. \r\nРоден е Атанас Илиев Кирчев - български драматичен артист. Учи драматическо изкуство в Петербург и Берлин. Атанас Кирчев е един от първите артисти на “Сълза и смях”. Изгражда запомнящи се образи - Тетерев (“Еснафи” от Горки), лорд Горинг (“Идеалният мъж” от О. Уайлд), Дяволът (в едноименната драма на Молнар), Свещеникът (“Младост” от Халбе), Борислав (в едноименната драма от Ив. Вазов), Драгой (“Искам да живея” от Н. Г. Данчов) и др. Умира на 5 ноември 1912 г., в гр. София.1850 г. \r\nВ Сопот е роден \"Патриархът на българската литература\" Иван Вазов (1850 - 1920). Вазов е писател, поет, драматург, публицист, почетен член на БАН (1921), почетен доктор на филологическите науки. Брат на офицерите от Българската армия Георги Вазов и Владимир Вазов. Учи при Партений Белчев и Ботьо Петков, а след това в Пловдивската гимназия. През 1870 г. е изпратен в Румъния да практикува търговия при чичо си, но бяга в Браила, където попада в средите на българските хъшове. В периода 1872 - 1873 г. учителства в България. През 1875 г.става член на революционния комитет в Сопот. След избухването на Априлското въстание 1876 г. емигрира през Цариград в Румъния. Първата му стихосбирка е \"Пряпорец и гусла\" (1871), последвана от \"Тъгите на България\" (1877). През Руско-турската война (1877 - 1878) пише трета стихосбирка \"Избавление\". След Освобождението се премества в Пловдив, където развива активна обществено-политическа и публицистична дейност. Заедно с Константин Величков описва в продължение на 5 год. в-к \"Народний глас\", главен редактор е на сп. \"Наука\", съставител на литературното сп. \"Зора\" (1885). Отново с К. Величков участва в съставителството на двутомната \"Българска христоматия\" (1884). От това време са поетичният цикъл \"Епопея на забравените\", повестта \"Чичовци\" и др. През есента на 1886 г. напуска България и се установява в Одеса. През 1894 г. излиза романът \"Под игото\", последван от драмата \"Хъшове\" (1894) и романа \"Нова земя\" (1896). От 1889 г. живее в София. Издава сп. \"Денница\". От 1897 до 1899 г. е министър на народната просвета в кабинета на Константин Стоилов. По време на войните създава високопатриотични песни, с които възпява героизма на българския войник. Автор е на многобройни пътеписи, есета, статии и исторически повести. Носител на ордена \"Св. равноапостоли Кирил и Методий\" (1920). Произведенията му са преведени на ок. 50 езика.\r\nИван Вазов умира на 22 септември 1921 г. в София.На тази дата умират:1997 г. \r\nУмира литературоведът Боян Димитров Ничев (1930 - 1997). Доктор на филологическите науки (1980). Роден е на 6 януари 1930 г. в гр. Берковица. Завършва българска филология в СУ “Св. Климент Охридски” през 1952 г. Защитава кандидатска дисертация на тема \"Реализмът на Бранислав Нушич\". От 1957 г. работи в Института за литература при БАН. Става професор през 1981 г. Завежда отдел \"Теория, критика и изкуство\" в сп. \"Септември\" от 1967 до 1980 г. Изследователските му интереси са в областта на българското и славянското литературознание. Автор на литературни портрети на български писатели. Съчинения: \"Димитър Талев. Литературен - критически очерк\" (1961), \"Бранислав Нушич\" (1962), \"Национална съдба и литература\" (1968), \"Увод в южнославянския реализъм. От фолклор към литература в естетическия развой на южните славяни през ХVIII и ХIХ в.\" (1971), \"Литературни портрети и проблеми\" (1972), \"Пътят на българската проза към крупни епични форми\" (1974), \"Съвременният български роман\" (1978), \"Критика и литературна история\" (1980), \"Вапцаров, или Нашият поетичен диалог със света\" (1989) и др.1975 г. \r\nУмира Георги Енев Боршуков - български журналист, автор на многобройни проучвания из историята на българската журналистика. Геoрги Боршуков е роден на 16 март 1903 г. в Казанлък. Следва инженерство във Виена (1923 - 1925 г.). Завършва Юридическия факултет на СУ “Св. Климент Охридски през 1926 г. Специализира в Париж (1936 г.). Главен редактор е на в.\"Дъга\" (1934 - 1944 г.). Доцент по журналистика в СУ “Св. Климент Охридски” (1954 г.), професор - 1959 г. Ръководител на катедрата по журналистика в СУ “Св. Климент Охридски” 1965 - 1970 г. Негови съчинения са: \"Новата организация на света\" (1945 г.), \"Социалистическият печат в България. Том I\" (1946 г.), \"Оформяне и производство на вестник\" (1957 г.), \"История на българската журналистика\" (1965 г.).1967 г. \r\nУмира Георги Петров Генов - български политически деец, юрист и общественик. Той е роден на 15 март 1883 г. в гр. Котел. Завършва право в СУ “Св. Климент Охридски” през 1912 г. Специализира Международно право в Париж и Рим (1913 - 1915 г.). Професор по Междудържавно и международно право в СУ “Св. Климент Охридски” (1925 - 1944 г.). В периода 1937 - 1938 г. е ректор. Привърженик е на Радикалната партия. Георги Генов е един от редакторите на в. \"Радикал\" (1934 г.), главен редактор на \"Междудържавно право\" (1940 г.). Негови съчинения са: \"Вмесването в междудържавното право\", \"Обществото на народите\" (1920 г.), \"Положението на християните в Турция според мохамеданското право\" (1922 г.), \"Източният въпрос. Политическа и дипломатическа история\", в 2 ч. (1924 - 1926 г.), \"Ньойският договор и България\" (1935 г.), \"Дипломатическо и консулско право\" (1937 г.), \"Организация на мира. Универсалност, регионални съобщения и двустранни договори\" (1937 г.), \"България и Обществото на народите\" (1938 г.), \"България и Европа. Сан Стефано и Берлин - 1878\" (1940 г.), \"Правното естество на междудържавните договори и тяхната мирна ревизия\" (1940 г.) и др.1870 г. \r\nУмира Добри Войвода - български хайдутин. Той е роден през 1825 г. в гр. Копривщица. Действа заедно с Ангел Войвода. От 1860 г. е байрактар при Лефтер Войвода. След 1868 г. предвожда своя дружина в Карловско и Казанлъшко.", "date": "2017.06.27", "title": "Денят 27 юни в българската история"}
{"url": "http://www.focus-news.net/news/2017/06/27/2409123/dha-devlet-bahcheli-zadalzhitelno-tryabva-da-prodalzhi-izvanrednoto-polozhenie-v-turtsiya.html", "text": "Генералният председател на Партията на националистическото движение (ПНД) Девлет Бахчели защити основанията и тезата за продължаване на извънредното положение в Турция, предаде информационната агенция Догу хабер ажансъ (ДХА). Лидерът на турските националисти се обяви остро против „Похода за справедливост” на основната опозиционна сила, който според  него води страната към „хаос, конфронтация, потъване в безвремие и тъмнина, на фона и на политическо шоу”. „Прилагането на извънредното положение трябва да продължи. Обръщам се към онези, които настояват напълно да бъде отменено извънредното положение, като внушават усещането, че то е против демокрацията и свободите. Това е тезата на кръговете, които са предубедени към опита за преврат от 15 юли м.г. Нека всеки да се самоопредели и да си знае мястото.”, посочва още Девлет Бахчели, цитиран от ДХА. Георги Димов", "date": "2017.06.27", "title": "ДХА:  Девлет Бахчели: Задължително трябва да продължи извънредното положение в Турция"}
{"url": "http://www.focus-news.net/news/2017/06/27/2409129/nimh-v-16-oblasti-na-stranata-e-v-sila-zhalt-kod-za-visoki-temperaturi-a-v-10-za-gramotevichna-aktivnost.html", "text": "В 16 области на страната е в сила жълт код за високи температури, а в 10 за гръмотевична активност. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълт код за горещо време е в сила за областите: Видин, Монтана, Враца, Плевен, Велико Търново, Русе, Разград, Силистра, Добрич, Ямбол, Хасково и Пловдив. Там ще бъде горещо, максималните температури ще са около и над 35°. Жълт код за гръмотевична активност има за областите: София – град, София-област, Перник, Кюстендил, Пазарджик, Смолян, Кърджали. Там се очаква след обяд и до полунощ ще превали и прегърми. Двата кода са активни за областите: Ловеч, Габрово, Благоевград, Кърджали. В тези области се очаква да бъде горещо, максималните температури да са около и над 35°, а след обяд и до полунощ да има валежи и гръмотевици. Жълтият код означава, че времето е потенциално опасно.", "date": "2017.06.27", "title": "НИМХ: В 16 области на страната е в сила жълт код за високи температури, а в 10 - за гръмотевична активност"}
{"url": "http://www.focus-news.net/news/2017/06/27/2409128/afp-prezidentskite-izbori-v-mongoliya-ne-izlachiha-pobeditel.html", "text": "Предстои втори тур на президентските избори в Монголия на девети юли, съобщава AFP.\r\nЗа пръв път в историята на Монголия ще се състоят президентски избори в два тура.\r\nВ първия кръг от президентските избори нито един от тримата кандидати не получи мнозинство от над 50%. \r\nЦентралната избирателна комисия обяви, че Халтмагийн Батулга, опозиционният кандидат на „Демократическата партия“ (ДП), е събрал 38% от гласовете. Той ще се изправи срещу премиера Миегомбин Енхболд, председател на „Монголската народна партия“, наследила комунистичеката „Монголска народнореволюционна партия“ Николай Братанов", "date": "2017.06.27", "title": "AFP: Президентските избори в Монголия не излъчиха победител"}
{"url": "http://www.focus-news.net/news/2017/06/27/2409130/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Във вторник във връзка с подмяна на водомерен възел на бул. „Ситняково“ в жк. „Гео Милев“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по бул. „Ситняково“ от ул. „Каймакчалан“ до ул. „Гео Милев“; ул. „Загоричене“, ул. „Голаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ситняково“ ъгъла с ул. „Загоричене“.\r\nВъв вторник във връзка с подмяна на сградно водопроводно отклонение на ул. „Трайчо Костов“ в с. Горни Богров се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Трети март“, ул. „Ботунски път“, ул. „Шабаница“, ул. „Воденицата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nВъв вторник във връзка с подмяна на сградно водопроводно отклонение на ул. „Никола Бонев“ в гр. Бухово се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Андрей Стоичков“ от №1 до №11 и бл. 18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред пощата.", "date": "2017.06.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/27/2409131/dobrich-v-remont-e-chast-ot-patya-debrene-stefanovo.html", "text": "В ремонт е част от пътя Дебрене – Стефаново. Частични ремонтни дейности на асфалтовата настилка се извършват до края на месеца. Движението на автомобили е в една лента, съобразно пътната организация, предаде кореспондент на Радио „Фокус” – Варна.  \r\nВремето в Добрич е ясно и слънчево, тихо е, температурата на въздуха е около 20 градуса. Без временни ограничения е движението на автомобили в областта. \r\nЖулиета НИКОЛОВА", "date": "2017.06.27", "title": "Добрич: В ремонт е част от пътя Дебрене-Стефаново"}
{"url": "http://www.focus-news.net/news/2017/06/27/2409132/3-dushi-sa-s-opasnost-za-zhivota-a-28-sa-raneni-pri-katastrofi-prez-izminaloto-denonoshtie-v-stranata.html", "text": "28 души са ранени при катастрофи през изминалото денонощие, съобщиха от пресцентъра на МВР. В страната са станали 20 пътнотранспортни произшествия, при които има един загинал и трима с опасност за живота. На територията на столицата са станали  160 леки и пет тежки пътни инцидента, при които има 12 ранени.", "date": "2017.06.27", "title": "3 души са с опасност за живота, а 28 са ранени при катастрофи през изминалото денонощие в страната"}
{"url": "http://www.focus-news.net/news/2017/06/27/2409133/sofiya-vavezhda-se-organizatsiya-na-dvizhenieto-vav-vrazka-s-provezhdaneto-na-sabitie-na-posolstvoto-na-suverenniya-maltiyski-orden.html", "text": "Въвежда се организация на движението във връзка с провеждането на събитие на посолството на Суверенния Малтийски орден в София. Това съобщиха от пресцентъра на Столична община. От 14.00 до 20.30 часа се забраняват престоят и паркирането на пътни превозни средства по ул. „Ген. Гурко” между ул. „Дякон Игнатий” и ул. „Княз Александър І”, от страната на хотела.", "date": "2017.06.27", "title": "София: Въвежда се организация на движението във връзка с провеждането на събитие на посолството на Суверенния Малтийски орден"}
{"url": "http://www.focus-news.net/news/2017/06/27/2409135/denyat-27-yuni-v-svetovnata-istoriya.html", "text": "2016 г. \r\nУмира Карло Педерсоли, познат в киното с псевдонима Бъд Спенсър. Той стана известен от филмите, в които си партнира с колегата си Терънс Хил. Той е първият италианец, който е успял да преплува 100 м. свободен стил за време под 1 минута.2014 г. \r\nСветовната здравна организация предупреждава за увеличен риск от Ебола в Западна Африка.2013 г. \r\nМинистър-председателят на Либия Али Зейдан уволнява министъра на отбраната заради нестихващите военни стълкновения в страната.2012 г. \r\nРадикалните ислямисти в Мали завземат Гао, изтласкайки туарегите от „Националното движение за освобождение на Азавад“.2011 г. \r\nВ Пном Пен започва съдебен процес срещу лидерите на „Червените кхмери“.2006 г. \r\nИталианското правителство в качеството си на депозитар на основните договори на Европейския съюз приема ратифицирания от Литва на 30 март Договор за присъединяване на България и Румъния към ЕС.2006 г. \r\nБелгийският парламент на френската общност ратифицира единодушно Договора за присъединяване на България и Румъния към Европейския съюз. 2006 г. \r\nФренското Народно събрание ратифицира единодушно Договора за присъединяване на България и Румъния към Европейския съюз..1997 г. \r\nВ САЩ първият музикален автомат (jukebox) е продаден за 45 903 долара.1996 г. \r\nВ Исландия са разрешени хомосексуалните бракове.1994 г. \r\nГлин Велф от Калифорния се жени за 28-ми път и влиза в книгата „Гинес” като рекордьор.1991 г. \r\nЮгославски войски - танкове и авиация - преминават в Република Словения. 48 часа по-рано (на 25 юни 1991 г. ) Словения обявява независимостта си от СФР Югославия. Словения е съюзна република в състава на СФР Югославия от 1945 г.\r\nРепублика Словения е държава в Югозападна Европа, обхващаща Юлиевите Алпи и басейните на реките Драва и Сава. Столица и е Любляна. На 1 декември 1918 г. след разпадането на Австро-Унгария част от Словения влиза в състава на Кралството на сърби, хървати и словенци (от 1929 г. Югославия), като част от словенските територии остават в Италия и Австрия. След Втората световна война (1945 г.) Словения е една от републиките на Федеративна народна република Югославия (от 1963 г. Социална федеративна република Югославия). Според Лондонското споразумение от 1954 г., което Югославия сключва с Великобритания, САЩ, Франция и Италия, територията на Триест е разделена, като градът с пристанището е даден на Италия, а по-голямата част с прилежащата му област - на Словения. През 1990 г. на власт идва опозиционната коалиция ДЕМОС и за президент е избран М. Кучан (преизбран 1992 и 1997 г. ). На 25 юни 1991 г. след референдум е обявена независимостта на Словения (призната от международната общност от 1992 г.). На 27 февруари 1997 г. е сформирано правителство с министър -председател Янез Дърновшек. През 1992 г. Словения става член на ООН.1985 г. \r\nЗа първи път е отбелязан Световният ден на риболовците. Чества се от 1985 г. по решение на Международната конференция по регулиране и развитие на риболова, проведена през юли 1984 г.1978 г. \r\nСАЩ изстрелват първия в света океанографски спътник.1978 г. \r\nВ дните между 27 - 29 юни в Букурещ се провежда Тридесет и втора сесия на Съвет за икономическа взаимопомощ (СИВ). Одобрени са дългосрочните целеви програми за сътрудничество между страните - членки.\r\nСъветът за икономическа взаимопомощ е междуправителствена организация за икономическо и научно - техническо сътрудничество. Основан е през 1949 г. от България, Полша, Румъния, СССР, Унгария и Чехословакия. По - късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г. На проведената през 1991 г. на 27 юни 46. сесия в Будапеща СИВ взема решение да се саморазтури.1967 г. \r\nВ Барклейс банк се появява първият банкомат, въпреки че това не е съвсем вярно – първият банкомат е измислен през 1939 и е инсталиран в Градската банка на Ню Йорк. 6 месеца по късно обаче е махнат поради ниския интерес.\r\nБанкоматът от 1967 г. отначало приемал само еднократни жетони или ваучери. Банкоматите не получили широко разпространение чак до средата на 80-те години.1950 г. \r\nСАЩ изпраща войски в Корея. Корейската война е конфликт между Северна Корея и Южна Корея, продължил от 25 юни 1950 до 27 юли 1953 (това е датата на прекратяване на огъня; войната официално не е прекратена). Това е първият горещ конфликт в рамките на Студената война, като сблъсък между САЩ и техните съюзници от ООН и комунистическите сили Китай и СССР. Основните съюзници на Южна Корея са САЩ, Канада, Австралия и Великобритания, въпреки че много други държави изпращат свои войски. Съюзници на Северна Корея са Китай, който предоставя военни сили, и Съветския съюз, който изпраща военни съветници и военни пилоти, както и оръжие за китайските и севернокорейски войски.\r\nОще в края на Втората световна война съветската армия освобождава от японците целия Корейски полуостров. Съветската армия заема северната част (Северна Корея), а САЩ – южната част (Южна Корея).\r\nВойната започва с нападение на севернокорейската армия, защото Ким Ир Сен смята, че само с война двете Кореи могат да се обединят. Съветът за сигурност на ООН взема решение да подпомогне Юга, в момент, когато СССР бойкотира работата му и не може да наложи вето. ООН, с решаващото участие на САЩ, оказва помощ на Южна Корея, като отблъсква Северна Корея до границите на Китай. За първи път в историята севернокорейците прилагат масово промиване на мозъците на американски военнопленници, метод, невиждан до тогава.\r\nКорейската война се характеризира с нечуваните жестокости, както между военни, така и между цивилни. Десетки хиляди са убити по политически причини. От страх от укрити комунистически шпиони Американската армия убива хиляди бежанци. Южнокорейската полиция без съд екзекутира десетки хиляди по подозрение че са “симпатизанти на комунизма”. Конфликтът е вдъхновил много произведения на изкуството, най-известното от които е картината “Корейското клане” на Пикасо (1951 г.), която обрисува жестокостите на военните над цивилните. Филмът “Манджурският кандидат” от 1962 г. разказва как СССР използва методи за промиване на мозъка и хипноза над пленени американски войни. Преработката от 2004 г. описва подобен сюжет, но действието се развива по време на Войната в Персийският залив.1954 г. \r\nСССР пуска в експлоатация първата в света промишлена атомна електроцентрала, разположена край град Обнинск, недалеч от Москва.\r\nАтомната електроцентрала (АЕЦ) произвежда електричество с енергията от разпада на атомното ядро, в условията на контролирана верижна реакция. Мощностите им са от 40 Мегавата (МВт) до над 1000 МВт.\r\nПървият в света ядрен реактор е пуснат в Чикаго в края на 1942 г. година. Съветският Съюз започва проектирането на първата атомна електростанция едва след 1949 г. На 27 юни 1954 г. са направени първите обороти на турбината на първата АЕЦ в гр. Обнинск. Днес за най-развита се смята ядрената енергетика във Франция, където АЕЦ произвеждат над 70% от цялата електроенергия. Въпреки очевидните недостатъци и възможности за аварии, АЕЦ има много положително качества, най-важното от което е практически нулевите емисии - АЕЦ не замърсява въздуха. Друго преимущество на АЕЦ е относително ниската цена и големите резерви на горивото (понеже използва малко гориво).1945 г. \r\nСъветското правителство взема решение да изтегли войските си от Чехословакия.\r\n1944 г.\r\nЗапочва масово депортиране на българи, арменци и гърци от Крим в източните райони на СССР.\r\nНа 2 юни 1944 г. Сталин подписва постановление № 5984 на Държавния комитет за отбрана за “допълнително изселване от територията на Крим на 37 000 души, сътрудници на немците, от българите, гърците и арменците”\r\nЗа два дни в края на юни са изселени 12 422 българи, 15 040 гърци и 9 919 арменци. В операцията участват 23 000 военни от войските на НКВД и около 9000 души от оперативния състав на органите на НКВД-НКГБ.\r\nНа 5 юли 1944 г. Берия докладва, че изселването на кримските народи е успешно завършено.\r\nСпецпреселниците нямали право да напускат мястото на принудителното си заселване без разрешение на местния комендант на НКВД, което се третирало като бягство и за него се носела криминална отговорност.\r\nОт ноември 1948 г. българите, както и повечето от другите депортирани народи и етнически групи получават статут на “выселенцы” - заселени за вечни времена в новите места.\r\nПрез лятото на 1954 г. са премахнати някои от ограниченията на “спецзаселниците”. Те вече можели да се придвижват в пределите на съответните републики или области и трябвало да се отчитат в комендатурите само веднъж годишно, а не на всеки три дни.\r\nНа 27 март 1956 г. президиумът на Върховния съвет на СССР възстановява гражданските права на кримските българи, арменци и гърци. Освобождаването от принудителното заселване обаче не им давало право да се завърнат в Крим. Отнетата при депортацията собственост също не е възстановена. Ограниченията за местожителство на кримските немци, гърци и българи са премахнати на 3 ноември 1972 г. В действителност кримските народи започват да се завръщат легално в Крим едва след 1990 г.1941 г. \r\nПо време на Втората световна война (1939-1945 г.) Унгария обявява война на СССР.1936 г. \r\nВ СССР са забранени абортите.1929 г. \r\nВ Ню Йорк за пръв път в света е излъчена цветна телевизия.1905 г. \r\nНа борда на руския броненосец \"Потьомкин\" избухва бунт на моряците от Черноморския флот. На това събитие режисьорът Сергей Айзенщайн посвещава своя филм.1898 г. \r\nПриключва първото самостоятелно околосветско пътешествие на канадския мореплавател и пътешественик Джошуа Слокъм. Слокъм е роден на 20 февруари 1844 г. На 12 години бяга от семейството си и започва да си вади прехрана като моряк по риболовни кораби. През 1865 г. приема американско гражданство. На 24 април 1895 г., от Бостън започва околосветското му пътешествие. След повече от три години, на тази дата Слокъм пристига в Нюпорт, след като е пропътувал повече от 74 000 км. На следващата година издава книгата си “Да пътуваш сам около света”, което се счита за класически пътепис. През 1909 г. изчезва безследно около река Ориноко. През 1924 г. официално е обявен за мъртъв.\r\nСлокъм има много последователи. През `60-те години на ХХ век френският моряк Бернард Моьтисьо кръщава 12-метровата си лодка Джошуа. Животът му е описан в книгата “Пътуване на душата” от Камерън Ройс Джес. На негово име е кръстена и реката Слокъм в Дартмаут, Масачузетс.1893 г. \r\nСрив на Нюйоркската стокова борса в резултат от сериозния упадък на Американската икономика през същата година. Това е най-лошата икономическа криза дотогава. Икономистите не са единодушни по въпроса каква е причината. Периода е белязан от огромна безработица (между 12% и 18%) и масови фалити – затворени са над 15 000 предприятия и 5000 банки. Трудните времена, депресията и утопичните настроения са обезсмъртени в книгата на Франк Бауъм “Магьосникът от Оз”, който е пълен с политически алегории и метафори от това време.1806 г. \r\nБритански армии превземат Буенос Айрес.\r\nБитката е част от Британската инвазия на Рио де ла Плата – неуспешен опит на Британия да превземе Испанските колонии около реката Рио де ла Плата в Южна Америка. Британските армии срещнат силна съпротива от страна на местното население, което е не по-малко доволно от тяхното присъствие, от колкото от испанското. Това е една от първите крачки към независимост.\r\nНа 12 август 1806 г. Буенос Айрес е отвоюван обратно. Междувременно британците превземат Монтевидео, на 3 февруари.\r\nНа 5 юни следващата година пристигат подкрепления от Британия, и британците отново опитват да превземат Буенос Айрес. След яростната съпротива от страна на местното население британската армия претърпява огромни загуби, и на 7 юли 1807 г. е подписано примирие, според което Англия оттегля всички свои войски от района на Рио де ла Плата, и освобождава Монтевидео.\r\nСлед серията битки без никаква помощ от страна на Испания (испанският крал бил заловен от Наполеон), идеята за независимост на колониите изглеждала все по реална. 3 години по-късно избухва Майската революция, първият реален опит за независимост, прелюдия към Декларацията за независимост на Аржентина през 1816 г.1787 г. \r\nЕдуард Гибън завършва класическия си труд “Залез и упадък на Римската империя”.\r\nРоденият на 27 април 1737 г. историк, завършва през 1787 г. една от най - влиятелните книги от епохата на Просвещението – “Залез и упадък на Римската империя”. Книгата се занимава с причините за завладяването на Константинопол от рицарите на ІV Кръстоносен поход (1202 - 1204 г.). Няколко поколения образовани европейци от ХVІІІ в. насетне са формирали своята представа за случилото се въз основа на прочутото описание, което Едуард Гибън прави в своята книга. Именно Гибън обявява присъдата, която дълго време пречи на обективната интерпретация на събитията: Римският папа и Католическата църква целенасочено били замислили и реализирали свой план, в центъра на който е унищожаването на Константинопол, за да си осигурят световно господство. Тази умишленост в действията на Католическата църква срещу Римската (Ромейската) империя, симптоматичен епизод от която се явява разграбването на Константинопол, е ключова теза на Гибън: “залезът и упадъкът на Римската империя” се дължали според Гибън на покварата и корупцията на Църквата, която целенасочено присвоява или за себе си, или за своите прелати, символическите и материалните ресурси на империята. Подобни обвинения в корупция срещу Църквата са отправени систематично и през Средновековието и през Новото време. Никога преди Гибън обаче те не са били олицетворявани, нито са оказвали толкова сериозно и дългосрочно влияние върху ценностите и манталитета на цяла и относително млада обществена група - тази на светското общество.1693 г. \r\nВ Лондон излиза първото в света женско списание \"Ladies Mercury\".1615 г. \r\nЧаят за първи път е доставен в Европа.678 г. \r\nСв. Папа Агатон се възкачва на папския трон.\r\nАгатон (вероятно 577 – 10 януари 681) е грък, роден в Сицилия в богато набожно семейство. След смъртта на родителите си се отказва от наследство и става монах в манастир близо до Палермо. Въпреки, че не е ясна точната година на раждането му, се говори, че по време на избирането му за папа е бил на 100 години. Агатон е първият папа, който полага клетва при избирането си.На тази дата са родени:1983 г. \r\nРодена е Алсу (псевдоним на Алсу Сафина) - руска поппевица от татарски (волжко - български) произход. Тя живее и работи в Лондон, където бързо печели популярност - нейни клипове се излъчват по МТV. Има дует с Енрике Иглесиас. Алсу пее на руски, английски и татарски език.1955 г. \r\nРодена е френската актриса Изабел Аджани. През 1969 г. още докато е в гимназията Корбевоа, Бернар Тублан-Мишел я открива и й предлага главната роля в своя филм “Малкия Буня”.\r\nАнджани играе в телевизионния спектакъл “Училище за жени” по Молиер, а след това работи в театъра на Робърт Осейн (1972 – 1974) в Реймс. Поканена е в трупата на “Комеди Франсез”, където й предлагат да сключи 20-годишен договор.\r\nВ историята на френското кино Аджани стои редом до Катрин Деньов и Бриджит Бардо. Има три награди “Сезар”, като последната е за филма “Камий Клодел” (1988), който получава и награда “Оскар”. След това актрисата получава предложение да снима в Холивуд.\r\nОт 1996 г. Аджани практически престава да се появява на екрана.1935 г. \r\nРоден е Лоран Терзиев (Лоран Чемерзин) – френски актьор. От 1952 г. той работи в театъра, а шест години по - късно и в киното. Снима се във филмите: “Мошениците” (1958 г.), “Бурна нощ” (1959 г.), “Капо” (1959 г.), “Регата в Сан Франциско” (1960 г.), “Не убивай!” (1960 г.), “Ванина Ванини” (1961 г.), “Млечният път” (1969 г.), “Медея” (1969 г.), “Татарската пустиня” (1976 г.), “Кървава сватба” (1980 г.).1869 г. \r\nРоден е Ханс Шпеман - германски ембриолог, лауреат на Нобелова награда за физиология и медицина за 1935 г. Учи физика, медицина, ботаника в университетите в Хайделберг, Мюнхен, Вюрцбург. Преподава в университетите в Рощок (1908 - 1914 г.) и Фрайбург (1919 - 1937 г.). В периода 1914 - 1919 г. е директор на Института по биология в Берлин. Изследванията му са съсредоточени в областта на експерименталната ембриология на земноводните. Разработва методи за микрохирургични операции на зародиши на земноводни и създава редица микроинструменти. Установява зависимостта на развитието на една част на зародиша от друга, в частност на централната нервна система от хордата и мезодермата и др. Изследванията му са в основата на формулираната от него теория за “организаторите” на развитието, т. е. части от зародиша, които, диференцирайки се по - рано от другите, въздействат върху тяхното развитие и определят развитието им. Изследванията на Шпеман представляват съществен принос в изучаването на взаимовръзката между частите на развиващия се ембрион, процесите на детерминация и др. Шпеман умира на 12 септември 1941 г. във Фрайбург, Баден.1859 г. \r\nРодена е американската учителка Милдред Хил (1859 - 1916). Заедно със сестра си двете са автори на една от най-популярните мелодии в света \"Happy birthday to you\". Тя е замислена като детска песен, по която двете искали да предадат нотите на своите ученици.1350 г. \r\nРоден е Мануил II Палеолог - византийски император в периода 1391 - 1425 г. По време на управлението му значителна част от територията на Византийската империя е завзета от османските турци и Мануил Палеолог става васал на Баязид I. През 1399 - 1403 г. Мануил Палеолог обикаля Италия, Франция и Англия, за да търси помощ срещу османското нашествие, но получава символична военна подкрепа. След разгрома на турските войски в битката за Анкара (1402 г.) от татаро - монголите на Тамерлан (Тимур) Мануил Палеолог сключва изгоден мир със султан Сюлейман (най - големият син на Баязид I) и укрепява византийските позиции в Пелопонес. Османците му връщат Солун, към империята са присъединени и българските земи около Месемврия (дн. Несебър). Мирните отношения се запазват при управлението на Мехмед I (1413 - 1421 г.), но рязко се изострят с идването на власт на Мурад II, който обсажда Константинопол (1422 г.). Мануил Палеолог моли за мир. През 1424 г. отново се задължава да плаща данък на турците. Отрича се от престола през 1425 г. в полза на своя син Йоан VIII Палеолог. Мануил II Палеолог умира на 21 август 1425 г.На тази дата умират:1963 г. \r\nУмира Джон Морис Кларк - американски икономист, доктор по философия (1910 г.). Той е роден на 30 ноември 1884 г., в Хортхемптън, Масачусетс. От 1908 г. е преподавател в редица колежи, през 1915 - 1926 г. - в Чикагския университет, от 1926 г. е професор по икономика в Колумбийския университет в Ню Йорк. В периода 1934 - 1954 г. сътрудничи в редица правителствени учреждения на САЩ. Активен защитник на държавното регулиране на икономиката, особено в областта на антикризисните мероприятия. Взема участие в разработката на теорията за дифузията на изгодата, според която резултатите от икономическия прогрес трябва да се разпределят равномерно между всички класи на обществото.1959 г. \r\nУмира Джовани Пастроне - италиански режисьор, един от основоположниците на италианското кино. Той работи под псевдонима Пиеро Фоско. Роден е на 11 септември 1883 г. Участва в създаването на кинофабрика в Торонто; ръководител на кинофирмата \"Итала\". Немите му суперпродукции са принос в изразно - техническите възможности на киното като използване на фарт, разсеяна светлина, грандиозни декори (\"Кабирия\", 1914 г.). Филмография: \"Падането на Троя\" (1910 г.), \"Огънят\" (1915 г.), \"Кралска тигрица\" (1916 г.), \"Хеда Габлер\" (1919 г.), \"Сираците\" (1923 г.).1912 г. \r\nУмира Николай Григорович Столетов - руски генерал от пехотата (1898 г.). Той е роден на 1 ноември 1834 г. във Владимир, Русия. Завършва Физико - математическия факултет в Москва и Военната академия в Санкт Петербург. Участник е в Кримската война (1853 - 1856 г.) .Основал е гр. Кисловодс. Ръководи Амударянската научна експедиция. През Руско - турската война (1877 - 1878 г.) е командир на Българското опълчение. През юли - август 1877 г. ръководи отбраната на Стара Загора и Шипка, участва в боевете край Шейново (декември 1877 г.). По - късно служи в Русия като командир на бригада, дивизия и армейски корпус. От 1899 г. е член на Държавния съвет.1794 г. \r\nУмира княз Венцел Антон Кауниц - австрийски дипломат и държавник. Той е роден на 2 февруари 1711 г. Княз Венцел Кауниц сключва Аахенския мир през 1748 г. През 1753 г. е имперски канцлер и в продължение на 30 години ръководи външната политика на Австрия. Привърженик е на съюза с Франция. Присъединява към австрийската корона Галиция и Буковина.1574 г. \r\nУмира Джорджо Вазари - италиански художник, архитект, историк на изкуството, представител на маниеризма. Джорджо Вазари е роден на 30 юли 1511 г. в Арецо. Оформя се като архитект и художник под влиянието на Микеланджело. Неговото най-известно произведение е архитектурният ансамбъл Уфици във Флоренция.", "date": "2017.06.27", "title": "Денят 27 юни в световната история"}
{"url": "http://www.focus-news.net/news/2017/06/27/2409113/prezidentat-rumen-radev-shte-poseti-gorna-oryahovitsa-i-svishtov.html", "text": "Президентът Румен Радев ще посети Горна Оряховица и Свищов. Това съобщиха от прессекретариата на държавния глава. В Горна Оряховица президентът ще разгледа най-големия комплекс в България за производство на хранителни продукти -\r\n„Захарни заводи“, и ще проведе работна среща с кмета на Общината инж. Добромир Стойков Добрев. \r\nПо-късно на площад „Алеко“ в Свищов държавният глава и върховен главнокомандващ на Въоръжените сили ще присъства на тържествената заря-проверка по повод 140 години от освобождението на града. Президентът ще произнесе тържествено слово, след което ще се проведе илюминация и стрелба със стрелково оръжие в памет на падналите за свободата на град Свищов.", "date": "2017.06.27", "title": "Президентът Румен Радев ще посети Горна Оряховица и Свищов"}
{"url": "http://www.focus-news.net/news/2017/06/27/2409138/d-r-nikola-nikolov-bchk-pri-temperatura-nad-30-tyaloto-harchi-okolo-4-litra-voda-za-denonoshtie-koeto-kolichestvo-e-dvoyno-na-izparenoto-prez-drugite-sezoni.html", "text": "В горещото време трябва да се избягва излизането навън, да се пие повече вода и да се носят подходящи за горещината дрехи. Това каза в сутрешния блок „Добро утро, България“ на Радио „Фокус“ д-р Никола Николов от Дирекция „Мениджмънт на бедствията“ към Българския червен кръст. Той допълни, че най-уязвими в жегата са възрастните и малките деца: „При температура над 30 градуса се харчи от организма вода около три - четири литра за денонощие, което количество е двойно на изпареното през другите сезони. Затова е необходимо да пием най-малко по два – три литра вода или по десет чаши на ден. Трябва да носим светли и широки дрехи, както и шапка задължително, да избягваме интензивна физическа дейност през горещите часове. Топлинният удар може да се развие дори и ако приемате достатъчно течности и ако сте на сянка, защото не слънцето е това, което причинява топлинни удар, а горещината. Не бива да се приемат храни и напитки, които съдържат кофеин и алкохол“, подчерта д-р Никола Николов. \r\nТрябва да се избягва къпането в градски фонтани и неохраняеми водни обекти. Комбинацията между горещината и студената вода в морето и рязката смяна на температурата също крие рискове. БЧК има готовност да раздава на възлови места минерална вода на хората и да подпомогнат хората с полезни съвети, каза още д-р Николов.", "date": "2017.06.27", "title": "Д-р Никола Николов, БЧК: При температура над 30° тялото харчи около 4 литра вода за денонощие, което количество е двойно на изпареното през другите сезони"}
{"url": "http://www.focus-news.net/news/2017/06/27/2409137/faz-stranite-ot-es-priemat-ot-turtsiya-poveche-bezhantsi-otkolkoto-vrashtat.html", "text": "Държавите от Европейския съюз приемат на териториятата си пет пъти повече мигранти от Турция, отколкото връщат обратно на територията й, както би следвало съгласно сделката за бежанците, постигната между Брюксел и Анкара през март 2016 г., пише германският национален ежедневник Die Frankfurter Allgemeine Zeitung, като се позовава на данни, разпространени в медиите. \r\nСъответната информация е представена от Европейската комисия. След влизането в сила на споразумението за бежанците, обратно в Турция от гръцките острови в Егейско море са върнати общо 1210 мигранти. През същия период 15 европейски страни са предоставили закрила на 6 254 сирийци, пристигнали на територията на ЕС през Турция. Общо 2 270 души са пристигнали в Германия по собствена инициатива, уточнява изданието.Тереза Герова", "date": "2017.06.27", "title": "FAZ: Страните от ЕС приемат от Турция повече бежанци, отколкото връщат"}
{"url": "http://www.focus-news.net/news/2017/06/27/2409140/v-natsionalniya-istoricheski-muzey-se-otkriva-izlozhba-gravirani-medni-sadove-ot-kolektsiyata-na-dikran-balabanyan.html", "text": "В 11.00 часа в Националния исторически музей (НИМ) ще бъде открита изложбата „Гравирани медни съдове от колекцията на Дикран Балабанян“, която представя откупени през 2017 г. от НИМ етнографски материали, събирани и съхранявани от Дикран Балабанян. Това съобщиха от НИМ. Дикран Балабанян е археолог и дългогодишен събирач на културни ценности. \r\nЕкспозицията показва 44 различни медни съда с гравирани митологични и растителни елементи, геометрични, антропоморфни (човешки) и зооморфни (животински) изображения, изработени чрез различни техники (гравиране, изчукване, релефно изковаване и ажурена техника). Акцент в експозицията е синия от 1751 г., една от най-ранните датирани у нас. Сред експонатите могат да се видят чил-джам (медни купи) – това са османски ритуални съдове с цитати от корана, използвани за пречистване на новороденото и родилката след 40-ия ден, гравирани с митологични фигури чаши и др. Предметите са ценни образци с висока художествена стойност на възрожденското народно изкуство. \r\nЧрез изложбата „Гравирани медни съдове от колекцията на Дикран Балабанян“ посетителят може да проследи развитието на медникарството по българските земи от периода на Възраждането до 30-те години на XX в., както и да надникне в бита и ежедневието на населението от това време. Откупуване на колекцията на Балабанян е част от политиката на НИМ още от неговото създаване да събира, съхранява и представя културни ценности.", "date": "2017.06.27", "title": "В Националния исторически музей се открива изложба „Гравирани медни съдове от колекцията на Дикран Балабанян“"}
{"url": "http://www.focus-news.net/news/2017/06/27/2409142/varna-obshtinskiyat-savetnik-ot-gerb-lyudmila-koleva-organizira-priemna-za-grazhdani.html", "text": "Общинският съветник от ГЕРБ Людмила Колева организира приемна за граждани, съобщиха от  пресцентъра на регионалната структура на партията. Приемното време е 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.", "date": "2017.06.27", "title": "Варна: Общинският съветник от ГЕРБ Людмила Колева организира приемна за граждани"}
{"url": "http://www.focus-news.net/news/2017/06/27/2409122/svishtov-otbelyazva-140-godishninata-ot-osvobozhdenieto-na-grada-ot-tursko-robstvo.html", "text": "С молебен за здраве и благополучие ще започнат честванията за 140-годишнината от Освобождението на Свищов. Той ще бъде отслужен в църквата „Св. Троица“, която е емблематична за града и ще се води от предстоятеля на храма отец Михаил Миронов. Очаква се да присъстват кметът на Свищов Генчо Генчев, председателят на Общински съвет - Свищов - д-р Кристиян Кирилов, областният управител на Велико Търново проф. Любомира Попова, народни представители, общински съветница, общественици и хиляди граждани. \r\nОт 11.00 на Братската могила в местността \"Паметниците\" ще бъде отслужена Панихида за загиналите в Руско-турската освободителна война  (1877-1878 г.). Ще последва и церемония по поднасяне на венци и цветя в памет на загиналите войни в Руско-турската война (1877-1878 г. ). Програмата ще приключи с Тържествена заря-проверка от 21.00 часа на площад \"Алеко\", пред сградата на Община Свищов. На нея ще присъства и президентът на Република България Румен Радев. По време на честванията всички официални гости ще получат юбилеен плакет, подготвен от Общината, а участниците в програмата ще бъдат наградени със специални значки. „Фокус“ припомня, че: на 26-ти срещу 27-ми юни 1 877 година Руската дунавска армия, под ръководството на генерал-майор Драгомиров, форсира река Дунав и провежда един от най-успешните десанти във военната история. На 27-ми сутринта те влизат в Свищов и така той остава в историята като първия освободен град. \r\nПрез настоящата 2017 година крайдунавският град отбелязва още няколко кръгли годишнини. Това са 140 години от основаването на Първото градско общинско управление у нас. Навършват се и 40  години от създаване на Музея \"Преминаване на руската армия\", който се намира в местността Паметниците”,  както и  150-години от освещаването на църквата \"Св.Троица\". \r\nЛуиза ТРАНЧЕВА", "date": "2017.06.27", "title": "Свищов отбелязва 140-годишнината от Освобождението на града от турско робство"}
{"url": "http://www.focus-news.net/news/2017/06/27/2409144/gazeta-express-sled-140-dni-na-razkopki-kray-rashka-sarbiya-eksperti-ne-sa-otkrili-masov-grob.html", "text": "Информацията, подадена от Сърбия, че в местност в близост до град Рашка, наречено Кизевак, има масов гроб с тленните останки на албанци, убити по време на войната в Косово през 1998-1999 г., не бе потвърдена, пише косовският вестник Gazeta Express.\r\nСлед разкопки, продължили 140 дни, експерти по съдебна медицина установиха, че в района няма масов гроб и прекратиха по-нататъшната работа на обекта. Директорът на Косовската служба за съдебна медицина поясни, че мястото е използвано за изхвърляне на отпадъци от близка мина. \r\nСлед 140 дни разкопки експертите по съдебна медицина определиха, че няма масов гроб и спряха разкопките на площадката.\r\n„Стотици хиляди тонове камъни бяха извадени от мястото, но нищо не бе намерено. Обектът служи като депо за близката мина. Официално оценката на площадката на обекта е затворена и не са намерени тленни останки\", потвърди експертът. \r\nПрез 2016 г. сръбските власти спираха четири пъти разкопките, аргументирайки решението си с липсата на средства и лошите климатични условия. Тереза Герова", "date": "2017.06.27", "title": "Gazeta Express: След 140 дни на разкопки край Рашка, Сърбия: Експерти не са открили масов гроб"}
{"url": "http://www.focus-news.net/news/2017/06/27/2409141/sofiya-intsident-s-pomoshten-lokomotiv-e-stanal-na-garata-v-kostenets-nyama-postradali.html", "text": "Машинна бригада е забелязала задимяване в помощния локомотив на композицията на товарен влак на гарата в град Костенец. Те са откачили своевременно локомотива от цялата композиция, използва ли са наличните пожарогасители. Това съобщиха за Агенция „Фокус“ от МТИТС. Извикан е пожарен автомобил за всеки случай, но не е имало пламъци или пожар. \r\nНе е бил застрашен животът на никого от бригадата. Инцидентът е станал в 02.45 часа, по това време на гарата не е имало хора.", "date": "2017.06.27", "title": "София: Инцидент с помощен локомотив е станал на гарата в Костенец, няма пострадали"}
{"url": "http://www.focus-news.net/news/2017/06/27/2409139/ekathimerini-povecheto-gartsi-sa-razocharovani-ot-sdelkata-s-evrogrupata-pokazva-prouchvane.html", "text": "Повечето граждани на Гърция са разочаровани от резултатите, постигнати на последната среща на Еврогрупата от 15 юни тази година. Това показва проучване на Университета на Македония по поръчка на Skai TV, съобщава електронното издание Ekathimerini.\r\nИзследването, проведено в периода 21-23 юни, показва, че 71,5 % от гърците не са удовлетворени от сделката, постигната между Атина и международните й кредитори, и са на мнение, че страната им не е получила това, което иска от Еврогрупата. Едва 13 % от респондентите са на противоположно мнение. Интересно е, че 60,5 % от поддръжниците на управляващата партия СИРИЗА заявяват, че правителството е претърпяло провал в опита да постигне целите си за Еврогрупата. \r\nПовече от осем на всеки 10 (82,5 %) от анкетираните твърдят, че резултатите от Еврогрупата са осъдили Гърция на непрекъснати икономии. Значителените 77,5 % също заявяват, че правителството не се занимава достатъчно с преговорите, за да постигне намаляване на дълга на страната.\r\nОколо една трета от анкетираните (33 %) заявиха, че ще гласуват за „Нова демокрация“ на следващите общи избори, докато за СИРИЗА биха дали своя глас 15 на сто от участвалите в проучването. Трета е Комунистическата партия с подкрепа на 7,5 % от гражданите, следвани от „Златна гора“ със седем процента и „Демократичен алианс“ с шест процента. Тереза Герова", "date": "2017.06.27", "title": "Ekathimerini: Повечето гърци са разочаровани от сделката с Еврогрупата, показва проучване"}
{"url": "http://www.focus-news.net/news/2017/06/27/2409097/independent-grazhdanite-ot-evropeyskiya-sayuz-zhiveeshti-vav-velikobritaniya-shte-tryabva-da-imat-lichni-karti-izdadeni-ot-vatreshnoto-ministerstvo-na-obedinenoto-kralstvo.html", "text": "Милиони граждани от Европейския съюз, живеещи във Великобритания, ще трябва да се съобразяват с така наречения  „уреден статут\" за регистрирация, пише Independent.\r\nПроектозаконът на кабинета на Тереза Мей предвижда Министерството на вътрешните работи да подготви онлайн процес за кандидатстване за повече от трите милиона граждани на Европейския съюз, които ще трябва да се регистрират и да получат нови документи за самоличност. Николай Братанов", "date": "2017.06.27", "title": "Independent: Гражданите от Европейския съюз, живеещи във Великобритания ще трябва да имат лични карти, издадени от вътрешното министерство на Обединеното кралство"}
{"url": "http://www.focus-news.net/news/2017/06/27/2409145/miliet-turski-voynik-e-ubit-ot-pkk-v-yugoiztochen-anadol.html", "text": "Войник от турската армия е загинал вчера при престрелка с бойци на Кюрдската работническа партия (ПКК) в околия Шемдинли на провинция Хаккяри, информира електронното издание на вестник „Милиет”. Високопланинска военна база на над 2800 метра надморска височина е в близост до границата с Иран и е била обстрелвана с минометен и картечен огън. В официално съобщение на Министерството на националната отбрана се посочва, че стрелбата по планинската база е извършена от територията на Северен Ирак, по-специално от района на Хакурк, посочва още изданието..Георги Димов", "date": "2017.06.27", "title": "„Милиет”: Турски войник е убит от ПКК в Югоизточен Анадол"}
{"url": "http://www.focus-news.net/news/2017/06/27/2409143/pazardzhik-valezhite-vodonasishtane-na-terena-konstruktivna-neizdarzhanost-na-chast-ot-sgradite-i-geologo-litolozhki-stroezh-sa-prichina-za-svlachishteto-v-peshtera.html", "text": "Стана ясно становището на „Геозащита“ – Перник относно процесите, които доведоха до свличане на земна маса над къщите на ул. „Ангел Калоянов“ в Пещера, съобщи за Радио „Фокус“ – Пазарджик Стоян Йовчев, експерт в общинската администрация в Пещера. Според специалистите на дружеството основните фактори, причинили възникналите деформации по жилищните сгради и инфраструктурните съоръжения са четири. Обобщени те са водонасищане след период на интензивни валежи на глинесто-песъчливите разновидности, изграждащи склона, в резултат на инфилтрация на повърхностните води, допринесъл е и преливащ водоем. „Допълнително оводняване е предизвикано от възникналата след началото на процесите авария на уличен водопровод, както и чувствителност на строителните почви при водонасищане и склонност към пропадъчност и деформации на слягане в земната основа. Друг фактор е конструктивната неиздържаност на част от сградите, поради изтекъл експлоатационен срок на каменните зидарии на фундаментите. Не на последно място роля в процесите е изиграл и съществуващия геолого-литоложки строеж и специфичните геоморфоложки особености на склона. От „Геозащита“ препоръчват конструктивно укрепване на засегнатите жилищни сгради да стане след компетентно проектно решение, съобразено с конкретните инженерогеоложки и хидрогеоложки условия в обследвания склонов участък. Техните експерти смятат, че терените по склоновия участък над улицата са видимо спокойни, без признаци за свлачищен процес. Начален свалищен процес обаче е на лице във високата част на ската, показа оглед на мястото от експерти от Минно-геоложкия институт“, уточни Йовчев. \r\nВчера кметът на Пещера Николай Зайчев за пореден път се срещна с потърпевшите, които бяха запознати със становището на „Геозащита“. Въпреки взетите мерки и отклоняването на водата, тя продължава да се стича в къщите. Днес градоначалникът отново ще посети района и ще направи обход на целия терен с представители на живеещите в засегнатите къщи и служители на „ВКС“.\r\nАлбена ЖИЛЕКОВА", "date": "2017.06.27", "title": "Пазарджик: Валежите, водонасищане на терена, конструктивна неиздържаност на част от сградите и геолого-литоложки строеж са причина за свлачището в Пещера"}
{"url": "http://www.focus-news.net/news/2017/06/27/2409149/makfaks-makedoniya-zoran-zaev-na-sad-po-deloto-podkup.html", "text": "Във вторник министър-председателят на Македония Зоран Заев трябва да се яви в съда по делото „Подкуп“, припомня информационната агенция „Макфакс“. \r\nЗаев е обвинен, че в качеството си на кмет на Струмица е поискал подкуп от бизнесмена Иван Николов Сачевалиев в размер на 163 924 евро – по две евро за квадратен метър на земя за строеж в града. \r\nНа последното заседание защитата на Заев поиска препис на доказателствата по делото. Съдията задължи Прокуратурата да представи доказателствата на адвокатите на Заев, за да могат да подготвят защитата си и да бъде изнесен обвинителният акт и уводното обръщение на настоящия премиер.Тереза Герова", "date": "2017.06.27", "title": "„Макфакс“ (Македония): Зоран Заев на съд по делото „Подкуп“"}
{"url": "http://www.focus-news.net/news/2017/06/27/2409146/burgas-na-zasedanie-na-obshtinskiya-savet-shte-bade-predstaven-otchetat-za-izpalnenie-na-byudzheta-na-obshtinata-kam-31-dekemvri-2016-g.html", "text": "Общинският съвет в Бургас ще проведе редовното си заседание. То ще започне в 09.00 часа в сградата на Дома на нефтохимика, съобщиха от Общинския съвет. В дневния ред са включени 28 докладни записки. Кметът Димитър Николов ще представи годишния отчет за изпълнение на бюджета на Община Бургас към 31 декември 2016 г. Той ще представи и годишния доклад за наблюдение на изпълнението на Общинския план за развитие 2014 – 2020 г. на Община Бургас за 2016 г. \r\nОбщинските съветници ще разгледат кандидатурата на Община Бургас с проектно предложение по обявена процедура за предоставяне на безвъзмездна финансова помощ BG16RF0P001-5.001 „Подкрепа на деинституционализацията на грижите за деца“, Приоритетна ос 5 „Регионална социална инфраструктура“, по Оперативна програма „Региони в растеж“ 2014 -2020. \r\nСъветниците ще разгледат и предложението на Веселин Пренеров, председател на Постоянна комисия по култура и читалищна дейност, за изграждането и поставянето на паметен знак на Княз Александър I Батенберг в гр. Бургас.", "date": "2017.06.27", "title": "Бургас: На заседание на Общинския съвет ще бъде представен отчетът за изпълнение на бюджета на Общината към 31 декември 2016 г."}
{"url": "http://www.focus-news.net/news/2017/06/27/2409148/shumen-dvizhenieto-po-pat-ii-73-aleksandrovo-rish-se-izvarshva-v-edna-lenta-poradi-patnotransportno-proizshestvie.html", "text": "Движението по път II-73 Александрово – Риш се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Трафикът се регулира от „Пътна полиция”.", "date": "2017.06.27", "title": "Шумен: Движението по път II-73 Александрово – Риш се извършва в една лента поради пътнотранспортно произшествие"}
{"url": "http://www.focus-news.net/news/2017/06/27/2409150/plovdiv-apelativniyat-sad-shte-gleda-za-poreden-pat-deloto-sreshtu-ahmed-musa-ahmed.html", "text": "Апелативният съд в Пловдив ще гледа за пореден път делото срещу Ахмед Муса Ахмед, обвинен в три престъпления, сред които проповядване на антидемократична идеология, предаде репортер на Радио „Фокус” – Пловдив. На 30 май 2017 години съдът определи делото да се гледа днес от 9.30 часа, когато вече трябва да бъде представена готовата комплексна тюркологична, арабистка и теологическа експертиза. Поради липса на достатъчно експерти съдебният състав редуцира състава им като намали арабистите в нея от трима на двама и назначи още едно вещо лице – Сафер Хасан, който освен „Теология на исляма” има втора специалност „Арабистика”. Съдът редуцира и броя на тюрколозите, които трябва да участват в изготвянето на експертизата, под предлог че тяхната задача е най-малка, тъй като текстът за превод е малък. Мястото на втория тюрколог се заема от историк, преподавател в СУ „Св. Климент Охридски” д-р по Османска история.\r\nНовата комплексна тюркологична, арабистка и теологическа експертиза бе назначена от Върховният съд, за да бъде даден категоричен отговор дали салафизмът е антидемократична идеология или не.\r\nНа последното заседание съдът в Пловдив реши да бъдат разпитани отново седем свидетели по принципа на истинност и непосредственост, тъй като този съд не е виждал досега тези свидетели.\r\nДелото се разглежда за трети път, след като ВКС отмени присъдата на Пловдивския апелативен съд и го върна за ново разглеждане от друг съдебен състав.\r\nАхмед Муса Ахмед е обвинен за проповядване на омраза на религиозна основа, изразяваща се във верска нетърпимост към неизповядващите салафитското течение на исляма и пропагандиране на война чрез  разпространение на идеите на терористичната организация „Ислямска държава“.\r\nПо повдигнатите спрямо подсъдимия Ахмед Муса Ахмед обвинения по чл.108 ал.1 НК, чл. 109 ал.2 НК, 164 ал.1 НК, при първото разглеждане на делото Апелативният съд му наложи общо наказание две години лишаване от свобода.\r\nПо повдигнатото обвинение по чл.109 НК, неговите съучастници в деянието бяха освободени от наказателна отговорност и им беше наложено административно наказание по реда на чл.78а НК.\r\nПо изрично заявление на подсъдимия Муса, че не желае да се яви в съдебно заседание, тъй като присъствието му не е задължително, същият не се очаква и днес в съдебната зала.\r\nЦветана ТОНЧЕВА", "date": "2017.06.27", "title": "Пловдив: Апелативният съд ще гледа за пореден път делото срещу Ахмед Муса Ахмед"}
{"url": "http://www.focus-news.net/news/2017/06/27/2409136/vratsa-kragla-masa-pod-mototo-izhod-ima-se-provede-v-grada.html", "text": "Във Враца се проведе кръгла маса под мотото „Изход има”, предаде репортер на Агенция „Фокус”. Поводът бе Световния ден за борба с наркозависимостите и бе съвместна инициатива на Врачанска света митрополия в лицето на Негово високопреосвещенство Врачанския митрополит Григорий и Община Враца, представлявана от кмета Калин Каменов.\r\nКметът изрази своята благодарност на Врачанския митрополит Григорий за идеята и не скри своето задоволство от факта, че Българската православна църква, чрез новият Врачански митрополит е показала съпричастност към тази особено важна за българската младеж проблематика. Митрополит Григорий благодари на кмета за проявената отзивчивост за организирането на срещата.\r\n„Наркотиците са най-голямото предизвикателство на нашето време за хората, които не са открили своя идеал. Липсата на Христос в живота на младите хора ги лишава от спокойствие в този объркан свят”, подчерта Врачанският митрополит. От гостуващите свещенослужители изказване направи отец Михаил Манев, който от години работи в единствения по рода си Православен център за духовно обгрижване на зависими „Св. княз Боян Енравота” към храм „Св. Цар Борис - Михаил Покръстител” във варненския квартал Аспарухово.\r\nЗаключението на всички участници във форума бе, че кръглата маса е една полезна инициатива и крачка напред в борбата с наркоманията, особено когато Църква и общински власти имат желание да обединят усилията си за справяне с най-значимия порок на настоящия век. \r\nНикола ПЕТКОВ", "date": "2017.06.27", "title": "Враца: Кръгла маса под мотото „Изход има” се проведе в града"}
{"url": "http://www.focus-news.net/news/2017/06/27/2409153/burgas-milen-nenchev-ot-nfsb-polozhi-kletva-kato-obshtinski-savetnik.html", "text": "Милен Ненчев от НФСБ положи клетва като общински съветник, предаде кореспондент на Радио „Фокус“. Той стана общински съветник на мястото на д-р Бойко Миразчийски, който бе избран за изпълнителен директор на УМБАЛ - Бургас. Д-р Миразчийски дълги години е в управлението на лечебно заведение, като през 2013 година бе начело на болницата. От близо година той заемаше поста координатор по хирургическата дейност.\r\nД-р Миразчийски е и председател на групата на НФСБ и СЕК. Днес съветниците представиха протокол решение от проведено събрание на групата на председателя на ОбС-Бургас Костантин Луков, като за председател на групата е избран Константин Бачийски, а негов заместник става Ангел Божидаров.\r\n28-то редовно заседание на ОбС-Бургас започна традиционно с химна на Република България и този на ЕС.\r\nМария РУСЕВА", "date": "2017.06.27", "title": "Бургас: Милен Ненчев от НФСБ положи клетва като общински съветник"}
{"url": "http://www.focus-news.net/news/2017/06/27/2409152/rob-ueynrayt-direktor-na-evropol-valnata-na-terorizam-v-evropa-vse-oshte-ne-e-dostignala-vrahnata-si-tochka.html", "text": "Париж, Брюксел, Лондон и Берлин - европейските столици са разтърсени от ужаса на тероризма. А броят на нападенията от ислямисти продължава да нараства. Директорът на Европейската полицейска служба (Европол) Роб Уейнрайт е уверен, че кулминацията на терора в Европа все още не е настъпила, пише германският вестник Die Neue Osnabrucker Zeitung. \r\nКога обаче най-сетне ще приключи всичко? На този въпрос търсят отговор много европейци. Уейнрайт е предпазлив с успокоенията. „Заплахата от тероризъм, която имаме от едно поколение насам, е най-високата за последните 20 г. И тя ще продължава да се увеличава, разполагаме с доказателства за това“, заяви директорът на Европол в интервю за изданието. \r\nУейнрайт припомни, че само през миналата година ислямисткият тероризъм е станал причина за смъртта на 135 души, а за подозрения във връзки с джихадистите са арестувани 718 души – почти два пъти повече, отколкото през 2014 г. „Това е изключителен възход и показва колко много се е радикализирала част от ислямската общност“, предупреди експертът. \r\nРисковете произтичат както от терористични групировки, така и от отделни лица, т.нар. атентатори единаци. Основни носители на заплахата са бойци, завърнали се от Сирия в страните от Европа. Екстремистки организации като „Ислямска държава“ са много успешни в интернет, използват социалните мрежи за пропаганда и набиране на последователи. \r\nНо именно по-големите групировки са в състояние да планират и извършат големи атаки. „Нападателите може да бъдат контролирани или вдъхновени от „Ислямска държава“, дори и да не са били в Сирия или Ирак. Някои атаки са внимателно планирани, а други са плод на спонтанни действия“, обясни Уейнрайт.\r\nНа въпрос дали Европа е във война с терористичната милиция Уейнрайт отговори: \"Не. Аз не бих използвал думата „война“, защото тя носи смисъл, който терористите не заслужават“. .Тереза Герова", "date": "2017.06.27", "title": "Роб Уейнрайт, директор на Европол: Вълната на тероризъм в Европа все още не е достигнала връхната си точка"}
{"url": "http://www.focus-news.net/news/2017/06/27/2409155/dobrich-dni-na-ruskata-kultura-shte-se-provedat-v-grada.html", "text": "Дните на руската култура, които се организират от Община град Добрич, Общество за дружба и сътрудничество на Русия с балканските страни с Председател Андрей Галкин и Международната обществена организация „Изкуство без граници“ ще се проведат от днес до 30 юни. Това съобщиха от пресцентъра на Община Добрич.\r\nИзложбата „Славянски мост“ с картини от известни руски художници ще бъде открита в 17.30 часа в Художествената галерия в Добрич. Специален гост ще бъде един от авторите - академик Евгений Павлович Бойко.\r\nПо традиция ще има и концерти с руски танцов и песенен фолклор. Днес и на 30 юни от 19.00 часа на сцената на пл. „Свобода“ ще се представят Фолклорният ансамбъл „Кирилица“ с ръководител Олга Тихонова, Танцовият ансамбъл „Фантазия“ с ръководител Олга Касаткина и Заслужилата артистка на Русия - Светлана Мирошниченко, изпълнителка на руски народни песни.", "date": "2017.06.27", "title": "Добрич: Дни на руската култура ще се проведат в града"}
{"url": "http://www.focus-news.net/news/2017/06/27/2409154/pss-dobri-sa-usloviyata-za-turizam-v-planinite-sled-obyad-se-ochakva-vloshavane-na-vremeto.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Температурите във високите части на планините са между 15 и 18 градуса. След обяд се очаква влошаване на времето. Спасителите предупреждават туристите, че трябва да се приберат в ниските части на планините в ранния следобед. Туристите да вземат предвид и, че след снощния дъжд планинските пътеки са мокри. На Пампорово работят лифтове 1, 2 и 4. На Боровец Ситняковският лифт. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.06.27", "title": "ПСС: Добри са условията за туризъм в планините, след обяд се очаква влошаване на времето"}
{"url": "http://www.focus-news.net/news/2017/06/27/2409157/pregled-na-osnovnite-temi-vav-velikotarnovskiya-pechat.html", "text": "„Екип на Гинес идва за най-голямата българска сватба край Арбанаси“ е заглавие от първа страница на областния всекидневник „Янтра Днес”. 4 500 гости от цяла България се очаква да дойдат на най-голямата автентична българска сватба, която ще се проведе на поляните край Арбанаси. Около километър и половина ще е дълга софрата, на която ще бъдат настанени сватбарите. „С първа копка започна обновяването за 3.766 млн. лв. на площада в Г. Оряховица“, пише още вестникът. С церемония по първа копка вчера ритуално беше даден старт на строителните работи по обновяване на площад „Георги Измирлиев“ Горна Оряховица. „Двама машинисти са с изгаряния в „Пирогов“ след пожар и взрив в дизелов локомотив“ е новина от криминалната хроника. На страниците на вестника ще откриете и статия, разказваща за предстоящия джаз фестивал, който ще се проведе във Велико Търново. \r\n„Сватба за „Гинес“ вдигат в Арбанаси с 2 000 пити и 2 тона руйно вино“ е заглавие от другия областен ежедневник „Борба“. 4 500 сватбари ще се съберат на Арбанаси, за да участват в автентична българска сватба, която подготвят от сдружение „Лудогорие“. Как и кога ще се организира венчавката, научете от страниците на ежедневника. „Президентът Румен Радев ще посети Свищов и Горна Оряховица“ е друга тема от всекидневника. Първата му среща е в най-големия комплекс в България за производство на хранителни продукти „Захарни заводи“. Повече за визитата на държавния глава, прочетете във вестника. „Двама машинисти с тежки обгаряния след пожар в локомотив“, пише още ежедневника. Двама машинисти на товарен влак са с тежки обгаряния, след като в неделя избухна пожар в композиция на товарна гара в Горна Оряховица. Огънят лумнал около 16.40 часа внезапно в 35-градусовата жега. Подробности за инцидента, научете от „Борба“. На страниците на днешното издание е поместен и материал за двуметрова статуя на Исус Христос, направена от самоук резбар.", "date": "2017.06.27", "title": "Преглед на основните теми във великотърновския печат"}
{"url": "http://www.focus-news.net/news/2017/06/27/2409151/vidin-s-10-sm-se-e-ponizhilo-nivoto-na-reka-dunav-pri-oryahovo.html", "text": "Нивото на Дунав се понижи с 3 см в началото на българския участък на реката при с. Ново село и водният стоеж е 116 см, съобщиха от местната Хидрометеорологична станция. Нивото на Дунав край Лом е 164 см, за последното денонощие е регистрирано понижение от 9 см. При Оряхово е регистрирано понижение на речното ниво от 10 см, водният стоеж е 82 см. \r\nТемпературата на водата е 24,3 градуса край Ново село, при Оряхово е 26,4 градуса.", "date": "2017.06.27", "title": "Видин: С 10 см се е понижило нивото на река Дунав при Оряхово"}
{"url": "http://www.focus-news.net/news/2017/06/27/2409160/pleven-27-dushi-sa-bili-evakuirani-ot-umbal-d-r-georgi-stranski-zaradi-pozhar.html", "text": "27 души са били евакуирани от УМБАЛ \"Д-р Георги Странски\" заради пожар, съобщиха от ОДМВР - Плевен. В 19.11 часа на 26 юни 2017 година в Оперативен център при РДПБЗН - Плевен е съобщено за пожар в Отделение на \"Клиника по белодробни болести\" във II-ра клинична база на УМБАЛ \"Д-р Георги Странски\" – Плевен. Причина за инцидента е късо съединение в контакт с включен в него телевизор. Унищожени са мебели; техника; дюшек и са опушени стени кв.м. 100. Огнеборците са евакуирали 27 човека – пациенти и персонал на здравното заведение. Пострадали няма. Пожарът е погасен от екип на РС ПБЗН – Плевен с един автомобил.", "date": "2017.06.27", "title": "Плевен: 27 души са били евакуирани от УМБАЛ \"Д-р Георги Странски\" заради пожар"}
{"url": "http://www.focus-news.net/news/2017/06/27/2409161/pregled-na-osnovnite-temi-v-shumenskiya-pechat.html", "text": "„Предстои остър дебат за цената на водата в местния парламент“ е водещото заглавие във вестник „Шуменска заря“. Партиите не са склонни да тръгнат срещу интереса на хората. Остър дебат по проблема с предлаганата по-висока цена на водата се заформя за сесията на шуменския общински съвет в четвъртък. „Задържаха 52-годишен мъж за умишлено убийство във вилна зона край Шумен“ е друго заглавие от първа страница. 41-годишен шуменец е починал след сбиване. Инцидентът е станал в нощта срещу понеделник във вилната зона „Смесе” край Шумен. В изолираното място мъжът бил със свои познат. В малките часове между тях започнала разпра. Мъжете се сбили, като в един като в един момент 42-годишният шуменец се опитал да избяга извън имота. Той стигнал до пътя, но бил догонен от опонента си, който го удрял. На място дошли медици, които само констатирали смъртта на потърпевшия. Вероятната причина за скандала е установена липса на пари.\r\n „Прибират конете от кв. „Еверест” в Шумен“ съобщава ежедневникът. С молба за прибиране на свободно отглежданите в квартала коне се обърна жителка от този район на Шумен към кмета Любомир Христов в приемния му ден вчера. Конете се разхождали необезпокоявани под терасите на блоковете, замърсявали площите, което било опасно за здравето на хората. Общината и БАБХ ще направят проверка и ще вземат мерки. „Пожарникари провериха условията за пожарогасене и евакуация“ информира изданието. При проверките, които са били в рамките на една седмица, е обърнато внимание на условията за евакуация. Проверена е изправността на автоматите за самозатваряне, условията за пожарогасене, изправността на вентилационните системи за повишаване на налягането в стълбищните клетки, асансьорни шахти, както и има ли допълнително изградени изолации по фасадите и съответстват ли на правилата за пожарна безопасност. „Шумен дигитализира общинската администрация“, съобщава всекидневникът. Това ще стане възможно с въвеждане на интегрирана географска информационна система „Тобел” от българската геоинформационна компания „Мапекс”. Фирмата беше избрана след обявяване на обществена поръчка за оцифряване и инсталиране на софтуер за нуждите на общината, обявена през месец май и след провеждане на търг за избор на изпълнител. „Девет жертви на пътя в Шуменско от началото на годината“, пише ежедневникът. От началото на годината на територията на област Шумен са регистрирани 231 пътнотранспортни произшествия, спрямо 327 за първите пет месеца на 2016 г. „Икономическата комисия не подкрепи по-високата цена на водата в Шумен“ е заглавие от стр. 3 в броя. Шестима членове на комисията гласуваха „въздържал се”. Само Венцислав Венков се обяви „против” точката, според която шуменският общински съвет трябва да упълномощи своя представител в Общото събрание на Асоциация по ВиК да съгласува бизнес плана за развитие на водоснабдителното дружество за периода 2017-2021 г. „Дарител помогна за новия облик на площада в село Кочово“ е заглавие от стр. 4. Нова чешма на площада, пейки, кошчета за смет и кашпи за цветята в центъра има отскоро преславското село Кочово. Обновленията се дължат на доброволци и на дарение от шуменската фирма „Алкомет”, похвали се кметът на селото Кенан Ибрямов. Той също е сред доброволците, работили по строителството и монтажа на чешмата и пейките. „Кръгът „С децата“ раздаде годишните си награди“, информира изданието. Когато американският оптимизъм среща българския потенциал, може наистина да се роди много креативна идея, която да има позитивна реализация. Точно така се е получило с Кръга, наречен „С децата“, който обединява неформална група от съмишленици от музеи, галерии, ателиета и работилници от цялата страна, които имат програми за деца. „В местността „Кирека“ били погребани монаси от времето на цар Борис I“, пише вестникът. И тази година, в неделята на всички български светии след отслужената св. Литургия, отец Неделчо Великов от мадарската църква „Св. Георги Победоносец и св. Тервел – цар български“ отслужи панихида за погребаните монаси в местността „Кирека“ под Мадарските скали. Предположението, че свети хора са пребивавали и погребани на това място, накара преди две години група християни да дойдат тук и да им отдадат\r\nпочит в наши дни.", "date": "2017.06.27", "title": "Преглед на основните теми в шуменския печат"}
{"url": "http://www.focus-news.net/news/2017/06/27/2409158/ministar-nikolina-angelkova-prioritet-na-pravitelstvoto-e-razvitieto-na-ustoychiv-turizam.html", "text": "Приоритет на правителството е развитието на устойчив туризъм. Това каза министърът на туризма Николина Ангелкова по време на Втория международен семинар „По Западния път на коприната“, предаде репортер на Агенция „Фокус“. „Благодаря на Талеб Рифай за това, че ни гласува доверие да бъдем домакини на Втория семинар „По Западния път на коприната“. Това е чест и отговорност за нас, предвид и огромните усилия, които Световната организация полага, за да развие този проект. Ще можем да покажем и древната история на нашата столица. Повечето от вас знаят, че историята на българската столица е започнала още преди 7000 години. Градът е сред най-старите човешки селища в Европа и неговите исторически паметници показват вековната култура и традиции“, заяви Ангелкова. По думите й една от основните цели е да се формират ясни цели и България да стане все по-разпознаваема дестинация, която да разшири крилата на сезона. „България е благодатна и има възможност да развива и предлага всички видове туризъм. Вярвам, че с общи усилия ще успеем да превърнем страната в целогодишна туристическа дестинация. Вярвам, че днешното събитие ще даде възможност да покажем това, което има нашата столица, това, което има България като древна култура, традиции и история, която съхранява. Древната история трябва да бъде разказвана на останалите. Ще направим туристическия продукт с любопитните факти, които се крият зад тях. Вече сме направили първите стъпки в правилната посока. създадохме 8 културно-исторически дестинации. Говорейки за колко древна история има по нашите земи, няма как да не спомена за най-старото обработено съкровище, а именно варненското. Във всеки един от тези 8 културно-исторически дестинации има културно-исторически паметници, които трябва да бъдат видени, за да може всеки един от нас да се докосне до традициите на нашите предци. Само когато познаваме миналото, можем да градим успешно бъдеще“, допълни Ангелкова. Според нея това ще доведе до по-голямо сътрудничество и ще има възможност да се развиват туристически продукти. „Ще можем заедно да доведем до постигане на заложените цели. Важно събитие, което предстои, е председателството на ЕС през 2018 г. в тази връзка сме заложили редица активности в сектор „Туризъм“, които да подпомогнат страната като туристическа дестинация. Вярвам, че този двудневен семинар представлява платформа за обмен на добри практики в сектора. Един от основните начини, които могат да подпомогнат, е да се съгласуват и предложат конкретни маршрути със съответните туристически забележителности. Вярвам, че с общите ни усилия, ще имаме успешна реализация на тази програма и успешни съвместни проекти. Цялото правителство застават зад това да развиваме устойчив туризъм“, каза още Николина Ангелкова.\r\nЛюба АЛЕКСИЕВА", "date": "2017.06.27", "title": "Министър Николина Ангелкова: Приоритет на правителството е развитието на устойчив туризъм"}
{"url": "http://www.focus-news.net/news/2017/06/27/2409147/gen-chavdar-chervenkov-lipsva-yasna-politicheska-strategiya-i-razchet-na-sredstvata-za-nov-boen-samolet.html", "text": "Липсва ясна политическа стратегия и разчет на средствата за нов боен самолет. Това коментира в сутрешния блок „Добро утро, България“ на Радио „Фокус“ генерал Чавдар Червенков, бивш ръководител на Военното разузнаване и бивш министър на вътрешните работи. Според него още дълго време няма да се случи сделката за изтребителите: „Само за последната една година, от април миналата година до сега три пъти е променена финансовата рамка. Защо тези хора преди да говорят, гласуват, публикуват не седнат и да вземат по един молив и да се разберат, с какви средства се разполага, как ще ги разходваме през години и какво ще придобием срещу тях? Тук се хвърлят така в пространството гръмки, плашещи приказки за много милиарди. Става въпрос за един разход, който в най – тежкия случай е 400 млн. годишно, т.е. всичко това е разсрочено във времето. Аз се радвам, че министър Каракачанов най – после повдигна въпроса за разсрочено придобиване на въоръжена и бойна техника“, коментира ген. Червенков. Той каза още, че непостоянните позиции на България правят лошо впечатление на партньорите ни в НАТО. В края на май в рамките на КСНС се постигна консенсус да се изработи План за интегрирано развитие на сектор „сигурност“, а такова реално не се е случило, коментира още ген. Червенков. Според него не е много ясна и съдбата на другите два проекта  за бронираните машини и бойните кораби.", "date": "2017.06.27", "title": "Ген. Чавдар Червенков: Липсва ясна политическа стратегия и разчет на средствата за нов боен самолет"}
{"url": "http://www.focus-news.net/news/2017/06/27/2409164/pernik-rabotnik-v-toplofikatsiya-e-zaginal-pri-trudov-intsident.html", "text": "Работник в „Топлофикация - Перник“ е загинал при трудов инцидент. Това съобщиха за Агенция „Фокус“ от ОДМВР - Перник.", "date": "2017.06.27", "title": "Перник: Работник в „Топлофикация“ е загинал при трудов инцидент"}
{"url": "http://www.focus-news.net/news/2017/06/27/2409163/the-copenhagen-post-datska-natsionalisticheska-partiya-se-razpadna-sled-ostavkata-na-predsedatelya-y.html", "text": "Даниел Карлсен, основателят и председател на дясната националистическа „Партия на датчаните“, се оттегли от политиката, съобщава столичният вестник The Copenhagen Post.\r\n„След повече от десет години като публична личност, шест от които като лидер на партията с голяма организационна отговорност, реших да прекратя политическата си дейност\", заяви едва 27-годишният Карлсен пред местни медии.\r\nВследствие на оттеглянето на Карлсен ръководство на политическата структура реши да разпусне партията.\r\n„Партията на датчаните“ се опитваше дълги години да събере необходимата подкрепа, за да влезе в парламента, но без успех, припомнят от редакцията.Тереза Герова", "date": "2017.06.27", "title": "The Copenhagen Post: Датска националистическа партия се разпадна след оставката на председателя й"}
{"url": "http://www.focus-news.net/news/2017/06/27/2409167/haskovo-grazhdanite-s-vazmozhnost-za-obuchenie-za-biznesplan-i-finnasirane-do-20-000-lv.html", "text": "Възможност за обучение и финансиране на бизнесплан до 20 хиляди лева на хасковлии дава Програма \"Предприемачеството - възможности на ръка разстояние\", подкрепено от Филип Морис България и община Хасково. Подробности за обучение разкри пред заинтересовани фирми и организации Жустин Томас от „ Център Ринкър“, съобщиха от пресцентъра на Община Хасково. Няма ограничения в сферите на дейност, без значение е възрастта на участниците няма и изисквания за вид организация. Желаещите да участват в обучението могат да попълнят заявка за участие, която да изтеглят от сайта на организацията www.rinkercenter.bg  и да я изпратят на адрес  pavel@bcause.bg  в срок до 30 юни 2017.  \r\nОбучението е подходящо за предприемачи, които са в началото на своя бизнес и имат нужда да развият стабилна дейност.  Могат да участват хора, които имат бизнес идея и мислят сериозно да я развият в предприятие, нака също производители, земеделци, търговци - без ограничение в икономическия сектор. Обучение и финансиране на поректи е предвидено за Читалища, нестопански организации, училищни настоятелства с идея за стопанска дейност в полза на идеалните си цели\r\nУчастието в Програмата е безплатно. \r\nЕкипът с най-добре разработена идея ще получи директен достъп и покриване на разходите за пътни и настаняване за участие в конкурса на Център Ринкър в София (октомври-декември 2017 г.) и ще се състезава за три награди стартово финансиране от по 20 000 лева.", "date": "2017.06.27", "title": "Хасково: Гражданите с възможност за обучение за бизнесплан и финнасиране до 20 000 лв."}
{"url": "http://www.focus-news.net/news/2017/06/27/2409166/silistra-narodniyat-predstavitel-ot-gerb-altimir-adamov-organizira-priemna-za-zhitelite-na-obshtina-glavinitsa.html", "text": "Народният представител от ГЕРБ Алтимир Адамов организира приемен ден на 3 юли, понеделник, за жителите на община Главиница, съобщиха от пресцентъра на партията.\r\nПриемния ден за жителите на община Главиница ще се проведе от 10:00 до 12:00 часа в общински офиса на партия ГЕРБ на улица „Витоша 43”", "date": "2017.06.27", "title": "Силистра: Народният представител от ГЕРБ Алтимир Адамов организира приемна за жителите на община Главиница"}
{"url": "http://www.focus-news.net/news/2017/06/27/2409165/ministar-nikolina-angelkova-zapadniyat-pat-na-koprinata-e-izklyuchitelno-vazhen-za-promotiraneto-na-nasheto-kulturno-istorichesko-nasledstvo.html", "text": "Западният път на коприната е изключително важен за промотирането на нашето културно-историческо наследство. Това каза пред журналисти министърът на туризма Николина Ангелкова на Втория международен семинар „По Западния път на коприната“, предаде репортер на Агенция „Фокус“.  „Това е второ такова мероприятие. Миналата година проведохме Световния конгрес на древните цивилизации, който през месец декември беше в София. Имаше изключително голямо присъствие на министри и заместник-министри, включително и принцеса Дана от Йордания. В момента се провежда конференция „По Западния път на коприната“. Отново Световната организация по туризъм избра България и това изключително много ме радва, защото поставя България на едно много високо място на картата на Световната организация по туризъм като държава, която може да бъде домакин на събития от такова високо ниво. Със сигурност Западният път на коприната е изключително важен за промотиране на нашето културно-историческо наследство“, заяви Ангелкова. По думите й в България има над 40 000 открити артефакти, което ни подрежда на трето място след Гърция и Италия. \r\n„Имаме възможност с държавите, които са участвали в тази инициатива и под координацията на Световната организация да промотираме и съвместни продукти, ползвайки Западния път на коприната. Надявам се този конгрес да даде основания на Световната организация по туризъм да ни гласува доверие и отново да бъдем домакини на такъв форум, какъвто имахме миналата година като Световния конгрес на древните цивилизации“, каза още Николина Ангелкова.\r\nЛюба АЛЕКСИЕВА", "date": "2017.06.27", "title": "Министър Николина Ангелкова: Западният път на коприната е изключително важен за промотирането на нашето културно-историческо наследство"}
{"url": "http://www.focus-news.net/news/2017/06/27/2409170/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Даниел Карлсен, основателят и председател на дясната националистическа „Партия на датчаните“, се оттегли от политиката, съобщава столичният вестник The Copenhagen Post.\r\n„След повече от десет години като публична личност, шест от които като лидер на партията с голяма организационна отговорност, реших да прекратя политическата си дейност\", заяви едва 27-годишният Карлсен пред местни медии.\r\nВследствие на оттеглянето на Карлсен ръководство на политическата структура реши да разпусне партията.\r\n„Партията на датчаните“ се опитваше дълги години да събере необходимата подкрепа, за да влезе в парламента, но без успех, припомнят от редакцията.\r\n*** Париж, Брюксел, Лондон и Берлин - европейските столици са разтърсени от ужаса на тероризма. А броят на нападенията от ислямисти продължава да нараства. Директорът на Европейската полицейска служба (Европол) Роб Уейнрайт е уверен, че кулминацията на терора в Европа все още не е настъпила, пише германският вестник Die Neue Osnabrucker Zeitung. \r\nКога обаче най-сетне ще приключи всичко? На този въпрос търсят отговор много европейци. Уейнрайт е предпазлив с успокоенията. „Заплахата от тероризъм, която имаме от едно поколение насам, е най-високата за последните 20 г. И тя ще продължава да се увеличава, разполагаме с доказателства за това“, заяви директорът на Европол в интервю за изданието. \r\nУейнрайт припомни, че само през миналата година ислямисткият тероризъм е станал причина за смъртта на 135 души, а за подозрения във връзки с джихадистите са арестувани 718 души – почти два пъти повече, отколкото през 2014 г. „Това е изключителен възход и показва колко много се е радикализирала част от ислямската общност“, предупреди експертът. \r\nРисковете произтичат както от терористични групировки, така и от отделни лица, т.нар. атентатори единаци. Основни носители на заплахата са бойци, завърнали се от Сирия в страните от Европа. Екстремистки организации като „Ислямска държава“ са много успешни в интернет, използват социалните мрежи за пропаганда и набиране на последователи. \r\nНо именно по-големите групировки са в състояние да планират и извършат големи атаки. „Нападателите може да бъдат контролирани или вдъхновени от „Ислямска държава“, дори и да не са били в Сирия или Ирак. Някои атаки са внимателно планирани, а други са плод на спонтанни действия“, обясни Уейнрайт.\r\nНа въпрос дали Европа е във война с терористичната милиция Уейнрайт отговори: \"Не. Аз не бих използвал думата „война“, защото тя носи смисъл, който терористите не заслужават“.\r\n*** Повечето граждани на Гърция са разочаровани от резултатите, постигнати на последната среща на Еврогрупата от 15 юни тази година. Това показва проучване на Университета на Македония по поръчка на Skai TV, съобщава електронното издание Ekathimerini.\r\nИзследването, проведено в периода 21-23 юни, показва, че 71,5 % от гърците не са удовлетворени от сделката, постигната между Атина и международните й кредитори, и са на мнение, че страната им не е получила това, което иска от Еврогрупата. Едва 13 % от респондентите са на противоположно мнение. Интересно е, че 60,5 % от поддръжниците на управляващата партия СИРИЗА заявяват, че правителството е претърпяло провал в опита да постигне целите си за Еврогрупата. \r\nПовече от осем на всеки 10 (82,5 %) от анкетираните твърдят, че резултатите от Еврогрупата са осъдили Гърция на непрекъснати икономии. Значителените 77,5 % също заявяват, че правителството не се занимава достатъчно с преговорите, за да постигне намаляване на дълга на страната.\r\nОколо една трета от анкетираните (33 %) заявиха, че ще гласуват за „Нова демокрация“ на следващите общи избори, докато за СИРИЗА биха дали своя глас 15 на сто от участвалите в проучването. Трета е Комунистическата партия с подкрепа на 7,5 % от гражданите, следвани от „Златна гора“ със седем процента и „Демократичен алианс“ с шест процента.\r\n*** Милиони граждани от Европейския съюз, живеещи във Великобритания, ще трябва да се съобразяват с така наречения  „уреден статут\" за регистрация, пише Independent.\r\nПроектозаконът на кабинета на Тереза Мей предвижда Министерството на вътрешните работи да подготви онлайн процес за кандидатстване за повече от трите милиона граждани на Европейския съюз, които ще трябва да се регистрират и да получат нови документи за самоличност.\r\n***", "date": "2017.06.27", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/27/2409171/blagoevgrad-stotitsi-zhiteli-i-gosti-na-grada-se-sabraha-na-kontserta-na-balgarski-izpalniteli-na-pl-georgi-izmirliev.html", "text": "Звездите на българската музика събраха стотици меломани на площад „Георги Измирлиев“ в Благоевград по време на концерт на Coca-Cola и The Voice, съобщиха от пресцентъра на Община Благоевград. Седмица след пищните и зрелищни награди на БГ Радио, звездите от родната сцена, отново излязоха пред благоевградската публика за да пеят и танцуват, заедно. Гласовете от българската музика се върнаха за още музикални забавления и незабравими емоции. \r\n Съзвездието от млади изпълнители бе събрано от музикалното турне на радио и телевизия The Voice и блестяха в продължение на 2 часа на сцената в центъра на града. БГ артистите забавляваха младата публика и феновете на българските хитове. Многобройните фенове пяха и танцуваха с Балет Nova , DJ Doncho, VenZy, Пламен и Иво, Михаела Маринова, СкандаУ, DARA, Михаела Филева, Pavell & Venci Venc', Тита, Криско,  Кристиан Костов, които се качиха на сцената за да изпълнят най- обичаните хитове на годината.  \r\n  На третия концерт от турнето на Coca-Cola и The Voice двадесет късметлии получиха възможността да бъдат на бекстейджа и да се срещнат с едни от любимите си български изпълнители. Избраните на случаен принцип победители имаха възможността да вземат приятел, с когото заедно да се включат в звездното парти, което се вихреше зад сцената. \r\n  Coca-Cola The Voice Happy energy tour 2017 продължава своето турне из градовете в България. На 29 юни родните звезди ще гостуват в град Русе, на 2 юли във Варна и 5 юли в Бургас. На 16 септември българските хитове ще звучат на площад „Батенберг“ в София.", "date": "2017.06.27", "title": "Благоевград: Стотици жители и гости на града се събраха на концерта на български изпълнители на пл. „Георги Измирлиев“"}
{"url": "http://www.focus-news.net/news/2017/06/27/2409168/silna-zayavka-za-obedinenie-za-sotsialna-evropa-na-publichna-diskusiya-na-tema-lipsvashtiyat-stsenariy-alternativi-za-evropeytsite-ima-v-bryuksel.html", "text": "На 21-ви юни в Брюксел се състоя публична дискусия, организирана от Прогресивния форум, сред координаторите на който е и Георги Пирински, на тема \"Липсващият сценарий за Европа\". Това съобщиха от пресофиса на евродепутата. Основни докладчици в дискусията бяха Алексис Ципрас, министър-председател на Гърция, Ска Келер, Съпредседател на Групата на Зелените в Европейския парламент, Беноа Амон, кандидат на социалистите за президент на Франция през 2017 г. и Джон Кромбез, лидер на социалистическата партия във Фландрия, Белгия. Дискусията бе открита с приветствени слова от Ева Жоли, член на Групата на Зелените в ЕП, Габриеле Цимер, Председател на Групата на обединената левица в ЕП и Изабел Тома, Заместник-председател на Групата на социалистите и демократите в ЕП. След основните изказвания, докладчиците отговориха на въпроси от участниците. Модератор на дискусията бе френският евродепутат-социалист Гийом Балас.  На събитието присъстваха близо 600 участници, сред които студенти и младежи, представители на гражданското общество, синдикалисти и евродепутати. Сред присъстващите бе и президентът на ПЕС Сергей Станишев. Излъчването по интернет имаше над 2 400 гледания. \r\nУчастниците в дискусията се обединиха зад няколко общи послания. Те изразиха несъгласие със сценариите за бъдещето на Европа, които бяха предложени от председателят на Европейската комисия Юнкер, тъй като те не предлагат нова политическа линия, необходима за оцеляването и напредъка на Съюза. Необходимият нов сценарий е за Социална Европа на солидарността. На практика това означава да се започне на първо място с пълна подкрепа на Гърция във взаимоотношенията й с международните кредитори и прекратяване на политиката на бюджетни ограничения. Новият и различен сценарий трябва да представи реалните параметри на убедителен и обоснован алтернативен отговор на проблемите, интересите и очакванията на мнозинството европейски граждани за обновена Европа, работеща в полза на хората и на успешното развитие на целия Съюз. За създаването и осъществяването на този сценарий са необходими упорити и постоянни усилия за обединяване на социалисти, леви и еколози по основните въпроси за развитието на ЕС, независимо от съществуващите различия.\r\nПрогресивният форум представлява открита платформа за свободни дискусии и предложения, инициирана от евродепутати от групите на социалистите, левите и зелените, с амбицията да работят за тяхното сближаване и единодействие за нова ориентация в полза на Социална Европа.", "date": "2017.06.27", "title": "Силна заявка за обединение за Социална Европа на публична дискусия на тема \"Липсващият сценарий: алтернативи за европейците има!\" в Брюксел"}
{"url": "http://www.focus-news.net/news/2017/06/27/2409173/ministar-nikolina-angelkova-s-darzhavite-ot-zapadniya-pat-na-koprinata-stavame-golyamo-semeystvo-koeto-shte-gleda-s-prioritet-na-kulturno-istoricheskite-zabelezhitelnosti.html", "text": "Пътят на коприната стартира още от Китай и преминава през цяла Азия, продължава към нас, преминава към Италия, така че при всички положения имаме много държави, с които можем да коментираме и да обособяваме общи туристически пакети. Това каза пред журналисти министърът на туризма Николина Ангелкова на Втория международен семинар „По Западния път на коприната“, предаде репортер на Агенция „Фокус“.  „Това е идеята на едно такова сътрудничество от страна на Световната организация по туризъм, имайки предвид промотирането на културно-историческите обекти, които се намират на територията на пътя на коприната. Той всъщност е разделен, за да може по-лесно да се обособява и сътрудничеството между отделните държави. От друга страна тези държави, както и България, които са го припознали и които участват активно да могат и на национално ниво обектите, намиращи се по протежението на Западния път на коприната да бъдат някак си с по-висок приоритет“, коментира Ангелкова. По думите й това вече е започнато и в регистъра на туристическите атракции, който беше създаден миналата година, както и онлайн платформата „Аз обичам България“. Тя уточни, че тази платформа е започнала със стоте национални обекта. „На практика се отразява една част от инициативите, които следва да се реализират по Западния път на коприната. Държавите са изключително много и е хубаво, че ставаме едно голямо семейство, което обособява общи дейности за промотиране“, добави министърът на туризма.\r\n„Събрали сме се, за да се направят тези анализи колко туристи посещават, кои паметници, за да може тези културно-исторически забележителности да бъдат гледани с приоритет от националните държави, членки на Западния път на коприната“, каза още Николина Ангелкова.\r\nЛюба АЛЕКСИЕВА", "date": "2017.06.27", "title": "Министър Николина Ангелкова: С държавите от Западния път на коприната ставаме голямо семейство, което ще гледа с приоритет на културно-историческите забележителности"}
{"url": "http://www.focus-news.net/news/2017/06/27/2409156/dha-izyavleniya-ot-germaniya-za-ohranata-na-erdogan.html", "text": "Полицията в Хамбург направи нови изявления по повод охранителите на чуждите държавни ръководители, които ще участват в срещата на Г 20 на 7 и 8 юли, предаде от Дортмунд кореспондент на  информационната агенция Догу хабер ажансъ (ДХА). Шефът на хамбургската полиция Ралф Мартин Мейер предупреди, че ако някой от охранителите бъде замесен в каквито и да е пререкания или се опита да нападне демонстранти, спрямо него незабавно ще бъдат предприети всички законови мерки, включително и задържане. В изявления за вестник „Билд” Ралф Мартин Мейер уточнява, че в Хамбург категорично няма да бъдат допуснати грозни сцени с охранителите на турския президент Реджеп Тайип Ердоган, подобни на тези от неговата визита през май във Вашингтон. По думите му турските охранителни служби, както и тези на останалите държави, вече са предупредени по този въпрос, а на терен ще бъдат осигурени необходимия брой полицаи за моментална и адекватна реакция, посочва още ДХА. Георги Димов", "date": "2017.06.27", "title": "ДХА: Изявления от Германия за охраната на Ердоган"}
{"url": "http://www.focus-news.net/news/2017/06/27/2409172/vratsa-zapochna-asfaltiraneto-na-ulitsi-v-promishlenite-zoni.html", "text": "От миналата седмица Община Враца започна дейности по асфалтиране на улици в Западна промишлена зона и в Източна промишлена зона в града, съобщиха от пресцентъра на Общината. Ремонтните работи се извършват по график от фирма „КАРО ТРЕЙДИНГ“ ООД.\r\nС постановление №363 на Министерски съвет от 16 декември 2016 г., Министерство на финансите отпусна 2 000 000 лева за ремонт на улици и тротоари на територията на Община Враца. Част от средствата са инвестирани за рехабилитация на пътната мрежа в Промишлените зони на града.\r\nРемонтните дейности в Промишлените зони ще продължат до две седмици.", "date": "2017.06.27", "title": "Враца: Започна асфалтирането на улици в Промишлените зони"}
{"url": "http://www.focus-news.net/news/2017/06/27/2409169/shumen-lek-avtomobil-e-katastrofiral-na-patya-aleksandrovo-smyadovo-vodachat-ne-e-postradal.html", "text": "Лек автомобил марка „БМВ“  е катастрофирал на пътя Александрово – Смядово. Това съобщиха за Агенция „Фокус“ от ОДМВР - Шумен. Инцидентът е станал тази сутрин в около 5:20 часа. Шофьорът е загубил контрол над автомобила на прав пътен участък, ударил се е в пътната мантинела и колата се е преобърнала. Водачът не е пострадал. Тестван е за алкохол, като пробата е отрицателна. Пътни полицаи са регулирали движението, докато платното е било почистено. Към момента движението се осъществява нормално. \r\nСтефан ПЕТРОВ", "date": "2017.06.27", "title": "Шумен: Лек автомобил е катастрофирал на пътя Александрово – Смядово, водачът не е пострадал"}
{"url": "http://www.focus-news.net/news/2017/06/27/2409179/izlozhbata-yaroslav-veshin-edin-koloriten-cheh-v-balgariya-shte-bade-otkrita-v-galeriya-sredets-na-30-yuni.html", "text": "На 30 юни (петък), от 17.00 часа в галерия \"Средец\" на бул. „Ал. Стамболийски“ № 17 в София ще бъде открита изложбата „Ярослав Вешин – един колоритен чех в България“, съобщиха от Националния военноисторически музей.\r\nИзложбата е подготвена по повод 101-ата годишнина на Националния военноисторически музей. Тя представя произведения на един от виртуозите на четката – чех по произход, но българин по душа, които са част от най-старата колекция на музея. Ярослав Вешин е посветил живота си на България и създава едни от най-вълнуващите сцени на родната живопис със силно емоционално въздействие и художествено майсторство. През 1904 г. той става първият главен художник към Министерството на войната и се утвърждава като родоначалник на баталния жанр у нас.\r\nВ изложбата ще бъдат показани петнадесет от неговите платна, които представят както парадно-официалната част, съпътстваща живота на офицерите от Българската армия, така и свидетелствата за преживяното и изстраданото в Балканските войни, запечатали реализма на живота на фронта. Сред изложените картини са „На нож“, „Портрет на ген. Данаил Николаев, 22 септември 1908 г.“, „Сигнализация“, „Граната“ и други. \r\nДопълнение към изложбата е интерактивно приложение, което детайлно ще запознае посетителите с живота и творчеството на Вешин.\r\nИзложбата може да бъде разгледана в галерия Средец до 14 юли.", "date": "2017.06.27", "title": "Изложбата „Ярослав Вешин – един колоритен чех в България“ ще бъде открита в галерия \"Средец\" на 30 юни"}
{"url": "http://www.focus-news.net/news/2017/06/27/2409177/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-yuni.html", "text": "„Софийска вода” временно ще прекъсне водоснабдяването в някои части на столицата на 28 юни. Това съобщиха от пресцентъра на дружеството.\r\nНа 28 юни 2017 г. (сряда), във връзка с подмяна на спирателни кранове на ул. „Феникс“ жк. „Овча купел“ 2, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Антон Колар“, ул. „Херман Майер“, ул. „Иван Хаджийски“, ул. „Феникс“, бул. „Президент Линкълн“; по ул. „Иван Хаджийски“ от ул. „Херман Майер“ до ул. „Промишлена“ магазин СБА. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул.“Иван Хаджийски“.\r\nНа 28 юни 2017 г. (сряда), във връзка с подмяна на уличен водопровод на ул. „Царибродска“ Център, се налага спиране на водоподаването от 10:00  до 19:00 часа на клиентите на „Софийска вода”, живеещи в района на: ул. „Царибродска“, ул. „Димитър Петков“, бул. „Тодор Александров“, бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царибродска“ ъгъла с бул. „Александър Стамболийски“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.", "date": "2017.06.27", "title": "„Софийска вода” временно ще прекъсне водоснабдяването в някои части на столицата на 28 юни"}
{"url": "http://www.focus-news.net/news/2017/06/27/2409174/gencho-genchov-kmet-svishtov-e-gord-che-parvi-i-po-izklyuchitelen-nachin-e-pochuvstval-svobodata.html", "text": "Свищов е горд, че първи и по изключителен начин е почувствал свободата. Това каза в сутрешния блок “Добро утро, България“ на Радио „Фокус“ кметът на Свищов Генчо Генчев за тържествата за 140-годишнината от освобождението на Свищов. \r\n„Свищов цяла седмица тържествува с празненствата, които бяхме организирали – изложбата на Военна академия „Г.С. Раковски“. Изключителен интерес предизвика конференцията за десанта на река Дунав, концертът на Първи български хор „Янко Мустаков“ и приятели, също така на всички самодейни фолклорни състави, които изнесоха празничен концерт. Всички тържества преминаха с голямо присъствие на свищовската общественост. Децата – питахте ме дали ги възпитаваме – точно това беше целта да ги приобщим към историята, към онези събития, дали нашата правда, свобода и независимост на България“, обясни той.  \r\nГенчо Генчев отбеляза, че кулминацията на тържествата ще бъде тази вечер със заря-проверка на Националната гвардейска част, която от години не се е случвала. Кметът отбеляза, че участие ще вземе и президентът ген. Румен Радев.", "date": "2017.06.27", "title": "Генчо Генчов, кмет: Свищов е горд, че първи и по изключителен начин е почувствал свободата"}
{"url": "http://www.focus-news.net/news/2017/06/27/2409176/vazmozhnost-za-profilaktika-i-ranna-diagnostika-na-vsichki-zabolyavaniya-sas-100-tochnost-shte-bade-predstavena-na-preskonferentsiya-v-umbal-sv-ivan-rilski.html", "text": "Директорът на УМБАЛ „Св. Иван Рилски” д-р Дечо Дечев и проф. Питър Бауър (вицепрезидент на германското неврогенетично дружество, главен научен директор и член на Изпълнителния съвет в CENTOGENE) ще представят революционна възможност за профилактика и ранна диагностика на всички заболявания със 100% точност, от която до броени дни ще могат да се възползват и пациентите в България. Това съобщиха от пресцентъра на УМБАЛ „Св. Иван Рилски”. Иновацията ще бъде представена на пресконференция в болничното заведение на 29 юни от 11.00 часа.", "date": "2017.06.27", "title": "Възможност за профилактика и ранна диагностика на всички заболявания със 100% точност ще бъде представена на пресконференция в УМБАЛ „Св. Иван Рилски”"}
{"url": "http://www.focus-news.net/news/2017/06/27/2409159/lokalno-makedoniya-es-pretseni-izborite-v-albaniya-sa-preminali-spokoyno-i-sa-redovni.html", "text": "В първа реакция по повод парламентарните избори в Албания, които бяха проведени в неделя, 25 юни,  Брюксел прецени, че гласуването е било „спокойно и редовно“, и в хода му са зачетени основните свободи на гражданите, пише македонското електронно издание „Локално“.\r\nВ съвместно изявление на Върховния представител на Европейския съюз по въпросите на външните работи и политиката на сигурност Федерика Могерини, и комисаря по въпросите на европейската политика за съседство и преговори за разширяване Йоханес Хан се посочва, че изборите са били редовни – сигнал, че Албания ще получи подкрепата на Брюксел за провеждането на реформи. \r\n„Изборният процес бе спокоен и редовен. Спазени са основните свободи. След изборния процес ще подкрепим реформите“, се казва в съвместно изявление на Могерини и Хан във връзка с гласуването в Албания.\r\nПо-рано и посолството на САЩ в страната даде подобна оценка за провеждането на вота. Според американската дипломатическа мисия в Албания гласуването „е било проведено ефективно, по спокоен начин, в по-голямата част от избирателните секции\".Тереза Герова", "date": "2017.06.27", "title": "„Локално“ (Македония): ЕС прецени: Изборите в Албания са преминали спокойно и са редовни"}
{"url": "http://www.focus-news.net/news/2017/06/27/2409180/pregled-na-osnovnite-temi-v-pazardzhishkiya-pechat.html", "text": "Вестник „Знаме“ излиза с водещо заглавие „Митницата избяга със скандал“. За едно денонощие митническото бюро се премести и вчера осъмна на съвсем нов адрес. Смяната е скандална и освен че води до хаос и причинява щети на държавата и мирише на облагодетелстване на конкретен бизнесмен. Вчера камиони продължаваха да влизат в двора на бившето държавно предприятие „Глобус” без да знаят, че митническият терминал вече е в двора на „Тойота Тиксим”, а досегашната административна сграда вече няма обозначителни знаци за митница. Тези, които пък бяха наясно, трябваше да паркират тежкотоварните автомобили на сляпата улица под околовръстния булевард „Стефан Стамболов” и докато чакат да бъдат обработени документите им, да гледат как се насипва чакъл върху бивша земеделска земя.\r\n„В спешното отделение: В жегите нощните дежурства са все по-натоварени“, научаваме от изданието. С настъпването на жегите в спешното отделение на областната болница са започнали да търсят медицинска помощ колабирали вследствие на горещините пациенти. Впечатление прави, че за разлика от минали години, сега това се случва и на доста млади хора. Уязвими по отношение на високите температури са всички: и млади, и стари, и деца. Ето защо трябва да се взимат нужните мерки, особено от хората с хронични заболявания. Възрастните също са по-застрашени, а към тийнейджърките местните медици се обръщат с предупреждението да внимават с диетите и да се хранят редовно и умерено в най-жежките дни.\r\n„Бивш горски директор няма да плаща 170 бона“, става ясно от материал на втора страница на вестника. Окръжният съд отхвърли иска срещу бившия директор на „Алабак” инж. Гено Пеев-Карапеев, заведен от настоящия директор на стопанството инж. Славчо Василев. Решението е на първа инстанция и може да се обжалва пред апелативните съдии. Искът е за 169 646 лева щети, нанесени на стопанството покрай ремонт на горски пътища и сделки с автомобили и друго имущество. Според ищците, това е станало в периода 1 май 2008 г. – 31 март 2010 г., а за разпореждането със средствата не било полученоразрешението на националната агенция.\r\nВестник „Пазарджишка Марица“ излиза с водещ материал днес „Пием вода с микроби и нитрати“. Водата в 7  села, както и в част от Пазарджик, е с отклонения от нормите по различни показатели, показват резултати от текущи изследвания, направени от РЗИ. Проби са взети от 22 населени места в периода от 1 до 15 юни. За три села във Велинградска община – Света Петка, Чолакова и Крушата, е установено, че водата не отговаря на микробиологичните показатели за ешерихия коли и коли-форми. Там се предприети мерки – хиперхлориране за няколко дни, след което всичко вече е било в норма.\r\n„Португалци търсят берачи на малини, дават 557 евро“, ни информира изданието. Португалци   обещават на  нашенци  щедро  заплащане  за  бране  на  малини. Основното месечно възнаграждение  е  557  евро  плюс бонус при работа в почивни дни, режийни за всеки отработен  ден  и  др.  Интервюто за  подбор  на  селскостопански  работници  за  бране  на малини в Португалия ще се проведе  в  сряда  в  Агенцията по заетостта в столицата, бул. „Дондуков“ 3. Записаните  до  момента кандидати  ще  бъдат  уведомени  чрез  бюрата  по  труда по  местоживеене.  Ще бъдат интервюирани  на място и хора, които не са се записали предварително, но отговарят  на  изискванията на офертата.\r\n„147 зрелостници взеха дипломи в Икономиката“, научаваме от вестника. 147  зрелостници  от Професионалната гимназия  по  икономика  и  мениджмънт  в  Пазарджик получиха  вчера  дипломите  си  за  средно  образование,  а  145  от  тях  и  свидетелства  за  професионална квалификация. Дипломите на  отличниците  връчи  директорът и съосновател на Института за пазарна икономика Красен Станчев. В своето  приветствено  слово  той  пожела  успех  на зрелостниците  и  да  не  се страхуват  да  побеждават себе  си,  като  приемат  нови  предизвикателства. Красен Станчев бе категоричен,  че  предприемaчите са двигателят на икономиката  и  работят  не  само  за себе си, но и за цялото общество.", "date": "2017.06.27", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/27/2409182/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване „Здравей, Пещера“ на Радио „Фокус“ – Пазарджик и Община Пещера ще чуете за активизиралото се свлачище в един от кварталите в Пещера и последвалите действия от страна на общинската администрация в родопския град, на Геозащита и ВиК дружеството. Каква е обстановката в засегнатите домакинства, има ли проблеми с водоподаването и стана ли ясна основната причина за свлачищните процеси, ще коментираме с кмета на Община Пещера Николай Зайчев. Ще научите повече и за успешния край на учебната година в ОУ „Свети Патриарх Евтимий“ в Пещера. За реализацията на проекта „Детско полицейско управление“ и за усилията на училищното ръководство да предпази децата от агресия, насилие, наркотици и алкохол. Събеседник по темата ще бъде Елена Ацинова, директор на учебното заведение. Т\r\nече и трескава подготовка за Фолклорният събор на летовище „Св. Константин“, който ще се проведе в края на месец юли. Какво да очакват гости и изпълнители ще ни каже Николай Балабанов, организатор на мероприятието. Телефоните за връзка със студиото са 0885 606692 и 034 420020.", "date": "2017.06.27", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/06/27/2409185/kmetat-yordanka-fandakova-sofiya-e-mnogo-dobar-primer-za-izpolzvaneto-na-evropeyski-sredstva-za-podobryavane-na-sredata-i-kachestvoto-na-zhivot.html", "text": "Европейските градските политики, които гарантират устойчивото високо-технологично и екологично градско развитие, от една страна, препотвърждават европейската солидарност на нивото на гражданите, а от друга, имат значителен принос за икономическият ръст на Европейския съюз. Това каза кметът на София Йорданка Фандъкова в рамките на Седмия Кохезионен форум на Европейската комисия, който се провежда в Брюксел, съобщиха от пресцентъра на Столична община.  \"Дневният ред на София е подобряване на качество на въздуха, опазване на околна среда, енергийна ефективност, нови технологии и иновации за развитие на града, качествено образование и социалното включване. Във всяка от тези сфери ние защитаваме проекти и търсим подкрепата на Европейската комисия. Успехите на София, които постигнахме през последните години, се дължат именно на доверието, което изградихме с нашите европейски партньори”, допълни още тя. \r\nФандъкова участва във форума по покана на комисаря по регионална политика Корина Крецу. Кметът посочи, че София е много добър пример за използването на европейски средства за подобряване на средата и качеството на живот и поканата към мен е признание за мястото и ролята на София в този процес. \r\n\"От 2007 до 2013 година София е реализирала проекти на обща стойност 3 милиарда лева, като два милиарда от тях са от европейски средства. Най-големият проект със значение както за транспорта, така и за околната среда, е метрото. От общо около 450 милиона евро, 200 милиона евро за строителството на метрото през миналия програмен период бяха предоставени чрез Кохезионния фонд. Както метрото, завода за отпадъци и новите автобуси се виждат. Гражданите на София виждат къде се инвестира и това се оценява от Европейската комисия, каза също Фандъкова. \r\nСъс строителството на третата линия, която ще завършим през есента на 2019г., ще намалим вредните емисии с 90 хил. т., а половината от пътуванията с градския транспорт ще се извършват с метро\", обясни Фандъкова. По думите й модернизацията на градския транспорт е започнала с подкрепата на европейските програма и сега половината от градските автобуси в София са нови, както и 90% от тролеите. \"Продължаваме със закупуването на нови автобуси на природен газ, на първите електробуси и отново с подкрепата на ОП „Региони в растеж“ на още 13 нови трамваи. Благодарение на европейската солидарност София има изцяло завършена система за третиране на битовите отпадъци, отговаряща на най-стриктните изисквания на ЕК за опазване на околната среда. Превърнахме отпадъците на София в ресурс за производство на енергия и компост. В момента разработваме проекта за третата фаза, с която горивото от завода ще се превръща в топлинна енергия за гражданите\", каза кметът Фандъкова. В изказването си в Брюксел тя посочи защитените от Столична община над 500 млн. евро безвъзмездни европейски средства по оперативните програми до 2020 г. Кметът Фандъкова акцентира върху необходимостта от още по-голяма резултатност на вложените средства. \r\n„Гражданите остават нашият най-голям съюзник, за което е нужно кохезионната политика да продължи и да води до по–голяма резултатност от вложените средства. Дебатът за преодоляване на социалните и икономически различия трябва да бъде с фокус върху промяна на подхода на прилагане на тази политика, диференциран подход към различните градове и региони и решения, които да бъдат близки до хората и да отразяват техните реални нужди. Само, когато имаме ясни приоритети и интегрирани решения, можем да говорим за преодоляване на различията. Кохезионната политика трябва да продължи да е по-гъвкава и ориентирана към резултати за хората”, заяви още тя. \r\nЙорданка Фандъкова проведе отделно срещи с Юрки Катайнен – вицепрезидент на ЕК за растеж, инвестиции и конкурентноспособност и комисаря по регионална политика Корина Крецу в присъствието на българския евродепутат и председател на Комисията по регионално развитие Искра Михайлова, както и с Витория Алиата ди Вилафранка, директор на Главна дирекция „Регионална и урбанистична политика\" на ЕК, с председателя на Комитета на регионите Марку Маркула. На тях те обсъдиха проектите за развитие на София.", "date": "2017.06.27", "title": "Кметът Йорданка Фандъкова: София е много добър пример за използването на европейски средства за подобряване на средата и качеството на живот"}
{"url": "http://www.focus-news.net/news/2017/06/27/2409181/ministar-nikolay-nankov-vazhno-e-da-se-vzeme-reshenie-za-naddogovaryane-na-byudzheta-po-op-regioni-v-rastezh-2014-2020-g-s-10.html", "text": "Важно е да се вземе решение за наддоговаряне на бюджета по ОП „Региони в растеж“ 2014-2020 г. с 10 %. Това каза министърът на регионалното развитие и благоустройството Николай Нанков по време на откриването на Деветото заседание на Комитета за наблюдение на Оперативна програма “Региони в растеж” 2014-2020 г., предаде репортер на Агенция „Фокус“. Според министър Нанков това решение ще даде обективната възможност да се реализират проекти, които вече са селектирани, подготвени от страна на общинските администрации. „Удоволствие и чест за мен е, че имам възможността днес да открия Деветото по ред издание на Комитета за наблюдение на ОП „Региони в растеж“ и да изразя задоволство от факта, че през изминалите осем заседания сте били последователни и обективни при вземането на  решения“, обърна се към присъстващите Нанков. По думите му това е в основата на напредъка на програмата. Той определи тази програма като една от най-важните през настоящи програмен период. „Имаме вече обявени 12 процедури за предоставяне на безвъзмездна финансова помощ на обща стойност 2,3 млрд. лв, което е 78% от бюджета на Оперативната програма. Отделно от това имаме 463 проектопредложения, от тях за 405 има сключени договори“, поясни той и поясни, че това е малко над 58 % от общия ресурс на програмата. „Ако трябва да сме песимисти ще кажем, че е недостатъчно. Ако трябва да сме реалисти, каквито сме, можем да направим извода, че наистина и като процент, и като абсолютни стойности, напредъкът по програмата по настоящем е изключително добър“, каза министър Нанков. По думите му към момента има одобрени плащания по програмата за над 220 млн. лв, което е 12 % от договорения ресурс и 7 % от общия. Според министър Нанков през 2017 г. темповете на изпълнение на ОП „Региони в растеж“ 2014-2020 и на отделните проекти ще бъдат в пъти по-добри от изминалите години. \r\nДеница КИТАНОВА", "date": "2017.06.27", "title": "Министър Николай Нанков: Важно е да се вземе решение за наддоговаряне на бюджета по ОП „Региони в растеж“ 2014-2020 г. с 10 %"}
{"url": "http://www.focus-news.net/news/2017/06/27/2409175/sport-tsvetana-pironkova-izliza-sreshtu-monika-nikulesku-v-parvi-mach-ot-turnira-v-yistborn.html", "text": "Най-добрата българска тенисистка Цветана Пиронкова се изправя срещу Моника Никулеску в първи мач от турнира на трева в Йистборн. \r\nСрещата между двете ще започне от 13 ч. българско време. Пиронкова и Никулеску имат общо пет срещи помежду си, като до този момент поставената под номер 51 в световната ранглиста румънка води с 3:2 победи. \r\nВ квалификациите на турнира 29-годишната българка отпадна във финалния кръг, но влезе в основната схема, след като чешката тенисистка Петра Квитова се отказа от участие заради разтежение на коремен мускул.", "date": "2017.06.27", "title": "Спорт: Цветана Пиронкова излиза срещу Моника Никулеску в първи мач от турнира в Йистборн"}
{"url": "http://www.focus-news.net/news/2017/06/27/2409178/targovishte-kandidatat-ot-gerb-za-kmet-na-obshtina-antonovo-ali-aliev-se-sreshtna-s-zhitelite-na-selo-stevrek.html", "text": "Кандидатът за кмет на община Антоново Али Алиев се срещна с жителите на село Стеврек, съобщиха от пресцентъра на ГЕРБ. На срещата присъстваха народният представител д-р Венка Стоянова и общинските ръководители на ПП ГЕРБ Антоново и Омуртаг Елка Станчева и Митко Стайков.\r\nАли Алиев се запозна с проблемите в селото и представи основни си цели и приоритети, които трябва да бъдат направени в община Антоново, за да се превърне тя в по-добро място за живот. „Имаме сериозни намерения, които сме заложили в нашата програма. Такива, които ще изпълним, ако ни дадете шанс“, заяви Алиев. Той бе категоричен, че като кмет на Антоново ще провежда регулярни срещи с жителите на малките населени места и ще работи в техен интерес.\r\nПо-рано през деня, Али Алиев изпълни ангажимента си към жителите на село Длъжка поляна, който пое при посещението си в населеното място. Кандидатът за кмет съдейства за циментиране на площадката пред чешмата в селото и за полагането на отводнителни тръби.", "date": "2017.06.27", "title": "Търговище: Кандидатът от ГЕРБ за кмет на Община Антоново Али Алиев се срещна с жителите на село Стеврек"}
{"url": "http://www.focus-news.net/news/2017/06/27/2409162/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Свищов чества 140 години от Освобождението си от турско робство. През 1877 година именно от крайдунавския град започва борбата за Освобождението на цялата страна. В минутите на предаването „Добре дошли в Свищов“ на Радио „Фокус“ – Велико Търново през целия месец юни разказвахме за богатата програма, която Общината бе подготвила за кръглата годишнина. Днес е нейната кулминация. Празничният ден в града започна с молебен за здравето на военнослужещите и благополучието на България. Той бе отслужен в 150-годишната църква „Св. Троица“ от предстоятелят на храма отец Михаил Миронов. В 11.00 часа на Братската могила в местността „Паметниците“ ще започне и Панихида за загиналите в Руско-турската освободителна война (1877-1878 г.) и за освобождението на Свищов. На мястото на събитията ще е нашият репортер Надежда Кръстева, която ще ни разкаже как протичат честванията в Свищов. Освен това ще чуете и обръщението, което кметът Генчо Генчев отправи към своите съграждани и гостите на града за празника. В последната част от предаването ще се върнем назад в историята и ще Ви представим личността на Тодор Събев, свищовлия, който е дал огромен принос за Освобождението на града и на цяла България. Телефонът за връзка със студиото е 0885 303 375.", "date": "2017.06.27", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/06/27/2409186/zam-ministar-denitsa-nikolova-v-programen-period-2014-2020-g-komitetat-za-nablyudenie-po-op-regioni-v-rastezh-ima-po-razshireni-funktsii.html", "text": "В програмен период 2014-2020 г. Комитетът за наблюдение по ОП „Региони в растеж“ има по-разширени функции. Това каза заместник-министърът на регионалното развитие и ръководител на Управляващия орган на ОПРР Деница Николова по време на Деветото заседание на Комитета за наблюдение  на Оперативна програма „Региони в растеж“ 2014-2020 г., предаде репортер на Агенция „Фокус“.  „На всички ни е ясно, че в рамките на управлението и изпълнението на един финансов инструмент, в изпълнение на регионалната политика като програма „Региони в растеж“, всички имаме своите отговорности, не само в процеса на изпълнението, но и в процеса на контрола и вземането най-вече на ключовите решения за тази програма“, посочи тя. По думите й това е важно за постигане на основните цели на програмата. Деница Николова изброи, че основните цели на програмата са:  подобряване на икономическата среда, повишена заетост, развитие на регионите и подобряване на качеството на живот в тях.  \r\nДеница КИТАНОВА", "date": "2017.06.27", "title": "Зам.-министър Деница Николова: В програмен период 2014-2020 г. Комитетът за наблюдение по ОП „Региони в растеж“ има по-разширени функции"}
{"url": "http://www.focus-news.net/news/2017/06/27/2409188/burgas-obshtinskite-savetnitsi-prieha-deklaratsiya-za-ogranichavane-posegatelstvata-varhu-sotsialnite-rabotnitsi.html", "text": "Общинските съветници приеха декларация за ограничаване посегателствата върху социалните работници, предаде кореспондент на Радио „Фокус“. Предложението е на групата на ГЕРБ. Причината - побоят над социален работник, работещ в офиса на Агенция „Социално подпомагане“ в кв. „Победа“ от ромка, майка на 6 деца. Д-р Антонио Душепеев припомни, че агресията от страна на ромката е била заради отпускането на еднократна помощ в размер на 250 лева за първокласник, която е трябвало да върне на държавата, тъй като едно от децата й не е посещавало училище. Нападната жена е с 13 години стаж в системата за социалното подпомагане. Тя е получила удари по главата и по тялото, като от изваденото медицинско свидетелство става ясно, че е претърпяла и други увреждания. В момента на деянието е присъствал мъж, който е успял да помогне на пострадалата, като е извикал екип на Бърза помощ. \r\n„Ние, общинските съветници от ГЕРБ, не можем да останем безучастни към този инцидент и категорично го осъждаме. Призоваваме представителите на Министерството на труда и социалната политика и МВР да намерят механизъм, с който подобни действия да бъдат ограничени и ликвидирани. Факт е, че служителите в Агенцията за социално подпомагане в бургаския кв. „Победа“ работят под стрес от физическа разправа. Скандалите и заплахите са всекидневие в работния им процес. В същото време обществото изисква от тези служители да си вършат задълженията съвестно и да упражняват строг контрол в сферата на социалното подпомагане. За да се случи това, трябва да се вземат спешни мерки за подобряване условията на работа на служителите, като преди всичко бъде осигурена тяхната безопасност“, се казва в декларацията, представена от д-р Душепеев. Съветниците от НФСБ подкрепиха декларацията, но Георги Дражев заяви, че иска да чуе конкретните мерки. „В кв. „Победа“ живеят хора, без да спазват законите на Република България, без да плащат данъци - хиляди хора. Те получават помощи и мислят, че са недосегаеми и безнаказани и затова си позволяват да посягат. Искам мерки от голямата група на ГЕРБ, тъй като бия камбаната в този Общински съвет вече години наред, че това нещо ще ескалира и ще доведе до точно такива случаи. Затова апелите са хубаво нещо, но искам конкретни мерки. Искам ревизия на кв. „Победа“ и на всички цигански гета, с която да видим кой живее законно и кой не, колко са сградите, колко са помощите, колко са данъците, таксите, колко плащат тези хора наем“, заяви Дражев. \r\nОт своя страна д-р Душепеев каза, че с декларацията се призовават представителите на ресорните министерства. Той припомни, че това не са общински служители. „Така че не можем да искаме от Общински съвет - Бургас да вземе конкретни мерки“, каза д-р Душепеев. От БСП не подкрепят формата на насилие и ще подкрепят декларацията, ако бъде променено наименованието й - да е от името на целия общински съвет, а не само на ГЕРБ. Калояна Живкова поясни, че след приемането й декларацията ще бъде от името на Общински съвет - Бургас.  От ДПС също ще подкрепят декларацията. „Но нека да не говорим с езика на омразата. Проведохме среща с живеещите в кв. „Победа“ и видяхме, че някои институции наистина не си вършат работата. Защитихме нападната госпожа от социалното подпомагане. Пришълците да си тръгват, където трябва, но тези, които си плащат данъците, нека да живеят като граждани на град Бургас. С тези нападки и с езика на омразата нищо няма да постигнем“, каза общинският съветник Шерафет Мехмед.\r\nСлед гласуване общинските съветници приеха декларацията.\r\nМария РУСЕВА", "date": "2017.06.27", "title": "Бургас: Общинските съветници приеха декларация за ограничаване посегателствата върху социалните работници"}
{"url": "http://www.focus-news.net/news/2017/06/27/2409189/handelsblatt-amerikanskiyat-ministar-na-targoviyata-iznenadvashto-otmeni-vizitata-si-v-germaniya.html", "text": "Срещата в Берлин няма да се състои: американският министър на търговията Уилбър Рос изненадващо отмени визитата си в Германия. Това обявиха от Министерството на икономиката на ФРГ, съобщава икономическото издание Handelsblatt. Дискусиите за свободната търговия сега ще се състоят чак на срещата на Г-20, която ще се проведе в началото на юли в северния ханзейски град Хамбург.\r\nПричините за внезапната отмяна на посещението на Рос остават неясни към момента. Седмица и половина преди форума на Г-20 американският министър на търговията сам пожела да проведе среща с германския икономически министър Бригите Цюприс (ГСДП). На фона на напрежението между Берлин  и Вашингтон двамата трябваше да обсъдят заплахата от санкции срещу европейски и германски производители на стомана.\r\nПо-късно във вторник бе планирана среща между Рос и канцлера на ФРГ Ангела Меркел. Американският министър трябваше да вземе участие в конференция, на която да изнесе реч за бъдещето на трансатлантическите икономически отношения. Тереза Герова", "date": "2017.06.27", "title": "Handelsblatt: Американският министър на търговията изненадващо отмени визитата си в Германия"}
{"url": "http://www.focus-news.net/news/2017/06/27/2409187/ministar-nikolina-angelkova-nikoy-ne-tryabva-da-lyaga-varhu-dyunite-kakto-mogat-da-gi-narushat-palatki-i-karavani-taka-mozhe-i-edna-havliya.html", "text": "Както поставянето на палатки, каравани, така и на хавлии и изобщо човешката намеса върху дюните ги нарушава. Това каза пред журналисти министърът на туризма Николина Ангелкова на Втория международен семинар „По Западния път на коприната“, предаде репортер на Агенция „Фокус“. „Със сигурност концесионерът на „Несебър-юг“ е един от малкото, които изпълняват стриктно ангажиментите си по отношение на дюните – да има обособени указателни табели къде се намират тези дюни. Не трябва никой да ляга върху тях. Така както една хавлия и едно човешко тяло нарушава дюните, защото все пак има някаква тежест, по същия начин палатките, караваните, за които непрекъснато се алармира, че се паркират върху дюни. Нарушението е абсолютно идентично и не смятам, че трябва да прилагаме двоен стандарт“, коментира Ангелкова. \r\nТя посочи, че с министъра на регионалното развитие и благоустройството Николай Нанков са направили искане за актуализация на Специализираната карта за дюните, защото такова заснемане е било правено 2011-2012 г. и все още една част от нея не е влязла в сила, предвид обжалванията и природните процеси. „Необходимо е да се направи актуализация. Направили сме искане чрез министър Нанков до кадастъра, така че този процес ще стартира, за да може да се види и да се обособят местата, където има дюни и те да се защитават своеобразно оказания в закона ред. Изпратихме нашето искане преди две седмици. В момента координираме с министър Нанков кога да стартира. Това става с обществена поръчка и все пак трябва да се наемат професионалисти, които да извършат заснемането. Най-вероятно след приключването на тази обществена поръчка, ще стартира. Може би след 2-3 месеца“, уточни министърът на туризма. \r\nНиколина Ангелкова допълни, че няма как за това лято да е готова Специализираната карта, тъй като все пак са изпратили искането преди 2 седмици. „Не мога да се ангажирам с конкретен срок, важно е да стартира актуализацията. Има данни, че доста от дюните, които преди са съществували, са били нарушени. През 2014 г. имаше много голямо наводнение, особено по Южното Черноморие, което е довело до разрушаване на голяма част от дюните. Специалистите казват, че има дюни, които се новосформират в зависимост пак от определени природни процеси. Затова стартирахме процедурата по актуализация на картата, за да може тя да отговори на кои места, на които са били засечени и заснети дюни през 2011-2012 г., все още съществуват. Къде има новообразували се дюни“, обясни Ангелкова и добави, че са няколко вида дюните според специалистите и е добре да бъдат обозначени къде са и всеки един да спазва ангажиментите, свързани с това.\r\nЛюба АЛЕКСИЕВА", "date": "2017.06.27", "title": "Министър Николина Ангелкова: Никой не трябва да ляга върху дюните – както могат да ги нарушат палатки и каравани, така може и една хавлия"}
{"url": "http://www.focus-news.net/news/2017/06/27/2409191/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Държавите от Европейския съюз приемат на територията си пет пъти повече мигранти от Турция, отколкото връщат обратно на територията й, както би следвало съгласно сделката за бежанците, постигната между Брюксел и Анкара през март 2016 г., пише германският национален ежедневник Die Frankfurter Allgemeine Zeitung, като се позовава на данни, разпространени в медиите. \r\nСъответната информация е представена от Европейската комисия. След влизането в сила на споразумението за бежанците, обратно в Турция от гръцките острови в Егейско море са върнати общо 1210 мигранти. През същия период 15 европейски страни са предоставили закрила на 6 254 сирийци, пристигнали на територията на ЕС през Турция. Общо 2 270 души са пристигнали в Германия по собствена инициатива, уточнява изданието.\r\n*** Париж, Брюксел, Лондон и Берлин - европейските столици са разтърсени от ужаса на тероризма. А броят на нападенията от ислямисти продължава да нараства. Директорът на Европейската полицейска служба (Европол) Роб Уейнрайт е уверен, че кулминацията на терора в Европа все още не е настъпила, пише германският вестник Die Neue Osnabrucker Zeitung. \r\nКога обаче най-сетне ще приключи всичко? На този въпрос търсят отговор много европейци. Уейнрайт е предпазлив с успокоенията. „Заплахата от тероризъм, която имаме от едно поколение насам, е най-високата за последните 20 г. И тя ще продължава да се увеличава, разполагаме с доказателства за това“, заяви директорът на Европол в интервю за изданието. \r\nУейнрайт припомни, че само през миналата година ислямисткият тероризъм е станал причина за смъртта на 135 души, а за подозрения във връзки с джихадистите са арестувани 718 души – почти два пъти повече, отколкото през 2014 г. „Това е изключителен възход и показва колко много се е радикализирала част от ислямската общност“, предупреди експертът. \r\nРисковете произтичат както от терористични групировки, така и от отделни лица, т.нар. атентатори единаци. Основни носители на заплахата са бойци, завърнали се от Сирия в страните от Европа. Екстремистки организации като „Ислямска държава“ са много успешни в интернет, използват социалните мрежи за пропаганда и набиране на последователи. \r\nНо именно по-големите групировки са в състояние да планират и извършат големи атаки. „Нападателите може да бъдат контролирани или вдъхновени от „Ислямска държава“, дори и да не са били в Сирия или Ирак. Някои атаки са внимателно планирани, а други са плод на спонтанни действия“, обясни Уейнрайт.\r\nНа въпрос дали Европа е във война с терористичната милиция Уейнрайт отговори: \"Не. Аз не бих използвал думата „война“, защото тя носи смисъл, който терористите не заслужават“.\r\n*** Срещата в Берлин няма да се състои: американският министър на търговията Уилбър Рос изненадващо отмени визитата си в Германия. Това обявиха от Министерството на икономиката на ФРГ, съобщава икономическото издание Handelsblatt. Дискусиите за свободната търговия сега ще се състоят чак на срещата на Г-20, която ще се проведе в началото на юли в северния ханзейски град Хамбург.\r\nПричините за внезапната отмяна на посещението на Рос остават неясни към момента. Седмица и половина преди форума на Г-20 американският министър на търговията сам пожела да проведе среща с германския икономически министър Бригите Цюприс (ГСДП). На фона на напрежението между Берлин  и Вашингтон двамата трябваше да обсъдят заплахата от санкции срещу европейски и германски производители на стомана.\r\nПо-късно във вторник бе планирана среща между Рос и канцлера на ФРГ Ангела Меркел. Американският министър трябваше да вземе участие в конференция, на която да изнесе реч за бъдещето на трансатлантическите икономически отношения.\r\n*** Съединените американски щати са \"идентифицирали потенциална подготовка за друга атака с химически оръжия от страна на режима на Асад, която вероятно ще доведе до масови убийства на цивилни, включително невинни деца\", заяви говорителят на президента Доналд Тръмп - Шон Спайсър, пише германският вестник Bild. Забелязаните подготвителни действия са сходни с тези, които са предшествали химическата атака срещу Хан Шейхун от 4 април тази година, уточни Спайсър в късните часове на понеделник (местно време).\r\nВ същото време, Белият дом предупреди в изявление на Спайсър: сирийският диктатор Башар Асад и неговите военни ще платят „висока цена“, в случай че дръзнат да извършат нова атака с бойни отровни вещества. \r\nАмериканският посланик в ООН, Ники Хейли, написа: \"За всяка следващата атака срещу гражданите на Сирия носи отговорност Асад, но и Русия и Иран, които го подкрепят, докато той избива собствения си народ\".\r\nСлед нападението срещу Хан Шейхун американските военни  нанесоха ответен удар под ръководството на президента Доналд Тръмп, изстрелвайки 59 ракети „Томахоук“, припомнят от редакцията.\r\n***", "date": "2017.06.27", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/27/2409190/pazardzhik-piteynata-voda-se-izpolzva-za-polivane-ot-vik-obmislyat-vavezhdane-na-voden-rezhim-kato-krayna-myarka.html", "text": "Горещото време през последните дни доведе до рязко повишаване на консумацията на вода, особено в пиковите часове между 18.30 и 21.30 и през почивните дни. Това каза за Радио „Фокус” – Пазарджик инж. Димитър Мишев от ВиК-Пазарджик. Той обясни, че консумацията в отделни населени места надвишава многократно нормалната от предходните месеци и при облачно и дъждовно време, което е ясен сигнал, че водата се ползва за поливни нужди. „Съгласно чл.4, ал.2 на Наредба № 9 „За условията е реда за ползване на ВиК системите“ водата за питейно-битови нужди от населението има предимство пред ползването и за други (поливни) цели. При трайно покачване на консумацията в отделни населени места, дружеството ще бъде принудено да въвежда режим на водоподаването през нощните часове, за да може да се възстанови обема вода в наличните напорни резервоари”, коментира Мишев. Това е крайна, нежелателна практика, водеща до изпразване на уличната водопроводна мрежа през нощта и повишаване на налягането сутринта, което може да доведе до аварии и ново прекъсване на водоподаването.\r\nВаня НИКОЛОВА", "date": "2017.06.27", "title": "Пазарджик: Питейната вода се използва за поливане, от ВиК обмислят въвеждане на воден режим като крайна мярка"}
{"url": "http://www.focus-news.net/news/2017/06/27/2409192/plovdiv-d-r-hristo-grudev-ot-gerb-shte-sadeystva-da-bade-vazstanoven-manastirat-sveta-petka-muldavska-kray-asenovgrad.html", "text": "Народният представител от ГЕРБ се срещна с игуменката на светата обител майка Юлита по време на откритата приемна в Асеновград. Те разговаряха до къде са стигнали възстановителните работи и какво още трябва да бъде направено, за да заработи отново манастира. Това съобщиха от пресцентъра на ПП ГЕРБ. При пожар преди 7 години изгоря източното крило на сградата, в което се помещаваха монашеските килии и библиотеката, в която се съхраняваха изключително ценни книги от\r\n19 век. В края на март, след като второто правителство на Бойко Борисов отпусна 500 000 хиляди, започнаха възстановителните дейности по сградата на един от най-големите български манастири. Светата обител край Асеновград е от 14-ти век, опожарявана е пет пъти. По думите на игуменката има нужда от още 1 милион лева за довършване на ремонтните дейности. Д-р Христо Грудев припомни, че сред най-важните приоритети на кабинета е възстановяването на православните храмове у нас. По думите му стотици са църквите, които бяха възстановени при предишните две управления на Бойко Борисов. Народният представител добави, че при откриването на новия храм „Св. Архангел Михаил” в Асеновград миналата година, премиерът е уверил присъстващите миряни, че  ще бъде възстановен и манастира „Света Петка Мулдавска”.\r\nПо време на приемната д-р Христо Грудев се срещна и други жители на община Асеновград. На някои от тях народния представител ще съдейства да им бъде намерена работа, на други ще им помогне да бъдат разрешени лични проблеми. Арендатор от района помоли за помощ д-р Грудев във връзка с напояването на насажденията, които отглежда. След разговор на народния представител с управителя на местния клон на Напоителни системи, проблемът ще бъде решен.", "date": "2017.06.27", "title": "Пловдив: Д-р Христо Грудев от ГЕРБ ще съдейства да бъде възстановен манастирът „Света Петка Мулдавска” край Асеновград"}
{"url": "http://www.focus-news.net/news/2017/06/27/2409193/afp-manyuel-vals-napusna-sotsialisticheskata-partiya.html", "text": "Бившият министър-председател на Франция Манюел Валс, който подкрепи центриста Еманюел Макрон в президентската надпревара, напусна Социалистическата партия във вторник, предава AFP.\r\nСъответното решение 54-годишният френски политик обяви в ефира на радио RTL. \r\nРоденият в Барселона Валс, който по-късно е получава френски паспорт, се присъединява към Социалистическата партия на 17-годишна възраст, припомня агенцията.Тереза Герова", "date": "2017.06.27", "title": "AFP: Манюел Валс напусна Социалистическата партия"}
{"url": "http://www.focus-news.net/news/2017/06/27/2409194/ministar-nikolay-nankov-logikata-na-naddogovaryaneto-s-10-po-operativna-programa-regioni-v-rastezh-e-da-ima-maksimalna-usvoyaemost-po-neya.html", "text": "Логиката на наддоговарянето с 10 % по Оперативна програма „Региони в растеж“ е да има максимална усвояемост по нея. Това каза  пред журналисти министърът на регионалното развитие и благоустройството Николай Нанков в връзка с Оперативна програма „Региони в растеж“ 2014-2020 г., предаде репортер на Агенция „Фокус“.  Той обясни, че наддоговарянето на бюджета на програмата се прави, тъй като в края на програмния период от обществените поръчки може да има спестявания на ресурс и така не се усвояват в пълнота евросредствата.  Той коментира, че миналата година е имало наддоговоряне по програмата само с 5 %. Нанков поясни, че през 2016 г. е усвоен около 95 % от ресурса на програмата. По думите му наддоговарянето крие известен риск. Министър Нанков поясни, че, ако няма толкова големи спестявания от обществените поръчки, този ресурс ще бъде за сметка на националния  бюджет.  \"Това е по-малкият риск. Въпросът е, че ние се стремим да усвоим 100 % от европейския ресурс“, коментира министър Нанков. Според него 58 %, договорени по програмата и 78 %, обявени процедури е много добър резултат. Във връзка с договорените 58 % по ОП „Региони в растеж“, министър Нанков коментира, че на фона на нашите съседни страни, България е отличничка. „С добри темпове върви програмата, дори на фона на други колеги от другите управляващи органи“, каза министърът на регионалното развитие. Министър Нанков обясни, че има забавяния в някои от общините и от конкретните бенефиценти по програмата.  Той избори Министерство на труда и социалната политика и това на здравеопазването. По думите му това се е променило с новите ръководства на ведомствата. Министър Нанков предположи, че там бързо ще се справят със забавянето. \r\nДеница КИТАНОВА", "date": "2017.06.27", "title": "Министър Николай Нанков: Логиката на наддоговарянето с 10 % по Оперативна програма „Региони в растеж“ е да има максимална усвояемост по нея"}
{"url": "http://www.focus-news.net/news/2017/06/27/2409196/pernik-10-godishno-dete-e-padnalo-ot-memorialniya-kompleks-na-ploshtada-v-grada.html", "text": "10-годишно дете е пострадало след падане от Мемориалния комплекс на площада в Перник. Това съобщиха за Агенция „Фокус“ от ОДМВР - Перник. Инцидентът е станал в понеделник около 12.20 часа. Детето е карало колело и е паднало от около 4 метра височина. Вследствие на падането, то е с пукнат череп.  \r\nСтефан ПЕТРОВ", "date": "2017.06.27", "title": "Перник: 10-годишно дете е паднало от Мемориалния комплекс на площада в града"}
{"url": "http://www.focus-news.net/news/2017/06/27/2409183/zam-predsedatelyat-na-pp-gerb-tsvetan-tsvetanov-shte-prisastva-na-tarzhestvenata-zarya-proverka-po-povod-140-godini-ot-osvobozhdenieto-na-svishtov.html", "text": "Председателят на Парламентарната група на ГЕРБ и заместник-председател на партията Цветан Цветанов ще се включи в празничната програма, с която Свищов чества 140 години от Освобождението си. Това съобщиха от пресцентъра на ПП ГЕРБ. В 18:00 часа Цветанов ще разговаря с жители и гости на града, на централния площад „Алеко\". В 21:00 часа, в първия освободен български град, председателят на най-голямата група в Народното събрание ще присъства на Тържествената заря-проверка по повод 140-та годишнина. Събитието ще се състои пред сградата на Община Свищов.", "date": "2017.06.27", "title": "Зам.-председателят на ПП ГЕРБ Цветан Цветанов ще присъства на Тържествената заря-проверка по повод 140 години от Освобождението на Свищов"}
{"url": "http://www.focus-news.net/news/2017/06/27/2409198/plovdiv-deputatat-ot-gerb-atanas-tashkov-se-sreshtna-s-grazhdani-v-rayon-yuzhen.html", "text": "Десетима граждани разговаряха с народния представител от ПП ГЕРБ Атанас Ташков в неговата приемна в Пловдив, съобщиха от пресцентъра на ПП ГЕРБ. Депутатът от 16-ти МИР е член на Комисията по транспорт, информационни технологии и съобщения и на Комисията по външна политика в 44-то Народно събрание. Той се среща с пловдивчани всеки понеделник от 16.00 часа в партийния офис на ГЕРБ в район „Южен” ул. „Стефан Стамболов\" № 21.\r\n„По време на редовните ми срещи с гражданите обсъждаме различни въпроси, които ги вълнуват. Най-често те се обръщат за съдействие по лични въпроси, но също така разискваме и актуални теми от обществено-политическия живот”, заяви народният представител от ПП ГЕРБ инж. Атанас Ташков. Според него пловдивчани са инициативни хора и не са малко случаите, в които предлагат законови промени.", "date": "2017.06.27", "title": "Пловдив: Депутатът от ГЕРБ Атанас Ташков се срещна с граждани в район „Южен”"}
{"url": "http://www.focus-news.net/news/2017/06/27/2409197/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-8-naseleni-mesta-v-oblastta.html", "text": "Почистване и дезинфекция на резервоарите и водопроводната мрежа се извършва в 8 населени места в областта. Това съобщи за Радио „Фокус“ - Пирин Зоя Драгова, технически секретар във „Водоснабдяване и канализации“ ЕООД – Благоевград. Почистването се извършва по предварителен график. \r\nОт 08:00 часа днес до 17:00 часа на 28 юни се извършва почистване на резервоарите в благоевградското село Селище. \r\nДо 17:00 часа днес се извършва почистване на резервоарите в благоевградското село Зелен дол. \r\nДо 17:00 часа на 28 юни се почистват резервоарите в Гоце Делчев. \r\nОт 08:00 часа днес до 17:00 часа на 28 юни се почистват в с. Балдево, Община Гърмен. \r\nДо 17:00 часа днес се почистват резервоарите и в село Ковачевица, Община Гърмен. \r\nДо 17:00 часа днес се извършва почистване на резервоарите в хаджидимовското село Парил. \r\nДо 17.00 часа на 28 юни се извършва почистване в сатовчанското село Долен. \r\nДо 17:00 часа на 28 юни се извършват действия и в разложкото село Елешница. \r\nЗоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nЛора КАЛЧЕВА", "date": "2017.06.27", "title": "Благоевград: Почистване и дезинфекция на резервоарите и водопроводната мрежа се извършва в 8 населени места в областта"}
{"url": "http://www.focus-news.net/news/2017/06/27/2409200/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Войник от турската армия е загинал вчера при престрелка с бойци на Кюрдската работническа партия (ПКК) в околия Шемдинли на провинция Хаккяри, информира електронното издание на вестник „Милиет”. Високопланинска военна база на над 2800 метра надморска височина е в близост до границата с Иран и е била обстрелвана с минометен и картечен огън. В официално съобщение на Министерството на националната отбрана се посочва, че стрелбата по планинската база е извършена от територията на Северен Ирак, по-специално от района на Хакурк, посочва още изданието.\r\n*** Повечето граждани на Гърция са разочаровани от резултатите, постигнати на последната среща на Еврогрупата от 15 юни тази година. Това показва проучване на Университета на Македония по поръчка на Skai TV, съобщава електронното издание Ekathimerini.\r\nИзследването, проведено в периода 21-23 юни, показва, че 71,5 % от гърците не са удовлетворени от сделката, постигната между Атина и международните й кредитори, и са на мнение, че страната им не е получила това, което иска от Еврогрупата. Едва 13 % от респондентите са на противоположно мнение. Интересно е, че 60,5 % от поддръжниците на управляващата партия СИРИЗА заявяват, че правителството е претърпяло провал в опита да постигне целите си за Еврогрупата. \r\nПовече от осем на всеки 10 (82,5 %) от анкетираните твърдят, че резултатите от Еврогрупата са осъдили Гърция на непрекъснати икономии. Значителените 77,5 % също заявяват, че правителството не се занимава достатъчно с преговорите, за да постигне намаляване на дълга на страната.\r\nОколо една трета от анкетираните (33 %) заявиха, че ще гласуват за „Нова демокрация“ на следващите общи избори, докато за СИРИЗА биха дали своя глас 15 на сто от участвалите в проучването. Трета е Комунистическата партия с подкрепа на 7,5 % от гражданите, следвани от „Златна гора“ със седем процента и „Демократичен алианс“ с шест процента.\r\n*** Информацията, подадена от Сърбия, че в местност в близост до град Рашка, наречено Кизевак, има масов гроб с тленните останки на албанци, убити по време на войната в Косово през 1998-1999 г., не бе потвърдена, пише косовският вестник Gazeta Express.\r\nСлед разкопки, продължили 140 дни, експерти по съдебна медицина установиха, че в района няма масов гроб и прекратиха по-нататъшната работа на обекта. Директорът на Косовската служба за съдебна медицина поясни, че мястото е използвано за изхвърляне на отпадъци от близка мина. \r\nСлед 140 дни разкопки експертите по съдебна медицина определиха, че няма масов гроб и спряха разкопките на площадката.\r\n„Стотици хиляди тонове камъни бяха извадени от мястото, но нищо не бе намерено. Обектът служи като депо за близката мина. Официално оценката на площадката на обекта е затворена и не са намерени тленни останки\", потвърди експертът. \r\nПрез 2016 г. сръбските власти спираха четири пъти разкопките, аргументирайки решението си с липсата на средства и лошите климатични условия.\r\n*** При преброени резултати от 5105 избирателни секции, от общо 5 362, Социалистическата партия на досегашният премиер Еди Рама остава близо до 50 % резултат на изборите, като получава 48, 41 %  и 726 290 гласа, предава албанското електронно издание Тelegrafi.\r\nДемократичната партия на Лулзим Баша получава 28, 86 % и 432 885 гласа,\r\nСоциалистическото движение за интеграция (LSI) на Петрит Васили печели 14,42 % и 216 330 гласа, Партията за справедливост, интеграция и единство (PDIU) на Шпетим Идризи - 4,67 % , LIBRA - 1,22 % и 18363 гласа и  Социалдемократическа партия (PSD) - 0,86 %  и 12 914 гласа.\r\n*** В първа реакция по повод парламентарните избори в Албания, които бяха проведени в неделя, 25 юни,  Брюксел прецени, че гласуването е било „спокойно и редовно“, и в хода му са зачетени основните свободи на гражданите, пише македонското електронно издание „Локално“.\r\nВ съвместно изявление на Върховния представител на Европейския съюз по въпросите на външните работи и политиката на сигурност Федерика Могерини, и комисаря по въпросите на европейската политика за съседство и преговори за разширяване Йоханес Хан се посочва, че изборите са били редовни – сигнал, че Албания ще получи подкрепата на Брюксел за провеждането на реформи. \r\n„Изборният процес бе спокоен и редовен. Спазени са основните свободи. След изборния процес ще подкрепим реформите“, се казва в съвместно изявление на Могерини и Хан във връзка с гласуването в Албания.\r\nПо-рано и посолството на САЩ в страната даде подобна оценка за провеждането на вота. Според американската дипломатическа мисия в Албания гласуването „е било проведено ефективно, по спокоен начин, в по-голямата част от избирателните секции\".\r\n***", "date": "2017.06.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/27/2409202/dobrich-obshtinskiyat-savet-utvardi-parametri-pri-poemane-na-dalgosrochen-dalg-ot-obshtinata.html", "text": "Общинският съвет (ОбС) утвърди параметри при поемане на дългосрочен дълг  от Общината, предаде кореспондентът на Радио „Фокус” – Варна. Със свое решение от януари тази година ОбС на град Добрич е дал съгласие за поемане на общински дълг в размер на 11 000 000 лв. и е възложил  и делегирал права на кмета Йордан Йорданов да проведе процедура за избор на финансова институция, която да осигури необходимото финансиране, да подпише договор за кредит и договор за залог, както и да извърши всички останали необходими правни и фактически действия за изпълнение на решението. В изпълнение е проведена процедура според нормативната уреда на Общината. Покана за участие в процедура за избор на финансова институция за предоставяне на дългосрочен банков кредит е изпратена до пет банки. В определения в поканата срок – 25 април тази година, е постъпило предложение само от една банка – „Общинска банка“ АД. Решение на специално назначена Комисия предлага след направен анализ и оценка на офертата от съответната банка да бъде сключен договор с нея за предоставяне на дългосрочен банков кредит. В договора са разписани следните лихвени условия: „размер на лихвения процент по главницата на кредита - за 24 месеца от датата на сключване на договора за кредит фиксиран лихвен процент в размер на 2.2 процента годишно и считано от 25-тия месец от датата на сключване на договора за кредит до окончателното издължаване на кредита, дългът по заемната сметка да се олихвява с лихвен процент, равен на основния лихвен процент обявен от Българска народна банка плюс надбавка в размер на 2.2 процентни пункта годишно. \r\nВ случай на промяна на основния лихвен процент и считано от датата на влизането му в сила, общият лихвен процент по кредита ще се счита за автоматично променен в съответствие с приетите изменения при запазване на размера на договорената надбавка“. Съгласно законовата база за общинския дълг, Общинският съвет е приел решение за поемане на дълг, като определя максималния лихвен процент, таксите, комисионите и други подобни. Определеният с решение на ОбС на Добрич от януари тази година  максимален лихвен процент е „не повече от 2,5 % годишен лихвен процент“.  \r\nЖулиета НИКОЛОВА", "date": "2017.06.27", "title": "Добрич: Общинският съвет утвърди параметри при поемане на дългосрочен дълг от Общината"}
{"url": "http://www.focus-news.net/news/2017/06/27/2409199/prokuraturata-atakuva-nezakonni-payatsi-i-skobi-vavedeni-ot-obshtinite.html", "text": "От ВАП е извършена поредна проверка по реда на надзора за законност спрямо разпоредби на подзаконови нормативни актове, приети от общински съвети, с които се налагат ограничения, забрани и санкции, свързани със спирането, престоя и паркирането на пътни превозни средства. Това съобщиха от пресцентъра на Прокуратурата. Според Закона за движение по пътищата (ЗДвП) службите за контрол могат да използват техническо средство за принудително задържане на пътното превозно средство (т. нар. „скоби“) и да прилагат принудителна административна мярка „преместване на пътното превозно средство без знанието на собственика“ (извършвана основно чрез т. нар. „паяци“) при наличие на стриктно формулираните предпоставки. \r\nПри проверката на ВАП са разкрити разрешения, с които прилагането на принудителната административна мярка е възможно и при условия, несъществуващи в закона - напр., при престояване на задържаното със скоба ППС в зоните за платено паркиране за време в повече от платеното. \r\nНамерени са и наредби на общински съвети, с които се регламентират състави на административни нарушения в противоречие със ЗДвП. Налице са дори случаи на въвеждане на санкции в по-малък размер в сравнение със законовите при нарушаване на забраните за паркиране на пътни превозни средства в паркове, градини и зелени площи, както и на специално обозначени места, обслужващи хора с увреждания. \r\nОткрити са и общински наредби, уреждащи забрани за „престой“ и „паркиране“ в противоречие с разпоредбите на ЗДвП. \r\nКъм настоящия момент са подадени 23 протести до административните съдилища против наредби, действащи на територията на общини Казанлък, Созопол, Шумен, Асеновград, Добрич, Монтана, Силистра, Кърджали, Велинград, Панагюрище и др. \r\nЕфектът от проверката се открива в предприетите мерки за отстраняване на незаконосъобразните административни тежести за граждани и организации, както и за гарантиране на законосъобразността на санкционната дейност на териториалните органи на властта. \r\nПроверката на ВАП продължава.", "date": "2017.06.27", "title": "Прокуратурата атакува незаконни „паяци“ и „скоби“, въведени от общините"}
{"url": "http://www.focus-news.net/news/2017/06/27/2409203/dimitar-nikolov-kmet-na-burgas-vsichki-kulturni-sabitiya-s-turisticheska-nasochenost-organizirani-do-momenta-ot-obshtinata-belezhat-golyam-interes.html", "text": "Всички културни събития, които до момента организира Община Бургас с туристическа насоченост, бележат голям интерес. Това каза кметът Димитър Николов по време на дебатите за докладната записка за годишния отчет за изпълнение на бюджета на Община Бургас към 31 декември 2016 г., предаде кореспондент на Радио „Фокус“. „Това, което се случва като интерес около остров Света Анастасия, Акве калиде, фестивал на пясъчните фигури, до момента наистина бележим една трайна тенденция на ръст, което показва, че инициативите ни са успешни и ако се правят други такива мероприятия като туристическа атракция, мисля, че ще има полза и ще има ефект. Вярно е, че ние никога няма да бъдем типичният конкурент на нашите събратя Созопол, Несебър и Поморие за лятна дестинация, но факт е, че туристите в Бургас се увеличават всяка следващата година. Голяма част от тези туристи имат причина да дойдат в Бургас - да посетят атракции, да посетят културно или спортно, или друго събитие и намират време да отидат на плаж. Ако Общинският съвет и Община Бургас намират допълнително възможности да се правят събития в града, ще има възможност да се увеличат нощувките в Бургас“, обясни кметът.  \r\nДимитър Николов има резерв по отношение на контролните функции на Община Бургас. „Вярно е, че патентният данък е по-нисък с 40% и най-вече той помогна на тези, които са в туристическия бизнес в кв. „Сарафово“ и в кв. „Крайморие“. Но мисля, че контролното звено на Община Бургас по отношение на приходната част трябва да работи малко по-активно, за да може всички събрани средства (всяка година ги насочваме единствено и само в реклама и популяризиране на Бургас) да отидат за това да бъдем по-интересни и по-забележими, за да се конкурираме с другите градове“, каза още Николов.\r\nСлед прекратяване на дебатите общинските съветници приеха годишния отчет за изпълнение на бюджета на Община Бургас към 31 декември 2016 г.\r\nМария РУСЕВА", "date": "2017.06.27", "title": "Димитър Николов, кмет на Бургас: Всички културни събития с туристическа насоченост, организирани до момента от Общината, бележат голям интерес"}
{"url": "http://www.focus-news.net/news/2017/06/27/2409204/afp-v-mongoliya-poiskaha-povtorno-prebroyavane-na-prezidentskiya-vot.html", "text": "Номинираният от Монголската народна революционна партия за кандидат-президент Сайнхуу Ганбаатар, който остана на трето място след първия тур на изборите за нов държавен глава, поиска повторно преброяване на вота, предава AFP.\r\n\"Трябва да извършим ново преброяване, в противен случай губим нашата демокрация\", заяви Ганбаатар за агенцията, след като съобщи, че в Централната избирателна комисия и съдилищата е подадена официална молба.Тереза Герова", "date": "2017.06.27", "title": "AFP: В Монголия поискаха повторно преброяване на президентския вот"}
{"url": "http://www.focus-news.net/news/2017/06/27/2409206/sliven-politsiyata-izze-zasadeni-6-rasteniya-reagirali-na-kanabis.html", "text": "Криминалисти са иззели канабис, отглеждан в частен имот в сливенското село Горно Александрово, съобщиха от Областната дирекция на МВР. Вчера при проверка в имот, обитаван от 24-годишния с инициали Н.Р., са намерени засети 6 растения от рода на конопа, които при полевия тест са реагирали на канабис. Образувано е досъдебно производство. По случая работят служители на участък „Петолъчка” към Районно управление Полиция - Сливен.", "date": "2017.06.27", "title": "Сливен: Полицията иззе засадени 6 растения, реагирали на канабис"}
{"url": "http://www.focus-news.net/news/2017/06/27/2409205/ok-radio-sarbiya-armiyata-zapochna-proverka-na-boynite-vazmozhnosti-v-yuzhna-sarbiya.html", "text": "По разпореждане на началника на Генералния щаб на армията, е започнала проверка на бойните възможности на частите, разположени в Южна Сърбия, предава сръбското ОК Radio.\r\nСпоред радиото по време на проверката се изпълняват \"специфични оперативни задачи по действие в кризисни ситуации\".\r\nПроверката обхваща частите на сръбската Специална бригада, които се намират на летен лагер в района на Власотинското езеро, както и базите \"Езерска махала\",\"Горни Вртогош\" и база \"Юг\".\r\nОК Radio съобщава, че през последната седмица в района на база \"Юг\" е приключило военното учение „Platinasti vuk 17“, в което са участвали 450 военнослужещи от девет страни..Тереза Герова", "date": "2017.06.27", "title": "ОК Radio (Сърбия): Армията започна проверка на бойните възможности в Южна Сърбия"}
{"url": "http://www.focus-news.net/news/2017/06/27/2409195/veliko-tarnovo-s-moleben-za-zdrave-i-blagopoluchie-zapochnaha-chestvaniyata-na-140-godishnina-ot-osvobozhdenieto-na-svishtov.html", "text": "С молебен за здравето на военнослужещите и благополучието на България започнаха честванията на 140-годишнина от Освобождението на Свищов, предаде репортер на Радио „Фокус“ – Велико Търново. Молебенът бе отслужен в 150-годишната църква „Св. Троица“ от архиерейския наместник на Община Свищов Руслан Личев. Присъстваха кметът на Свищов Генчо Генчев, неговите заместници, председателят на Общински съвет – Свищов д-р Кристиян Кирилов, народни представители, общински съветници, общественици и граждани.\r\nОт 11.00 часа на Братската могила в местността „Паметниците“ ще бъде отслужена Панихида за загиналите в Руско-турската освободителна война (1877-1878 г.) и за освобождението на Свищов. Ще последва и церемония по поднасяне на венци и цветя в памет на загиналите войни в Руско-турската война (1877-1878 г.). Тази церемония ще е под ръководството на националната гвардейска част. Ще се включи и Първи български хор. \r\nПрограмата ще приключи с Тържествена заря-проверка по повод 140 години от Освобождението на Свищов от 21.00 часа на площад „Алеко“ пред сградата на Община Свищов. На нея ще присъства и президентът на Република България ген. Румен Радев. По време на честванията всички официални гости ще получат юбилеен плакет, подготвен от Общината, а участниците в програмата ще бъдат наградени със специални значки.\r\nНадежда КРЪСТЕВА", "date": "2017.06.27", "title": "Велико Търново: С молебен за здраве и благополучие започнаха честванията на 140-годишнина от Освобождението на Свищов"}
{"url": "http://www.focus-news.net/news/2017/06/27/2409209/ruse-59-godishna-peshehodka-e-blasnata-ot-lek-avtomobil-na-bul-hristo-botev-nastanena-e-v-bolnitsa.html", "text": "59-годишна пешеходка е блъсната от лек автомобил на бул. „Христо Ботев“, жената е настанена в болница, съобщиха от ОД на МВР - Русе. Тази сутрин в 07:29 часа е подаден сигнал за блъсната жена от лек автомобил на бул. „Христо Ботев“ в Русе. Произшествието е станало в района на отбивка за бензиностанция. Лек автомобил „Пежо“, управляван от 53-годишен мъж, е блъснал 59-годишната пешеходка. Жената е отведена в болницата, където й е установена фрактура в областта на главата. Дежурна оперативна група е изпратена за оглед на място. Причините за ПТП се изясняват.", "date": "2017.06.27", "title": "Русе: 59-годишна пешеходка е блъсната от лек автомобил на бул. „Христо Ботев“, настанена е в болница"}
{"url": "http://www.focus-news.net/news/2017/06/27/2409211/inspektorat-na-polskite-vms-kontraadmiral-miroslav-mordel-shte-poseti-voennomorskite-sili-na-balgariya.html", "text": "Контраадмирал Мирослав Мордел (Rear Admiral Miroslaw Mordel), инспектор на Военноморските сили на Република Полша, ще бъде на посещение във Военноморските сили от 27 до 30 юни, съобщиха от ВМС. На 28 юни в 09.00 часа контраадмирал Мордел ще бъде посрещнат с официална церемония пред Щаба на Военноморските сили.\r\nВ програмата на визитата са предвидени изявления за представителите на медиите от контраадмирал Мордел и командира на българските ВМС контраадмирал Митко Петев веднага след церемонията по посрещането, в сградата на Щаба на ВМС.\r\nКаним представителите на медиите, желаещи да отразят посещението, да заповядат в 08:50 часа на 28 юни 2017 година пред Щаба на Военноморските сили във Варна ул. „Преслав” №16.", "date": "2017.06.27", "title": "Инспекторът на полските ВМС контраадмирал Мирослав Мордел ще посети Военноморските сили на България"}
{"url": "http://www.focus-news.net/news/2017/06/27/2409208/unian-pri-eksploziya-na-avtomobil-v-kiev-e-zaginal-voennosluzhesht-vlastite-tretirat-intsidenta-kato-teroristichen-atentat.html", "text": "При експлозия на автомобил в украинската столица Киев е загинал военнослужещ, предава информационната агенция УНИАН. От Министерството на вътрешните работи поясниха, че властите третират инцидента като терористичен атентат, тъй като е предизвикан от взривно устройство.\r\nСъгласно разпространената информация, в резултат на експлозията са пострадали още двама души, които са придружавали загиналия войник, роден през 1978 г. Медии съобщават, че той е ръководил специален отряд на Главното разузнавателно управление към Министерството на отбраната на Украйна. \r\nНа мястото на инцидента са изпратени екипи на полицията, пожарната служба и медиците. Движението в района е преустановено. .Тереза Герова", "date": "2017.06.27", "title": "УНИАН: При експлозия на автомобил в Киев е загинал военнослужещ, властите третират инцидента като терористичен атентат"}
{"url": "http://www.focus-news.net/news/2017/06/27/2409210/sport-natsionalniyat-otbor-po-futbol-na-germaniya-startira-podgotovkata-za-macha-sreshtu-meksiko.html", "text": "След почивката в понеделник треньорът на националния отбор по футбол на Германия Йоахим Льов започна подготовката на играчите за полуфиналния мач от Купата на конфедерациите, в който Бундестимът ще се изправи срещу Мексико, съобщава вестник Die Frankfurter Allgemeine Zeitung.\r\nМедиите обаче бяха допуснати да наблюдават само разгрявката на германските футболисти – след това подготовката продължи без наличието на външни лица на стадиона. \r\nМачът между отборите на Германия и Мексико ще се играе в четвъртък от 21 часа българско време. Тереза Герова", "date": "2017.06.27", "title": "Спорт: Националният отбор по футбол на Германия стартира подготовката за мача срещу Мексико"}
{"url": "http://www.focus-news.net/news/2017/06/27/2409207/ministar-nikolay-nankov-6-te-rayona-za-planirane-v-stranata-nyamat-adekvatna-sotsialno-ikonomicheska-demografska-i-teritorialna-obosnovka.html", "text": "6-те района за планиране в страната не съдържат съответно адекватна и социално-икономическа, демографска и териториална обосновка. Това каза пред журналисти министърът на регионалното развитие и благоустройството Николай Нанков Попитан в отговоро на въпроса кога администрацията на България ще се съобрази със земеделието и развитието на районите, предаде репортер на Агенция „Фокус“.   \"Аз съм привърженик на идеята, че 6-те района за планиране не отговарят на нуждите на планиране и райониране в страната\", каза той. По думите му в исторически план земеделието изконно е предпоставка за задържане на население в периферията.  Той попита не е ли съвременното конвенционално, интензивно зърнопроизводство една от основните причини да запустяват и обезлюдяват селата. Във връзка с програма „Региони в  растеж“ и преодоляване на регионалните различия чрез нея, министър Нанков посочи, че през 2012-2013 г. е преодолян золоженият ракурс от ЕК, който е предвиждал ресурсът на програмата да бъде насочен към 7-те големи града на страната. „Успяхме да се преборим, което всъщност е големият плюс на програмата и като цяло на регионалната политика“, каза той и поясни, че  ресурси от програмата са насочени към 39 големи града. „Не само европейският ресурс може да прави регионална политика. Той не е панацея за нито една болест“, допълни министърът на регионалното развитие.\r\nДеница КИТАНОВА", "date": "2017.06.27", "title": "Министър Николай Нанков: 6-те района за планиране в страната нямат адекватна социално-икономическа, демографска и териториална обосновка"}
{"url": "http://www.focus-news.net/news/2017/06/27/2409201/ministar-nikolay-nankov-bsp-evolyuiraha-za-buzludzha-kakto-shtyaha-da-protestirat-se-saglasiha-s-protsedurata-koyato-im-predlaga-zakonat.html", "text": "БСП еволюираха за „Бузлуджа“ - както щяха да протестират, се съгласиха с процедурата, която им предлага законът. Това каза  пред журналисти министърът на регионалното развитие и благоустройството Николай Нанков във връзка с паметника „Бузлуджа“, предаде репортер на Агенция „Фокус“. Министър Нанков поясни, че от БСП не могат да ги накарат да вършат нещо незаконосъобразно. „Нито премиера, нито мен в качеството ми на министър. Фактът, че се предизвика дебат за „Бузлуджа“, към момента имаме от страна отново на ръководството на БСП входирано искане. Този път не за право на собственост, а за безвъзмездно право на ползване за срок от 10 години. Вече ще преценим. Това решение не се взима нито само от мен, нито от депутатите от Стара Загора, нито от кмета на Казанлък, а от Министерски съвет“, каза Нанков. „Кой е най-добрият и оптималният вариант за опазване на това да го наречем културно, според някои не толкова културно историческо наследство. Въпросът е, че имаме една даденост, един паметник, който трябва да бъде под една или друга степен реставриран и поддържан наистина като адекватен най-малкото и сигурен строеж. Защо не и от него да се генерират и приходи в качеството му на културно-историческа ценност“, коментира министър Нанков. \r\nПопитан дали държавата трябва да се ангажира и да бъде в основата на една реставрация, министърът поясни, че всичко опира до някакъв финансов ресурс. „Като се върна назад във времето, държавата май не е успяла да осигури такъв ресурс. Дори когато на власт са били и едни други политически сили“, допълни Нанков. По думите му БСП си приобщава и има паметника за свой. „Не, че е на партията, чл. 1 от онази Конституция отдавна не функционира. Паметникът не е на партията. По времето на Луканов, на Виденов и Станишев, нямам спомени паметникът да е реставриран и превърнат в мемориал и в каквото и да било, на каквото и да е“, заяви министър Нанков. Той посочи, че по-скоро е скептичен за реставрацията на паметника. „Трябва да се намери една сериозна концепция“, обясни министърът на регионалното развитие. Той поясни, че последните две-седмици паметникът е определян като паметник на помирението. \"Кой ще помиряваме, за какво? Не сме 1991-1992 г. Надживяхме май тези времена\", допълни министърът. \r\nДеница КИТАНОВА", "date": "2017.06.27", "title": "Министър Николай Нанков: БСП еволюираха за „Бузлуджа“ - както щяха да протестират, се съгласиха с процедурата, която им предлага законът"}
{"url": "http://www.focus-news.net/news/2017/06/27/2409212/sofiya-katastrofa-mezhdu-lineyka-i-lek-avtomobil-e-stanala-na-krastovishteto-na-bulevardite-slivnitsa-i-opalchenska.html", "text": "Катастрофа между линейка и лек автомобил е станала на кръстовището на булевардите „Сливница“ и „Опълченска“. Това съобщиха за Агенция „Фокус“ от пресцентъра на МВР. Сигналът за произшествието е подаден в 10.10 часа. При инцидента няма пострадали, нанесени са материални щети. \r\nСтефан ПЕТРОВ", "date": "2017.06.27", "title": "София: Катастрофа между линейка и лек автомобил е станала на кръстовището на булевардите „Сливница“ и „Опълченска“"}
{"url": "http://www.focus-news.net/news/2017/06/27/2409213/vik-pazardzhik-nad-10-sela-sa-zastrasheni-ot-rezhim-na-vodata.html", "text": "В периода от 13 до 18 юни и от 22 до 25 юни в редица населени места на територията на дружеството се достигна до изпразване на напорните резервоари и невъзможност на помпите да задоволят нарасналата консумация на вода, при денонощен непрекъснат режим на работа. Това каза за Радио „Фокус” – Пазарджик инж. Димитър Мишев от ВиК-Пазарджик. Той обясни, че проблемите са основно в планинските и хълмистите населени места с по-малък брой собствени водоизточници в имотите на абонатите на дружеството. „Това са селата Дебръщица, Црънча, Паталеница, Овчеполци, Росен, Цар Асен, Априлци, Сбор от община Пазарджик и селата от група „Ветрен“ – Славовица и Горно Вършило от община Септември и Церово, Лесичово и Боримечково от община Лесичово. Например в село Црънча при нормална консумация от 5 л/с през нощта, достигаща до 10 л/с през пиковете часове надвечер, в проблемните дни консумацията достигна до 10 л/с през нощта и над 20 л/с вечерта на 23.06.2017 година, при дебит помпите от 11 л/с, което доведе до изпразване на напорните резервоари /часови изравнители/ и опасност от прекъсване на водоподаването”, уточни Мишев. Той каза също, че при трайно покачване на консумацията в отделни населени места, дружеството ще бъде принудено да въвежда режим на водоподаването през нощните часове, за да може да се възстанови обемът вода в наличните напорни резервоари. „Това е нежелателна практика, водеща до изпразване на уличната водопроводна мрежа през нощта и повишаване на налягането сутринта, водещо до аварии и ново прекъсване на водата”, допълни Мишев.\r\nВаня НИКОЛОВА", "date": "2017.06.27", "title": "ВиК-Пазарджик: Над 10 села са застрашени от  режим на водата"}
{"url": "http://www.focus-news.net/news/2017/06/27/2409214/prezidentat-rumen-radev-shte-bade-na-ofitsialno-poseshtenie-v-rumaniya.html", "text": "Президентът Румен Радев ще бъде на официално посещение в Румъния на 28 и 29 юни 2017 г. В Букурещ държавният глава ще проведе среща „на четири очи“ с румънския си колега Клаус Йоханис, след което ще се състоят пленарните разговори между официалните делегации на двете страни. Това съобщиха от прессекретариата на държавния глава.\r\nПо време на разговорите се очаква да бъдат обсъдени перспективите за задълбочаване на двустранните отношения между България и Румъния, икономическия и културен обмен, отношенията в областта на отбраната, сигурността и енергетиката, въпроси от дневния ред на ЕС, регионалното сътрудничество на Балканите. В рамките на посещението си президентът Радев ще проведе срещи с председателя на Сената Калин Попеску-Таричану и с председателя на Камарата на депутатите Ливиу Драгня. \r\nБългарският държавен глава ще положи венец на Паметника на Незнайния воин и цветя на паметниците на Васил Левски и Христо Ботев в Букурещ. \r\nВ сградата на българското посолство в румънската столица, президентът Румен Радев ще разговаря с наши сънародници, живеещи в Румъния. \r\nНа 29 юни двамата държавни глави ще открият българо–румънски бизнес форум, който ще се проведе в румънската търговско-промишлена палата.", "date": "2017.06.27", "title": "Президентът Румен Радев ще бъде на официално посещение в Румъния"}
{"url": "http://www.focus-news.net/news/2017/06/27/2409184/telegrafi-albaniya-sotsialisticheskata-partiya-na-edi-rama-ostava-blizo-do-50-rezultat-na-izborite.html", "text": "При преброени резултати от 5105 избирателни секции, от общо 5 362, Социалистическата партия на досегашният премиер Еди Рама остава близо до 50 % резултат на изборите, като получава 48, 41 %  и 726 290 гласа, предава албанското електронно издание Тelegrafi.\r\nДемократичната партия на Лулзим Баша получава 28, 86 % и 432 885 гласа,\r\nСоциалистическото движение за интеграция (LSI) на Петрит Васили печели 14,42 % и 216 330 гласа, Партията за справедливост, интеграция и единство (PDIU) на Шпетим Идризи - 4,67 % , LIBRA - 1,22 % и 18363 гласа и  Социалдемократическа партия (PSD) - 0,86 %  и 12 914 гласа.Тереза Герова", "date": "2017.06.27", "title": "Тelegrafi: (Албания): Социалистическата партия на Еди Рама остава близо до 50 % резултат на изборите"}
{"url": "http://www.focus-news.net/news/2017/06/27/2409216/razgrad-vazrasten-mazh-e-s-dalboka-kontuzna-rana-na-glavata-sled-katastrofa-v-kubrat.html", "text": "Възрастен мъж е с дълбока контузна рана на главата след катастрофа на ул. „Княз Борис І“, съобщиха от ОД на МВР - Разград. 62-годишен мъж от село Сушево е катастрофирал в Кубрат. Инцидентът станал около 18.00 часа вчера на улица „Княз Борис І“. Управляваният от А.Т. автомобил „Тойота Раф 4“ се ударил с лявата предна част в крайпътно дърво, разположено на пътен остров. С дълбока контузна рана на главата водачът е откаран в ЦСМП-Разград. Пробата му за алкохол не показала наличието на такъв. По случая се води досъдебно производство по чл.343, ал.1, Б във връзка с чл.342, ал.1 от НК.", "date": "2017.06.27", "title": "Разград: Възрастен мъж е с дълбока контузна рана на главата след катастрофа в Кубрат"}
{"url": "http://www.focus-news.net/news/2017/06/27/2409215/rts-radio-televizija-srbije-razrabotiha-mobilno-prilozhenie-na-bitkata-pri-deligrad.html", "text": "Разработено е мобилно приложение за ученици за битката при Делиград, съобщава държавната RTS (Radio Televizija Srbije).\r\nСпоред телевизията разработката е дело на група студенти от Алексинац.\r\nВ битката при Делиград на 3 септември 1806 г. по време на въстанието на Георги Карагеоргиевич, сръбските въстаници под командването на Георги Петрович и Станое Главаш разбиват турската армия на Ибрахим паша..Тереза Герова", "date": "2017.06.27", "title": "RTS (Radio Televizija Srbije): Разработиха мобилно приложение на битката при Делиград"}
{"url": "http://www.focus-news.net/news/2017/06/27/2409217/miro-tserar-sloveniya-shte-uvazhi-reshenieto-na-arbitrazhniya-sad-za-granichniya-spor-s-harvatiya.html", "text": "Словения ще уважи решението на Арбитражния съд за граничния спор с Хърватия. Това заяви министър-председателят Миро Церар, отхвърляйки възможността за нови преговори със Загреб по този въпрос, предава македонският телевизионен канал A1 On.\r\nВ изявление за люблянския вестник „Дело“, Церар подчерта, че след издаването на присъдата, която се очаква да бъде обявена в четвъртък, 29 юни, Словения ще преговаря със съседна Хърватия само за начините, по които решението да бъде изпълнено. \r\nЗа разлика от Любляна, властите в Загреб вече многократно отбелязаха, че решението на Арбитражния съд няма да има никакво значение за страната.\r\nПрез 2015 г. Хърватия се оттегли от арбитража с едностранно решение и оттогава се застъпва за нов формат на преговори със Словения за преодоляване на граничния спор.\r\nСпорът между Словения и Хърватия датира още от 1991 г. и се отнася за суверенитета на почти ненаселена територия от 13 кв. км и граничната линия във водите на Пиранския залив, от която зависи дали Любляна ще има излаз на море. Поради спора Словения блокира преговорите на Хърватия за членство в ЕС за период от почти 10 месеца, след което Загреб се съгласи на съдебен арбитраж, припомня медията.Тереза Герова", "date": "2017.06.27", "title": "Миро Церар: Словения ще уважи решението на Арбитражния съд за граничния спор с Хърватия"}
{"url": "http://www.focus-news.net/news/2017/06/27/2409218/kzp-zabrani-neloyalni-praktiki-na-onlayn-targovtsi-zabluzhdavali-s-nevyarna-informatsiya-za-sastavnite-materiali-i-tsenite-na-prodavanite-ot-tyah-produkti.html", "text": "Комисията за защита на потребителите (КЗП) забрани на онлайн търговец да подвежда клиентите си, че продава маси с MDF плоскости с естествен дъбов фурнир, докато в действителност покритието им е релефно PVC фолио с цвят „дъб”.  Това съобщиха от пресцентъра на КЗП.\r\nВъпросният електронен магазин www.jysk.bg представя артикула с наименованието „Маса Thyholm” 120 см. метал/дъб”. Към момента на проверката в разширеното описание е посочено, че MDF плоскостите са с дъбов фурнир от „много дребно нарязани, залепени под натиск дървени влакна”. Добавена е и информацията, че „дъбът е вид много устойчива твърда дървесина”. По такъв начин у потребителя остава погрешното впечатление, че на доста изгодна цена от 75 лв. може да закупи маса от дъб с метална конструкция с размери 80 х 120 х 76 см. В случай че търговецът не извърши промяна на заблуждаващата информация, ще последва втора санкция – този път за неизпълнение на заповедта за забрана на нелоялната практика. \r\nЕлектронният магазин www.propharmaonline.com пък е поддържал на страницата си липсващ в склада му артикул с атрактивна цена, на която не е бил в състояние да го достави. Дни след потвърдена по електронната поща заявка, представител на търговеца се е обаждал на клиента и го е уведомявал, че цената на въпросния продукт („Трестан шампоан седем билки”) не е обявената на сайта и впоследствие потвърдената по имейла 3,39 лв., а 7,79 лв. \r\nИ в двата случая чрез невярна информация при обявена промоция потребителят е привлечен да закупи стоки на около два пъти по-ниски от редовните цени. В единия става дума за нереално намаление, а в другия – за подвеждащи данни за съществени характеристики на предлаганите продукти – все едни от най-важните елементи, които имат пряко отношение при вземането на решение за покупка. \r\nКомисията е категорична, че това са нелоялни търговски практики, поради което е издала заповеди за забрана прилагането им в бъдеще. Санкциите са до 30 000 лв. за всеки от търговците. \r\nКЗП се обръща със съвети към потребителите и препоръки към търговците:Съвети към потребителите: \r\n-Имайте предвид, че повечето електронни магазини потвърждават заявките автоматично с въведените в системата параметри, които могат да се окажат неактуални. В такива случаи сигнализирайте в КЗП.   \r\n-Препоръчително е в допълнителна комуникация с представител на търговеца да препотвърдите най-важните детайли – цената и съществените характеристики на продукта. \r\n-Настоявайте сделката да се осъществи при  първоначално обявените параметри или се откажете от покупка. Препоръки към търговците: \r\n-Грижете се въведената в системата Ви информация за наличностите и цените на предлаганите от Вас артикули да бъде винаги актуална. \r\n-Предоставяйте на клиентите си само проверени данни за характеристиките на продуктите. \r\n-След като веднъж сте потвърдили заявката на клиент, Вие сте длъжни да я изпълните при уговорените условия.", "date": "2017.06.27", "title": "КЗП забрани нелоялни практики на онлайн търговци, заблуждавали с невярна информация за съставните материали и цените на продаваните от тях продукти"}
{"url": "http://www.focus-news.net/news/2017/06/27/2409220/stara-zagora-obshtina-kazanlak-sabira-vsichki-tsaritsi-za-50-to-izdanie-na-konkursa-za-krasota.html", "text": "Във връзка с отбелязването на юбилейната 50-та корона на Царица Роза през 2018 г. Община Казанлък подготвя поредица от събития – хроника на тържествения избор на най-красивата Роза през годините. Това съобщиха от пресцентъра на Община Казанлък. \r\nОт Общината се обръщат към всяка една красавица, удостоена от казанлъчани с честта да носи короната на красотата на Долината на розите и на тракийските царе и всички подгласнички да се свържат с администрацията:\r\n-\tна имейл: foto.muzeum.kz@abv.bg\r\n-\tвъв фейсбук: Община Казанлък - Долина на рози и траки\r\n-\tпо телефон: + 359 888 93 55 60 – Стефан Папукчиев, директор на Музея на фотографията и съвременните визуални изкуства\r\nНека заедно да разкажем царствената приказка в Долината по случай половинвековната й история.", "date": "2017.06.27", "title": "Стара Загора: Община Казанлък събира всички Царици за 50-то издание на конкурса за красота"}
{"url": "http://www.focus-news.net/news/2017/06/27/2409221/shumen-17-godishen-e-zadarzhan-sled-semeen-skandal-i-poboy.html", "text": "17-годишен е задържан в полицейското управление в Шумен след възникнал семеен скандал и побой, съобщиха от пресцентъра на ОДМВР-Шумен. В 21.10 часа в понеделник е получен сигнал за скандал на ул. \"Порек\" в града. На място е пратен патрулен екип.  Изяснено е, че скандалът е възникнал между баща и син. По данни на 43-годишния мъж синът му, 17-годишен, се държал агресивно и му налетял на бой. В присъствието на полицаи младежът продължил да обижда баща си и да му отправя закани. 17-годишният, който бил във видимо нетрезво състояние, е задържан за срок до 24 часа в полицейското управление в Шумен заради това, че с действията си е опасен за себе си и околните.", "date": "2017.06.27", "title": "Шумен: 17-годишен е задържан след семеен скандал и побой"}
{"url": "http://www.focus-news.net/news/2017/06/27/2409219/shumen-vazstanoveno-e-dvizhenieto-po-pat-ii-73-aleksandrovo-rish.html", "text": "Възстановено е движението по път II-73 Александрово - Риш. Това съобщиха от пресцентъра на Агенция \"Пътна инфраструктура\" (АПИ).", "date": "2017.06.27", "title": "Шумен: Възстановено е движението по път II-73 Александрово - Риш"}
{"url": "http://www.focus-news.net/news/2017/06/27/2409223/vidin-4-kilometrova-kolona-ot-tovarni-avtomobili-se-e-obrazuvala-na-gkpp-dunav-most-2.html", "text": "4-километрова колона от товарни автомобили се е образувала на ГКПП \"Дунав мост 2\". Това съобщи слушател на Радио „Фокус“.", "date": "2017.06.27", "title": "Видин: 4-километрова колона от товарни автомобили се е образувала на ГКПП \"Дунав мост 2\""}
{"url": "http://www.focus-news.net/news/2017/06/27/2409224/chetirima-dushi-sa-obvineni-za-trafik-na-zheni-v-gartsiya-i-germaniya-s-tsel-seksualna-eksploatatsiya.html", "text": "Специализираната прокуратура повдигна обвинения на четирима участници в организирана престъпна група за трафик на хора в Гърция и Федерална Република Германия с цел развратни действия. Това съобщиха от пресцентъра на Прокуратурата. Трима от тях са задържани в Плевенско на 20 юни 2017 г. при специализирана операция на ГДБОП и Специализирана прокуратура. Четвъртият участник в момента излежава присъда по друго дело.\r\nСпоред събраните доказателства групата е действала от ноември 2011 г.\r\nУчастниците набирали и транспортирали до хотели и клубове в Атина, Лайпциг и Бон жени, за да проституират там в продължение на няколко месеца, като всяка от тях изпраща в България половината от спечеленото (според свидетелски показания между 500 и 1000 евро на ден).\r\nДейността на групата движели основно братята Алекси А. и Харизан А. Те са безработни, иначе демонстрират луксозен живот. На тях прокуратурата е повдигнала по 3 обвинения. На 23 юни 2017 г. Специализираният наказателен съд им наложи мярка за неотклонение „Задържане под стража“.\r\nНа третия участник – Анастасия Б., с прокурорско постановление е наложена „Парична гаранция“. Налагане на мярка за неотклонение не е искано за Гълъбин Б., тъй като изтърпява наказание в затвора.", "date": "2017.06.27", "title": "Четирима души са обвинени за трафик на жени в Гърция и Германия с цел сексуална експлоатация"}
{"url": "http://www.focus-news.net/news/2017/06/27/2409229/prezidentat-rumen-radev-shte-naznachi-kristina-tsonkova-stefanova-za-chlen-na-tsentralnata-izbiratelna-komisiya.html", "text": "Президентът Румен Радев ще назначи Кристина Цонкова - Стефанова от Политическа партия “Воля“ за член на Централната избирателна комисия (ЦИК). Това съобщиха от прессекретариата на държания глава. \r\nДо президента на Републиката е постъпило предложение от Парламентарната група на Политическа партия \"Воля\" да назначи Кристина Цветославова Цонкова-Стефанова за член на ЦИК до приключване на мандата на действащите членове. \r\nСъгласно § 143 от Преходните и заключителни разпоредби към ЗИД на Изборния кодекс (обн. ДВ, бр. 39 от 2016 г.), за периода на мандат на Централната избирателна комисия 2014-2019 г., когато след проведени последващи избори за народни представители или за членове на Европейския парламент от Република България има избрани нови парламентарно представени партии и коалиции или нови партии или коалиции, които имат избрани с техните кандидатски листи членове на Европейския парламент, но не са парламентарно представени, съставът на Централната избирателна комисия се допълва с по един член, предложен от тези партии или коалиции до президента на Републиката. Новите членове на Централната избирателна комисия се назначават от президента на Републиката за срок до приключване на мандата на действащите членове.", "date": "2017.06.27", "title": "Президентът Румен Радев ще назначи Кристина Цонкова - Стефанова за член на Централната избирателна комисия"}
{"url": "http://www.focus-news.net/news/2017/06/27/2409230/shumen-56-videokameri-funktsionirat-na-detski-i-sportni-ploshtadki-v-gradskata-gradina-park-oborishte-i-studentski.html", "text": "56 камери функционират на детските и спортните площадки, изградени с европейски средства в Градската градина, парк „Оборище“ и парк „Студентски“ в Шумен, съобщи на брифинг Захари Захариев, директор на Предприятието за стопанска и охранителна дейност на Община Шумен, предаде репортер на „Радио „Фокус“- Шумен. Видеонаблюдението се осъществява в четири мониторингови центъра, разположени в сградата на Общината и на КЕЧ в кв. „Боян Българанов“, в Градската градина и парк „Студентски“. Системата позволява последващо монтиране на камери и възможност сигналът да бъде препредаван към полицията. \r\nДо началото на септември ще бъдат поставени и видеокамери на входно-изходните участъци в района на кв. „Тракия“ и комплекс „5-ти километър“, като сигналът от тях ще бъде препредаван към Районно управление „Полиция“ – Шумен, посочи Захариев. Той уточни, че документацията вече е изготвена. Всеки мониторинг център се обслужва от един служител, като в зависимост от степента на установено нарушение или престъпление, той уведомява съответно  инспекторите по Наредба 1, с паник бутон, автопратрулен екип на фирмата, монтирала видеонаблюдението или полицията. \r\nВидеонаблюдението е ежедневно и с 24-часов режим. По думите на Захариев, ефектът от камерите е основно превантивен. „Там където има камери, няма регистрирани нарушения или престъпления. За Градската градина, където има видеонаблюдение, от месеца март досега са подадени четири сигнала за извършени престъпления, по искане на полицията“, каза Захариев. Той посочи, че в момента се договаря изграждане на видеонаблюдение пред ДКТ „В. Друмев“. Предвижда се да бъдат монтирани 4 камери.\r\nИвелина ИВАНОВА", "date": "2017.06.27", "title": "Шумен: 56 видеокамери функционират на детски и спортни площадки в Градската градина, парк „Оборище“ и „Студентски“"}
{"url": "http://www.focus-news.net/news/2017/06/27/2409228/plovdiv-grupa-ot-8-romi-be-zadarzhana-za-narushavane-na-obshtestveniya-pred-bolnitsata-v-asenovgrad.html", "text": "Група от 8 роми бе задържана за нарушаване на обществения пред болницата в Асеновград. Това съобщиха за Радио „Фокус“ - Пловдив от Областната дирекция на МВР - Пловдив. По първоначална информация пред здравното заведение е имало напрежение между роми и българи. Сигналът за спречкването е подаден към 18:40 вчера. На място веднага са пристигнали екипи на полицията, които са предотвратили задълбочаване на конфликта, без да се стига до сбиване. Установено е, че в основата на конфликта е спречкване на деца от ромски и български произход в района на яз. „40-те извора“. На водоема тренирал детският отбор по гребане на СК „Асеновец“, когато се приближила група ромски деца. Ромчетата и малките гребци започнали да си подхвърлят обидни думи, а впоследствие ромската група започнала да хвърля камъни по спортистите.\r\nПо време на конфликта един от спортистите и едно от ромчетата са били наранени и се наложило да ги откарат в болница за преглед. Малко след това пред здравното заведение се пристигнали десетки роми от местната махала „Лозница“. За да успокоят положението на място пристигнали служители на специалните полицейски сили, полицаи от Районно управление „Полиция“ – Асеновград и екип на пожарната. До по-голям конфликт обаче не се стигнало.\r\nЗадържани са били 8 лица са на възраст между 18 и 41 години. Наложена им е 24-часова мярка за задържане. Случаят е докладван на Районната прокуратура.\r\nКристиян ГАРОВ", "date": "2017.06.27", "title": "Пловдив: Група от 8 роми бе задържана за нарушаване на обществения пред болницата в Асеновград"}
{"url": "http://www.focus-news.net/news/2017/06/27/2409225/inzh-nikolay-stankov-kamarata-na-stroitelite-v-balgariya-razraboti-3-zakonoproekta-za-namalyavane-na-administrativnata-tezhest.html", "text": "КСБ разработи 3 законопроекта, които да подменят Закона за устройството на територията. С тях сме се постарали да интегрираме немския опит в нашия строително-инвестиционен процес. Това каза председателят на УС на Камарата на строителите в България на Кръгла маса на тема „Възможности за намаляване на административната тежест в строително-инвестиционния процес“, предаде репортер на Агенция „Фокус“.  „Кръглата маса е посветена на една особено актуална и важна тема - административната тежест в строително-инвестиционния процес. КСБ отдавна работи по този въпрос“, обясни той. „Няколко промени според нас биха имали съществено значение по отношение на административната тежест. В краткосрочен план - това е въвеждането на мълчаливото съгласие и електонизация на всички  процедури, свързани със съгласуване, одобрение на строителни книжа и издаване на строителни разрешения“, посочи арх. Станков. „В дългосрочен план трябва да се направят промени в нормативната уредба“, допълни той и уточни, че проектозаконите на КСБ са оповестени. „Надяваме се на тяхното придвижване в бъдеще, минавайки през съответните процедури и дебати“, коментира Николай Станков. „В процеса на редуциране на административната тежест ще разчитаме основно на регионалното министерство“, каза още той.\r\nБиляна ИВАНОВА", "date": "2017.06.27", "title": "Инж. Николай Станков: Камарата на строителите в България разработи 3 законопроекта за намаляване на административната тежест"}
{"url": "http://www.focus-news.net/news/2017/06/27/2409231/ministar-nikolay-nankov-ako-vzemem-reshenie-da-varvim-kam-instituta-za-malchalivo-saglasie-temata-tryabva-da-bade-pretsizirana-do-vazmozhno-nay-dobrite-niva.html", "text": "Ще има доста спорове по някои от тезите и предвижданията, например относно въвеждането на мълчаливо съгласие, тъй като това е една от много спорните и деликатни теми. Това каза министърът на регионалното развитие и благоустройство Николай Нанков на Кръгла маса на тема „Възможности за намаляване на административната тежест в строително-инвестиционния процес“, предаде репортер на Агенция „Фокус“. „Ако вземем общо решение, че ще вървим към института за мълчаливо съгласие в институционния процес темата трябва да бъде прецизирана до възможно най-добрите нива, тъй като революционните промени никога не е хубаво да довеждат до забавяне на процеси“, заяви той. „Изконно наше желание, в унисон и с провежданите държавни политики, е за облекчаване на административните режими и на тежестта за бизнеса и гражданите в инвестиционния процес, в устройственото планиране“, обясни Николай Нанков. „Наша цел е да работим в тази посока, факти назад във времето са го доказали“, коментира той. „Ако се върнем година назад, ще стигнем до едни от сериозните изменения на Закона за устройство на територията, които бяха с водеща цел именно подобна визия- да облекчим инвестиционния процес, да редуцираме административния натиск, да съкращаваме срокове, да въведем срокове там, където нямаше такива“, каза още регионалният министър.\r\nБиляна ИВАНОВА", "date": "2017.06.27", "title": "Министър Николай Нанков: Ако вземем решение да вървим към института за мълчаливо съгласие, темата трябва да бъде прецизирана до възможно най-добрите нива"}
{"url": "http://www.focus-news.net/news/2017/06/27/2409234/stara-zagora-barselona-obyavi-sastava-si-za-macha-sreshtu-otbora-na-hristo-stoichkov.html", "text": "Цяла плеяда от футболни величия пристига в Стара Загора за титаничния сблъсък между Дрийм тийма на Барселона и отбора на Христо Стоичков и приятели, който ще се проведе на 20 септември на стадион „Берое“. Сред легендите на испанския гранд са едни от най-големите имена от няколко поколения, носили екипа на каталунците. Това съобщиха от пресцентъра на Община Стара Загора.\r\nЗа Дрийм тийма на Барселона, който ще се изправи срещу Камата и приятели, ще играят още световният шампион с Италия Джанлука Дзамброта, „лалетата“ Едгар Давидс и Роналд де Бур, португалските легенди Витор Баия и Фернандо Коуто, румънските мегазвезди Попеску и Хаджи, както и острието на „петлите“ Людовик Жули. Пълният списък с футболистите, които на 20 септември ще облекат фланелката на Барселона, е: Хесус Ангой\r\nВитор Баия, Мигел Анхел Надал, Патрик Андерсон, Фредерик Деху, Джанлука Дзамброта, Ерик Абидал, Фернандо Коуто, Луис Карерас, Георге Попеску, Хуан Карлос Родригес, Андони Гойкоечея, Гилермо Амор, Людовик Жули, Гайска Мендиета, Едгар Давидс, Симао Саброза, Роналд де Бур, Георге Хаджи, Луис Гарсия, Хулио Салинас. Освен обявените вече легенди, се очакват още много изненади и звездни участници, които ще се включат във футболния спектакъл на 20 септември в Стара Загора. Поради огромния интерес към събитието, което е част от кампанията „Стара Загора – Европейски град на спорта 2017“, пред Общината в „града на липите“ в петък – 30 юни, ще бъде открита и нова билетна каса с работно време: 09:00 – 19:00 ч. Събитието „Дрийм тиймът на Барселона срещу отбора на Стоичков“ е на 20 септември 2017 г. на стадион „Берое“, Стара Загора. Начало 20:00 часа. Билети за звездния футболен мач търсете в мрежата на Eventim, както и във фен магазина на стадион „Берое“. Цената на билетите е от 30 лв. до 80 лв.\r\nПовече информация може да се намери в официалната фейсбук страница „Дрийм тиймът на Барселона срещу отбора на Христо Стоичков“ -", "date": "2017.06.27", "title": "Стара Загора: Барселона обяви състава си за мача срещу отбора на Христо Стоичков"}
{"url": "http://www.focus-news.net/news/2017/06/27/2409232/afp-kitay-othvarli-bezotgovornite-zabelezhki-otnosno-lechenieto-na-liu-syaobo.html", "text": "Във вторник китайските власти отхвърлиха „безотговорните забележки“ за лечението, което е прилагано на нобеловия лауреат за мир Лиу Сяобо, предава AFP.\r\n„Нито една държава няма право да се намесва и да прави безотговорни забележки за вътрешни работи на Китай\", каза говорителят на китайското външно министерство в рамките на редовен брифинг, след като беше запитан за изявлението от страна на САЩ, които призоваха да бъде предоставено право на свободно движение на осъдения правозащитник, диагностициран с рак на черния дроб.\r\nТой добави: \"Китай е държава, в която всички са равни пред закона. Всяка друга страна трябва да уважава суверенитета на Китай и да не използва отделни случаи, за да се намесва\".Тереза Герова", "date": "2017.06.27", "title": "AFP: Китай отхвърли \"безотговорните забележки\" относно лечението на Лиу Сяобо"}
{"url": "http://www.focus-news.net/news/2017/06/27/2409236/shumen-41-godishen-mazh-e-s-myarka-zadarzhane-pod-strazha-sled-kato-e-namushkal-s-kuhnenski-nozh-zhenata-s-koyato-zhivee.html", "text": "Искането на Районната прокуратура в Шумен да бъде определена мярка за неотклонение „Задържане под стража“ спрямо 41-годишния Бейхан А., който намушка съжителката си с кухненски нож, причинявайки й средна телесна повреда, бе уважено от състав на Шуменския районен съд. Това съобщиха от Апелативна прокуратура – Варна. До задържането му под стража със санкция на съда обвиненият в престъпление по член 129, ал. 2, във връзка с ал. 1 от Наказателния кодекс мъж бе задържан за срок до 72 часа с постановление на наблюдаващия досъдебното производство прокурор. \r\nНа 22 юни 2017 г. Бейхан А. и съжителката му – пострадалата Х., се прибрали в дома си в шуменското село Тимарево. Двамата работели като сезонни работници във Франция. Между тях възникнал конфликт, защото Бейхан злоупотребил с алкохол. Тогава той взел кухненски нож и намушкал съжителката си. Ножът проникнал в гръдната и коремната кухина, като причинил средна телесна повреда на жената. \r\nОбвиненият за средната телесна повреда е осъждан 9 пъти за престъпления против собствеността и в транспорта. \r\nОпределението на Шуменския районен съд подлежи на обжалване пред Окръжния съд в Шумен.", "date": "2017.06.27", "title": "Шумен: 41-годишен мъж е с мярка \"Задържане под стража\", след като е намушкал с кухненски нож жената, с която живее"}
{"url": "http://www.focus-news.net/news/2017/06/27/2409235/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Четири села в Пловдивска област са с нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество за областта. Без вода днес са селата Червен, Цалапица, Тюркмен и Бегово.\r\nДомакинствата по пловдивските улици „Преспа 8“, „Пенчо Славейков №4“, както и в района на бл. №195 в жк „Тракия“ също са с нарушено водоподаване заради аварии. Не е посочен краен срок за отстраняване на водопроводните проблеми в областта.\r\nКристиян ГАРОВ", "date": "2017.06.27", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2017/06/27/2409238/blagoevgrad-zapochva-remont-na-detskite-gradini-v-obshtinata.html", "text": "Започва ремонт на детските градини в Благоевград, съобщиха от пресцентъра на Общината. Дейностите се предприемат, след като Комисия, назначена от кмета на Община Благоевград д-р Атанас Камбитов, извърши проверка и направи списък на всички належащи ремонтни дейности. Един от най-големите предстоящи ремонти ще бъде извършен на ДГ „Синчец“. Там ще се подмени дограмата, ще бъдат демонтирани вратите и на тяхно място ще бъдат поставени нови. Ще бъде подменена цялата част „Електро“, част „ВиК“ и канализацията. На места ще бъде подменена настилката в самите детски заведения. Предстои някои от тях да бъдат пребоядисани. В ДГ № 6 „Щастливо детство“ ще бъде изграден навес от стоманена конструкция. Детската площадка в ДГ № 12 ще бъде обновена. Ще бъде положена ударопоглъщаща настилка, пързалки за деца от 3 до 12 г., ще се поставят пейки, ще бъде облагородено и самото пространство около детския кът. В ДГ „Детски свят“ също предстои  монтиране на пързалки за деца от 0 до 3 г. и от 3 до 12 г. Ще бъде монтирано и LED осветление. Стойността на ремонтните дейности на 13 детски градини в Благоевград е в размер на близо 120 хиляди лева. \r\nТова е поредна стъпка на кмета на Благоевград д-р Атанас Камбитов и неговия екип към подобряване на условията, в които се отглежда бъдещето на града. Политиката е насочена изцяло към модернизиране на детските заведения, с цел да се превърнат в близки до дома и уюта места, в които те  да растат щастливо и спокойно.", "date": "2017.06.27", "title": "Благоевград: Започва ремонт на детските градини в общината"}
{"url": "http://www.focus-news.net/news/2017/06/27/2409240/dobrich-obshtinata-shte-kandidatstva-s-proektno-predlozhenie-za-moeto-badeshte-po-protsedura-na-direktno-predostavyane-na-bezvazmezdna-finansova-pomosht.html", "text": "Общината ще кандидатства с проектно предложение „За моето бъдеще” по процедура на директно предоставяне на безвъзмездна финансова помощ „Подкрепа за деинституционализация на грижите за деца”, по Приоритетна ос 5: ”Регионална социална инфраструктура” на Оперативна програма „Региони в растеж”. Решението за това бе одобрено на заседание на Общинския съвет на Добрич, предаде кореспондент на Радио „Фокус” – Варна. В рамките на проектното предложение е предвидено Община град Добрич да реализира няколко мерки за осигуряване на социални услуги и подкрепа в общността. Ще бъде изградено, оборудвано и обзаведено Наблюдавано жилище. Това е нова социална услуга с капацитет до 6 места. Целева група са младежи без увреждания от 18 до 21 г. възраст, на които им предстои да напуснат специализирана институция или социална услуга от резидентен тип - Център за настаняване от семеен тип за деца и младежи без увреждания. Индикативният ресурс за тази нова социална услуга е в размер на 125 000 лева. \r\nПредвидени са също ремонт, обзавеждане и оборудване на съществуващия Дневен център за деца с увреждания, както и разширяване на дейността с включване на такива от Центъра за социална рехабилитация и интеграция с цел подобряване и превръщането им в дневни центрове за подкрепа на деца с увреждания и техните семейства, съгласно Картата на услугите за подкрепа в общността и в семейна среда. Предвиденият индикативен ресурс е в размер на 100 000 лева, а максималният размер на безвъзмездната финансова помощ е до 225 000 лв. \r\nСледваща стъпка е изготвяне на необходимата документация за планираните строително-ремонтни дейности. Създаването на новата услуга „Наблюдавано жилище“ ще допълни социалната инфраструктура в Общината и ще удовлетвори потребностите на младежите от услуга в общността, която да им даде възможност за успешна интеграция в обществото и на работния пазар. Проектното предложение предвижда тази нова социална услуга да бъде разкрита в имот частна общинска собственост - апартамент, който се намира в град Добрич по ул. „Методи Кусевич“ 4, ет. 8, ап. 23, със застроена площ 144,75 м2. Жилището отговаря на всички изискванията за обитавана площ и може да удовлетвори потребностите за пълноценна социална интеграция и настаняване на младежи от 18 до 21 годишна възраст и капацитет до 6 лица. \r\nРазкриването и предоставянето на социална услуга от резидентен тип „Наблюдавано жилище” е планирано в Стратегията за развитие на социалните услуги в Община град Добрич за периода 2016-2020 г. и в Годишния план за развитие на социалните услуги в Община град Добрич 2017-2018 г. Предоставяната социална услуга ще се финансира по Оперативна програма „Развитие на човешките ресурси ” 2014-2020 за период не по-дълъг от 2 години, а след изтичане на срока ресурса ще бъде осигурен от държавния и общинския бюджет в съотношение 50/50. \r\nЖулиета НИКОЛОВА", "date": "2017.06.27", "title": "Добрич: Общината ще кандидатства с проектно предложение „За моето бъдеще” по процедура на директно предоставяне на безвъзмездна финансова помощ"}
{"url": "http://www.focus-news.net/news/2017/06/27/2409239/ministar-nikolina-angelkova-shte-saobshti-rezultatite-ot-parvite-proverki-na-morskite-plazhove.html", "text": "Министърът на туризма Николина Ангелкова ще съобщи резултати от първите проверки на морските плажове, съобщиха от пресцентъра на министерството. За представителите на средствата за масово осведомяване ще бъде даден брифинг на морски плаж „Слънчев бряг юг“, „Какао бийч“, от 13.30 часа.", "date": "2017.06.27", "title": "Министър Николина Ангелкова ще съобщи резултатите от първите проверки на морските плажове"}
{"url": "http://www.focus-news.net/news/2017/06/27/2409226/gencho-genchev-kmet-na-svishtov-neka-vsichki-svishtovlii-vinagi-pazyat-rodolyubieto-v-sartsata-si-i-da-go-predavat-na-idnite-pokoleniya.html", "text": "Нека всички свищовлии винаги пазят родолюбието в сърцата си и да го предават на идните поколения. С тези думи кметът Генчо Генчев се обърна към своите съграждани по повод 140-годишнината от Освобождението на Свищов, която отбелязваме днес. В ефира на Радио „Фокус“ – Велико Търново той им пожела на първо място да са живи и здрави и винаги да са горди от това, че са свищовлии. Той обобщи, че празничната програма, която местната администрация бе подготвила, се е радвала на огромен интерес. „За това свидетелстват стотиците хора, които се включват в тях. Това сочи и статистиката на туроператорите в града, както и многобройните ни гости. Много от тях са си направили дори програма, за да успеят да присъстват на събитията, които представляват интерес за тях. Интересът от страна на свищовлии също е огромен“, каза още кметът. Той посочи, че в подготовката са се включили много от по-възрастните жители на Свищов, които са предоставили информация за това как са протичали чествания при други кръгли годишнини. Те, по думите му, също са били много активни във всички мероприятия.\r\nЛуиза ТРАНЧЕВА", "date": "2017.06.27", "title": "Генчо Генчев, кмет на Свищов: Нека всички свищовлии винаги пазят родолюбието в сърцата си и да го предават на идните поколения"}
{"url": "http://www.focus-news.net/news/2017/06/27/2409244/sport-evroligata-tryabva-da-izplati-900-hil-evro-na-fiba.html", "text": "Съдът на Люксембург задължи Евролигата да изплати 900 хил. евро на Международната федерация по баскетбол (ФИБА) по дело за организирането на европейските клубни турнири, предава TACC, като се позовава на данни от френските медии.\r\nМагистратите постановиха Евролигата да плати сумата в съответствие с договор, който в периода 2012-2015 г. не е изпълнила заради конфликт с организацията.\r\nПрез лятото на 2015 г. ФИБА разтрогна договора с Евролигата и обяви създаването на нов турнир – Шампионска лига, третата най-престижна надпревара по баскетбол на Стария континент. Тереза Герова", "date": "2017.06.27", "title": "Спорт: Евролигата трябва да изплати 900 хил. евро на ФИБА"}
{"url": "http://www.focus-news.net/news/2017/06/27/2409233/ministar-nikolay-nankov-oblekchavaneto-na-administrativnata-tezhest-e-osnoven-prioritet-shte-darzhim-izklyuchitelno-mnogo-na-digitalizatsiyata-na-protsesi-i-dokumenti.html", "text": "Облекчаването на административната тежест е основен наш приоритет на база и на управленската програма, и на споразумението за партньорство в коалицията. Ще държим изключително много на електронизацията и на цифровизацията, дигитализация на процеси и на документи. Това каза министърът на регионалното развитие и благоустройство Николай Нанков на Кръгла маса на тема „Възможности за намаляване на административната тежест в строително-инвестиционния процес“, предаде репортер на Агенция „Фокус“. „В Кадастъра сме доста напреднали, не просто напреднали, може би той е за пример. Трябва по-голяма публичност на това какво предлагаме като услуга“, коментира той. „Максимално трябва да се стремим административния контрол да отпадне за сметка на контрола в самите организации, браншовите и в участниците в инвестиционния процес, но в рамките на разумното“, заяви министърът. „Има още какво да облекчаваме относно процедурите и документите в инвестиционния процес“, каза още Николай Нанков. \r\nБиляна ИВАНОВА", "date": "2017.06.27", "title": "Министър Николай Нанков: Облекчаването на административната тежест е основен приоритет, ще държим изключително много на дигитализацията на процеси и документи"}
{"url": "http://www.focus-news.net/news/2017/06/27/2409237/unn-zaginaliyat-pri-eksploziya-na-avtomobil-v-kiev-e-polkovnik-ot-ukrainskoto-razuznavane.html", "text": "УНН, като се позовава на пресслужбата на военното ведомство.\r\n„Тази сутрин, 27 юни, в Соломенския район на град Киев се взриви автомобил, в резултат на което загина сътрудник на Главното разузнавателно управление към Министерството на отбраната на Украйна – полковник Максим Шаповал“, се казва в разпространеното съобщение.\r\nВластите уточниха, че инцидентът е предизвикан от заложено взривно устройство и ще бъде третиран като терористичен акт. .Тереза Герова", "date": "2017.06.27", "title": "УНН: Загиналият при експлозия на автомобил в Киев е полковник от украинското разузнаване"}
{"url": "http://www.focus-news.net/news/2017/06/27/2409241/ministar-nikolay-nankov-sazdavame-rabotna-grupa-za-promeni-v-zut-za-da-badat-investitsionniyat-protses-i-ustroystvenoto-planirane-v-evropeyski-vid.html", "text": "Създаваме работна група, разпратихме до всички заинтересовани страни, всички законодателни промени в областта на инвестиционния процес винаги сме ги извършвали с представители на браншовите организации. Това каза министърът на регионалното развитие и благоустройство Николай Нанков на Кръгла маса на тема „Възможности за намаляване на административната тежест в строително-инвестиционния процес“, предаде репортер на Агенция „Фокус“.  „Ще разширим кръга от заинтересовани страни, в едномесечен срок пожелахме да бъдат номинирани представители“, обясни той.  „Използваме летните месеци за създаване на доста добра нормативна база по линия на Закона за устройство на територията“, посочи Николай Нанков и допълни, че ще бъдат отчетени и трите законопроекта, които КСБ са подготвили. „Работната група, е за да направим инвестиционният процес и устройственото планиране в един европейски вид, който ни подобава като страна членка на ЕС“, каза още регионалният министър.\r\nБиляна ИВАНОВА", "date": "2017.06.27", "title": "Министър Николай Нанков: Създаваме работна група за промени в ЗУТ, за да бъдат инвестиционният процес и устройственото планиране в европейски вид"}
{"url": "http://www.focus-news.net/news/2017/06/27/2409243/varna-apelativniyat-sad-potvardi-zadarzhaneto-pod-strazha-na-sluzhitel-na-mvr-silistra-razsledvan-za-prestapleniya-protiv-parichnata-i-kreditna-sistema.html", "text": "Апелативният съд във Варна потвърди задържането под стража на Младен Атанасов - началник група „Оперативен център“ в сектор „Пожарогасене и спасителна дейност“ в МВР – Силистра, привлечен като обвиняем за това, че при условията на продължавано престъпление (от януари 2016 до 12 юни 2017 г.) придобил и пазил предмети и материали, за които знаел, че са предназначени за подправка на платежни инструменти. Това съобщиха от пресцентъра на Апелативния съд. Втората съдебна инстанция потвърди като правилно и законосъобразно определение на Окръжен съд – Силистра от 14 юни тази година, с което обвиняемият е бил първоначално задържан под стража. \r\nПресслужбата на Апелативния съд припомня, че до разкриване на престъпната дейност на МВР служителя се стигнало, след като в Русе започнало разследване срещу шестима мъже, привлечени като обвиняеми за престъпления, свързани с източване на информация от платежни инструменти, използване на скимиращи устройства, извършени в престъпно сдружаване. Разследващите дейността на групата са събрали уличаващи доказателства спрямо Младен Атанасов. Материалите срещу него били изпратени в Окръжната прокуратура - Силистра, тъй като станало ясно, че служителят на МВР е извършил престъплението на територията на Силистра. При задържането на Анатасов в дома му били открити копия на документи за самоличност на различни лица, данни за кредитни карти, номера, дата на валидност, СVV-код и имената на собствениците им. \r\nЗа да потвърди най-тежката процесуална мярка за принуда, днес Варненският апелативен съд се съобрази с тежестта на повдигнатото обвинение и на престъпната дейност, която законът наказва строго. От събраните в хода на следствените действия материали и доказателства става ясно, че полицейският служител е поддържал сървър и компютри, разположени в сграда, собственост на един от задържаните при разследването в Русе. Те били използвани за престъпната дейност против паричната и кредитната система. Обвиняемият е поддържал интензивна електронна комуникация с един от русенските обвиняеми чрез 3 електронни пощенски кутии. От 2016 г. до м. юни 2017 година те разменили 259 електронни писма, които съдържали информация за множество сканирани лични карти на трети лица, фактури и файлове, в които имало информация за електронни пощи, техните пароли и личните данни на притежателите им, потребителски имена и пароли за достъп до сайтове за залагания и електронни портфейли. Събраните  доказателства водят и този съд до обосновано предположение, че бвиняемият е съпричастен към престъплението, за което е привлечен като обвиняем.\r\nРазследването разполага с писмени доказателства, според които обвиняем от Русе е поискал от служителя на МВР - Силистра да заличи компютърни данни и информация, съдържаща се в неговите имейл адреси. Днес представителят на апелативна прокуратура посочи, че Атанасов му е бил на свиждане и след това  е предприел действия по заличаване и прикриване на престъпната дейност. Това са факти, които мотивират съда да направи извод, че ако е с по-лека мярка за процесуална принуда, обвиняемият може да извърши престъпление.\r\n\tОпределението, с което Апелативният съд във Варна потвърди задържането под стража на Младен Атанасов, привлечен като обвиняем затова, че при условията на продължавано престъпление придобил и пазил предмети и материали, за които знаел, че са предназначени за подправка на платежни инструменти не подлежи на обжалване.", "date": "2017.06.27", "title": "Варна: Апелативният съд потвърди задържането под стража на служител на МВР – Силистра, разследван за  престъпления против паричната и кредитна система"}
{"url": "http://www.focus-news.net/news/2017/06/27/2409245/pazardzhik-obshtinskiyat-savet-shte-obsadi-provezhdaneto-za-mesten-referendum-za-vzemane-na-nov-dalg-ot-11-miliona-leva.html", "text": "Общинският съвет в Пазарджик ще разгледа на предстоящото си заседание предложението на 9 съветници за провеждането на референдум по въпроса за поемането на дългосрочен дълг от Община Пазарджик под формата на банков кредит до 2027 година, предаде репортер на Радио „Фокус“ – Пазарджик. Внесеното предложение е първа точка от дневния ред на заседанието в четвъртък, където ще бъде обсъждано и гласувано решение за провеждането на местен референдум с въпрос: „Съгласни ли сте Община Пазарджик да поеме дългосрочен общински дълг под формата на банков кредит в размер на 11 милиона лева – за рефинансиране на облигационна емисия на Община Пазарджик с остатъчен размер 2 812 500 евро и финансиране на кредит от поет от банка в остатъчен размер на 5 431 490 лева“. Освен това общинските съветници ще обсъждат и дали да бъдат предвидени необходимите средства за провеждането на референдума, като общинската администрация се задължава да организира разяснителна кампания във връзка с него и проведе допитването до населението на община Пазарджик в посочените срокове в Закона за прякото участие на гражданите в държавната власт и местното самоуправление.\r\nВаня НИКОЛОВА", "date": "2017.06.27", "title": "Пазарджик: Общинският съвет ще обсъди провеждането за местен референдум за вземане на нов дълг от 11 милиона лева"}
{"url": "http://www.focus-news.net/news/2017/06/27/2409249/the-washington-post-apelativniyat-sad-v-haga-reshi-pravitelstvoto-na-niderlandiya-nosi-chastichna-otgovornost-za-klaneto-v-srebrenitsa.html", "text": "Апелативният съд в Хага постанови, че правителството на Нидерландия носи отчасти отговорност за смъртта на 300 мюсюлмани, убити от босненските сърби при клането в Сребреница през 1995 г., съобщава американският вестник The Washington Post.\r\nРешението от вторник до голяма степен утвърди присъдата на Гражданския съд от 2014 г., според която държавата е отговорна за смъртта на босненските мюсюлмани, които през юли 1995 г. бяха предадени от холандски миротворци на босненските сръбски сили и впоследствие - убити.\r\nПредседателстващият съдия Гепке Дулек заяви, че с действията си нидерландските войници са „лишили (мюсюлманите) от шанса да оцелеят“.\r\nТези 300 мъже са сред около осем хиляди мюсюлмани - мъже и момчета, убити от босненските сръбски сили в най-лошото клане в Европа след Втората световна война..Тереза Герова", "date": "2017.06.27", "title": "The Washington Post: Апелативният съд в Хага реши: Правителството на Нидерландия носи частична отговорност за клането в Сребреница"}
{"url": "http://www.focus-news.net/news/2017/06/27/2409250/dobrich-vremenna-komisiya-e-izgotvila-doklad-za-finansovoto-sastoyanie-na-dkts-ii-i-predlozhenie-za-stabilizirane-druzhestvoto-i-obezpechavane-na-ustanovenite-publichni-vzemaniya.html", "text": "Временна комисия е изготвила доклад за финансовото състояние на „ДКЦ – II – Добрич” ЕООД и предложение за стабилизиране на дружеството и обезпечаване на установените публични вземания. Докладът бе разгледан и приет от общинските съветници на Добрич, предаде кореспондент на Радио „Фокус” – Варна. „Диагностично-консултативен център-II-Добрич” ЕООД e с мажоритарен собственик на капитала Община град Добрич. Дружеството е основано през 2000 г. Предметът му на дейност са осъществяване на извънболнична специализирана медицинска помощ и търговски сделки за нуждите на извършваните от лечебното заведение медицински дейности и за обслужване на пациентите. Сформирана през месец април тази година Временна комисия е провела 5 работни заседания, на които са направени анализ и обобщение на съществуващите финансови показатели при отчитането и планирането на дейността на „ДКЦ-ІІ-Добрич”ЕООД. \r\nНа днешното си редовно заседание Общинският съвет даде съгласие да започне процедура по кандидатстване за банков кредит, като целта е финансово обезпечаване на установени вземания на НАП, представляващи главница по публични задължения. Определени са следните параметри за кредита: да е с максимален размер до 1 013 000 лева; годишен лихвен процент - до 3,5  %; такса управление на кредита - до 0,35%, и срок на договора – 120 месеца от датата на договора за банков кредит. Възложено е на управителя на дружеството да извърши в срок до 10 юли тази година необходимите проучвания и да събере оферти за банков кредит с фактически условия и проектодоговори.\r\nЖулиета НИКОЛОВА", "date": "2017.06.27", "title": "Добрич: Временна комисия е изготвила доклад за финансовото състояние на ДКЦ II и предложение за стабилизиране дружеството и обезпечаване на установените публични вземания"}
{"url": "http://www.focus-news.net/news/2017/06/27/2409247/svetoslav-vasilev-zamestnik-kmet-na-kyustendil-obshtinata-ima-golemi-vazmozhnosti-za-razvitie-na-festivalniya-turizam.html", "text": "Кюстендил има големи възможности за развитие на фестивалния туризъм. Това каза пред Радио „Фокус” – Кюстендил заместник-кметът на Община Кюстендил Светослав Василев. По думите му, във връзка с традиционните празници в града и организираните конкурси и фестивали, има постоянни запитвания и  интереси от туроператорите. „Това е идеята да може хората от България и не само от България да са запознати с нашите традиции. Идеята е всеки един празник да си генерира, да привлича отделен тип туристи, които са заинтересовани от конкретното събитие. Община Кюстендил на такива събития е доста богата: Празник на черешата, Панагия, имаме доста други събития, които са Международен фолклорен конкурс „Пауталия”, „Сребърна пафта“ – отново говорим за така наречения фестивален туризъм. Имаме и международен фестивал „Велики учители“, каза още Светослав Василев.\r\nВенцеслав ИЛЧЕВ", "date": "2017.06.27", "title": "Светослав Василев, заместник-кмет на Кюстендил: Общината има големи възможности за развитие на фестивалния туризъм"}
{"url": "http://www.focus-news.net/news/2017/06/27/2409248/yambol-dvizhenieto-po-avtomagistrala-trakiya-ot-km-297-do-km-299-v-posoka-burgas-se-izvarshva-samo-v-aktivnata-lenta-zaradi-remont-na-mantinela.html", "text": "Движението по автомагистрала „Тракия” от км 297 до км 299, в посока Бургас, се извършва само в активната лента. Това съобщиха от пресцентъра на Агенция „Пътна инфраструктура”. До 18:00 днес ще се ремонтира мантинелата в средната разделителна ивица на магистралата. Шофьорите да се движат с повишено внимание, като спазват поставената сигнализация и въведеното ограничение на скоростта - 90 км/ч.", "date": "2017.06.27", "title": "Ямбол: Движението по автомагистрала „Тракия” от км 297 до км 299, в посока Бургас, се извършва само в активната лента заради ремонт на мантинела"}
{"url": "http://www.focus-news.net/news/2017/06/27/2409246/plovdiv-apelativniyat-sad-zapochna-razpit-na-svideteli-po-deloto-sreshtu-ahmed-musa-ahmed.html", "text": "Апелативният съд в Пловдив започна разпит на свидетели по делото срещу Ахмед Муса Ахмед, обвинен за проповядване на антидемократична идеология, предаде репортер на Радио „Фокус” – Пловдив. По повдигнатото обвинение по чл.109 НК, като негови съучастници са обвинени още 13 имами, които бяха освободени от наказателна отговорност и им беше наложено административно наказание по реда на чл.78а НК. В ареста остана само Ахмед Муса. Днес в съда се явиха четирима от имамите и трима от свидетелите. Ахмед Муса отново се възползва от правото си да не се явява.\r\nВ началото на съдебното заседание стана ясно, че в залата не присъстват вещи лица и че резултатите от назначената от Върховния съд нова комплексна тюркологична, арабистка и теологическа експертиза няма да бъдат представени и днес. Също така стана ясно, че двама от експертите са писали до съда, че те не притежават необходимата компетенция за изготвянето на становището, което им се иска. Експертизата трябваше да даде категоричен отговор дали салафизмът е антидемократична идеология или не.\r\nДелото започна с възражение и искане от страна на защитниците на подсъдимите за отстраняване на втория прокурор по делото от Пазарджишката окръжна прокуратура Недялка Попова. Те определиха това като противозаконно. Прокурорът от Пловдивската апелативна прокуратура Виктор Янков заяви, че тази практика съществува у нас. Прокурор Попова наблюдава делото от първа инстанция, ясна и е проблематиката и това само ще помогне за обективното изясняване на обстоятелствата по делото. Съдът не уважи искането на защитниците и не отстрани прокурор Попова.\r\nСлед това започна разпит на свидетели. В залата бяха дошли само трима от редовно призованите.\r\nЦветана ТОНЧЕВА", "date": "2017.06.27", "title": "Пловдив: Апелативният съд започна разпит на свидетели по делото срещу Ахмед Муса Ахмед"}
{"url": "http://www.focus-news.net/news/2017/06/27/2409251/zam-kmetat-na-kyustendil-svetoslav-vasilev-pozdravi-vazpitanitsite-na-tantsoviya-ansambal-kyustendilche-pobediteli-ot-balkanskiya-shampionat-zhiva-voda.html", "text": "Заместник-кметът на Община Кюстендил Светослав Василев поздрави възпитаниците на танцовия ансамбъл „Кюстендилче” по повод отличното им представяне на Балканския шампионат „Жива вода”, предаде репортер на Радио „Фокус” – Кюстендил. В заседателната зала на Община Кюстендил присъстваха Нели Петкова, директор на Дирекция „Култура, образование, младежки дейности и спор” в Община Кюстендил, Дима Укалска, началник на отдел „Култура и духовно развитие”, Чавдар Ненов, председател на Постоянната комисия по култура в Общински съвет – Кюстендил, Бойко Малинов, директор на Обединен детски комплекс, Рангел Маджарски, ръководител на Детско-юношески танцов ансамбъл „Кюстендилче”, както и неговите възпитаници. Гости на награждаването бяха кметът на Община Хисаря Пенка Дойкова, както и президентът на европейската асоциация на фолклорните фестивали Калоян Николов. \r\nДетският-юношески състав „Кюстендилче” е отличен в рамките на своето участие в Балканския шампионат „Жива вода” – Хисаря. „Чувствам се горд с децата на Кюстендил, за това което са направили на фестивала. Пожелавам й следващата година отново да защитят своята титла”, каза Светослав Василев.\r\nВенцеслав ИЛЧЕВ", "date": "2017.06.27", "title": "Зам.-кметът на Кюстендил Светослав Василев поздрави възпитаниците на танцовия ансамбъл „Кюстендилче”, победители от Балканския шампионат „Жива вода”"}
{"url": "http://www.focus-news.net/news/2017/06/27/2409255/pregled-na-mezhdunarodnite-novini-do-13-chasa-agentsiya-fokus.html", "text": "Апелативният съд в Хага постанови, че правителството на Нидерландия носи отчасти отговорност за смъртта на 300 мюсюлмани, убити от босненските сърби при клането в Сребреница през 1995 г.\r\nРешението от вторник до голяма степен утвърди присъдата на Гражданския съд от 2014 г., според която държавата е отговорна за смъртта на босненските мюсюлмани, които през юли 1995 г. бяха предадени от холандски миротворци на босненските сръбски сили и впоследствие - убити.\r\nПредседателстващият съдия Гепке Дулек заяви, че с действията си нидерландските войници са „лишили (мюсюлманите) от шанса да оцелеят“.\r\nТези 300 мъже са сред около осем хиляди мюсюлмани - мъже и момчета, убити от босненските сръбски сили в най-лошото клане в Европа след Втората световна война.\r\n*** При експлозия на автомобил в украинската столица Киев е загинал военнослужещ. От Министерството на вътрешните работи поясниха, че властите третират инцидента като терористичен атентат, тъй като е предизвикан от взривно устройство.\r\nСъгласно разпространената информация, в резултат на експлозията са пострадали още двама души, които са придружавали загиналия войник, роден през 1978 г. Медии съобщават, че той е ръководил специален отряд на Главното разузнавателно управление към Министерството на отбраната на Украйна. \r\nНа мястото на инцидента са изпратени екипи на полицията, пожарната служба и медиците. Движението в района е преустановено.\r\n*** При преброени резултати от 5105 избирателни секции, от общо 5 362, Социалистическата партия на досегашният премиер Еди Рама остава близо до 50 % резултат на изборите, като получава 48, 41 %  и 726 290 гласа.\r\nДемократичната партия на Лулзим Баша получава 28, 86 % и 432 885 гласа,\r\nСоциалистическото движение за интеграция (LSI) на Петрит Васили печели 14,42 % и 216 330 гласа, Партията за справедливост, интеграция и единство (PDIU) на Шпетим Идризи - 4,67 % , LIBRA - 1,22 % и 18363 гласа и  Социалдемократическа партия (PSD) - 0,86 %  и 12 914 гласа.\r\n*** Във вторник китайските власти отхвърлиха „безотговорните забележки“ за лечението, което е прилагано на нобеловия лауреат за мир Лиу Сяобо.\r\n„Нито една държава няма право да се намесва и да прави безотговорни забележки за вътрешни работи на Китай\", каза говорителят на китайското външно министерство в рамките на редовен брифинг, след като беше запитан за изявлението от страна на САЩ, които призоваха да бъде предоставено право на свободно движение на осъдения правозащитник, диагностициран с рак на черния дроб.\r\nТой добави: \"Китай е държава, в която всички са равни пред закона. Всяка друга страна трябва да уважава суверенитета на Китай и да не използва отделни случаи, за да се намесва\".\r\n*** В берлинската катедрала „Св. Хедвиг“ бе проведена прощална церемония за бившия канцлер на ФРГ Хелмут Хол, който на 16 юни издъхна на 87-годишна възраст. На паметното събитие присъстваха канцлерът Ангела Меркел, държавният глава Франк-Валтер Щайнмайер и редица депутати от Бундестага.\r\nРешението за провеждане на допълнителна церемония в Берлин за изпращане на „стария канцлер“ бе взето, за да бъде дадена възможност на неговите сънародници да се простят с канцлера, под чиято егида бе извършено обединението на Германия. \r\nЕвропейският държавен акт за прощаване с Кол ще бъде проведен на 1 юли в сградата на Европейския парламент в Страсбург, след което той ще бъде погребан в Шпайер - град в югозападната част на федералната провинция Рейнланд-Пфалц.\r\n*** Бившият министър-председател на Франция Манюел Валс, който подкрепи центриста Еманюел Макрон в президентската надпревара, напусна Социалистическата партия във вторник.\r\nСъответното решение 54-годишният френски политик обяви в ефира на радио RTL. \r\nРоденият в Барселона Валс, който по-късно е получава френски паспорт, се присъединява към Социалистическата партия на 17-годишна възраст, припомня агенцията.\r\n***  По разпореждане на началника на Генералния щаб на армията, е започнала проверка на бойните възможности на частите, разположени в Южна Сърбия.\r\nПо време на проверката се изпълняват \"специфични оперативни задачи по действие в кризисни ситуации\".\r\nПроверката обхваща частите на сръбската Специална бригада, които се намират на летен лагер в района на Власотинското езеро, както и базите \"Езерска махала\",\"Горни Вртогош\" и база \"Юг\".\r\nСъобщава се, че през последната седмица в района на база \"Юг\" е приключило военното учение „Platinasti vuk 17“, в което са участвали 450 военнослужещи от девет страни.\r\n*** Словения ще уважи решението на Арбитражния съд за граничния спор с Хърватия. Това заяви министър-председателят Миро Церар, отхвърляйки възможността за нови преговори със Загреб по този въпрос.\r\nВ изявление за люблянския вестник „Дело“, Церар подчерта, че след издаването на присъдата, която се очаква да бъде обявена в четвъртък, 29 юни, Словения ще преговаря със съседна Хърватия само за начините, по които решението да бъде изпълнено. \r\nЗа разлика от Любляна, властите в Загреб вече многократно отбелязаха, че решението на Арбитражния съд няма да има никакво значение за страната.\r\nПрез 2015 г. Хърватия се оттегли от арбитража с едностранно решение и оттогава се застъпва за нов формат на преговори със Словения за преодоляване на граничния спор.\r\nСпорът между Словения и Хърватия датира още от 1991 г. и се отнася за суверенитета на почти ненаселена територия от 13 кв. км и граничната линия във водите на Пиранския залив, от която зависи дали Любляна ще има излаз на море. Поради спора Словения блокира преговорите на Хърватия за членство в ЕС за период от почти 10 месеца, след което Загреб се съгласи на съдебен арбитраж.\r\n*** Париж, Брюксел, Лондон и Берлин - европейските столици са разтърсени от ужаса на тероризма. А броят на нападенията от ислямисти продължава да нараства. Директорът на Европейската полицейска служба (Европол) Роб Уейнрайт е уверен, че кулминацията на терора в Европа все още не е настъпила.\r\nКога обаче най-сетне ще приключи всичко? На този въпрос търсят отговор много европейци. Уейнрайт е предпазлив с успокоенията. „Заплахата от тероризъм, която имаме от едно поколение насам, е най-високата за последните 20 г. И тя ще продължава да се увеличава, разполагаме с доказателства за това“, заяви директорът на Европол в интервю за изданието. \r\nУейнрайт припомни, че само през миналата година ислямисткият тероризъм е станал причина за смъртта на 135 души, а за подозрения във връзки с джихадистите са арестувани 718 души – почти два пъти повече, отколкото през 2014 г. „Това е изключителен възход и показва колко много се е радикализирала част от ислямската общност“, предупреди експертът. \r\nРисковете произтичат както от терористични групировки, така и от отделни лица, т.нар. атентатори единаци. Основни носители на заплахата са бойци, завърнали се от Сирия в страните от Европа. Екстремистки организации като „Ислямска държава“ са много успешни в интернет, използват социалните мрежи за пропаганда и набиране на последователи. \r\nНо именно по-големите групировки са в състояние да планират и извършат големи атаки. „Нападателите може да бъдат контролирани или вдъхновени от „Ислямска държава“, дори и да не са били в Сирия или Ирак. Някои атаки са внимателно планирани, а други са плод на спонтанни действия“, обясни Уейнрайт.\r\nНа въпрос дали Европа е във война с терористичната милиция Уейнрайт отговори: \"Не. Аз не бих използвал думата „война“, защото тя носи смисъл, който терористите не заслужават“.\r\n***", "date": "2017.06.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/27/2409254/nsi-patuvaniyata-na-balgarski-grazhdani-v-chuzhbina-prez-may-2017-g-sa-6533-hil-ili-s-157-nad-registriranite-prez-may-2016-g.html", "text": "Пътуванията на български граждани в чужбина през май 2017 г. са 653.3 хил. или с 15.7% над регистрираните през май 2016 година, съобщиха от Националния статистически институт. Увеличение на пътуванията на български граждани в сравнение със същия месец на предходната година е отчетено към Испания - с 39.6%, Обединеното кралство - с 34.4%, Германия - с 25.9%, Италия - с 21.5%, Сърбия - с 18.4%, Франция - с 15.6%, бившата югославска република Македония - с 12.5%, Австрия - с 11.4%, Турция - с 10.9%, Гърция - с 6.4%, Румъния - с 1.6%, и други. Същевременно намаляват пътуванията към Израел - с 21.8%, Унгария - с 10.2%, и други.\r\nНай-голям относителен дял от общия брой пътувания на български граждани в чужбина през май 2017 г. формират пътуванията с други цели (гостуване, обучение, посещение на културни и спортни мероприятия) - 38.2%, следвани от пътуванията с цел почивка и екскурзия - 36.0%, и пътуванията със служебна цел - 25.8%. В сравнение с май 2016 г. e регистрирано увеличение при пътуванията по всички наблюдавани цели: с цел почивка и екскурзия - с 30.3%, със служебна цел - с 23.1%, и с други цели - с 0.9%. \r\nПрез май 2017 г. с други цели са били 70.0% от пътуванията към Турция. Пътуванията със служебна цел към Руската федерация са 53.5%, а тези към Франция и Гърция с цел почивка и екскурзия са съответно 58.3 и 49.5% от всички реализирани пътувания на български граждани към тези страни.\r\nПрез май 2017 г. посещенията на чужденци в България са 866.3 хил. или със 7.2% повече в сравнение с май 2016 година. Регистрирано е увеличение при всички наблюдавани цели: със служебна цел - с 22.4%, с цел почивка и екскурзия - с 5.3%, и с други цели - с 3.9%.\r\nОт общия брой чужденци, посетили България през май 2017 г., делът на гражданите от Европейския съюз е 63.8%, или с 9.1% повече в сравнение със същия месец на предходната година. Увеличават се посещенията на граждани от Франция - с 38.3%, Полша - с 20.8%, Италия - с 14.5%, Германия - с 10.2%, Румъния - с 9.8%, Обединеното кралство - с 5.9%, и други. Същевременно намаляват посещенията на граждани от Словакия - с 24.3%, Унгария - с 5.9%, Гърция - с 0.3%, и други. \r\nУвеличават се и посещенията на граждани от групата „Други европейски страни”  - с 2.1%, като най-голям е ръстът на посещенията на граждани от Сърбия - с 11.3%.\r\nПрез май 2017 г. преобладава делът на посещенията с други цели (вкл. гостувания и транзитни преминавания) - 46.0%, следвани от посещенията с цел почивка и екскурзия - 36.8%, и със служебна цел - 17.2%.\r\nПосещенията с цел почивка и екскурзия формират 96.8% от всички посещения на граждани от Израел. Служебните пътувания са 49.6% от всички посещения на граждани от Полша, а с други цели са 77.1% от посещенията на граждани от Румъния.", "date": "2017.06.27", "title": "НСИ: Пътуванията на български граждани в чужбина през май 2017 г. са 653.3 хил. или с 15.7% над регистрираните през май 2016 г."}
{"url": "http://www.focus-news.net/news/2017/06/27/2409227/deutsche-welle-v-berlin-se-prostiha-s-helmut-kol.html", "text": "В берлинската катедрала „Св. Хедвиг“ бе проведена прощална церемония за бившия канцлер на ФРГ Хелмут Хол, който на 16 юни издъхна на 87-годишна възраст, предава Deutsche Welle. На паметното събитие присъстваха канцлерът Ангела Меркел, държавният глава Франк-Валтер Щайнмайер и редица депутати от Бундестага.\r\nРешението за провеждане на допълнителна церемония в Берлин за изпращане на „стария канцлер“ бе взето, за да бъде дадена възможност на неговите сънародници да се простят с канцлера, под чиято егида бе извършено обединението на Германия. \r\nЕвропейският държавен акт за прощаване с Кол ще бъде проведен на 1 юли в сградата на Европейския парламент в Страсбург, след което той ще бъде погребан в Шпайер - град в югозападната част на федералната провинция Рейнланд-Пфалц.Тереза Герова", "date": "2017.06.27", "title": "Deutsche Welle: В Берлин се простиха с Хелмут Кол"}
{"url": "http://www.focus-news.net/news/2017/06/27/2409256/plovdiv-blizo-dva-chasa-apelativniyat-sad-v-plovdiv-razpitva-svidetel-po-deloto-sreshtu-ahmed-musa-ahmed.html", "text": "Близо два часа Апелативният съд в Пловдив разпитва Севди Рахмед, свидетел по делото срещу Ахмед Муса Ахмед, обвинен в проповядване на антидемократична идеология, предаде репортер на Радио „Фокус” – Пловдив. Днес Рахмед се размина в една част от показанията си с това, което е казал по време на първия разпит пред съдия, че е срещал някога Али Шаарам от Саудитска Арабия. Свидетелят обясни, че според него „салафизмът” не е идеологическо течение, а просто думичка, която означавала „предшественици”. \r\nСтана ясно, че той също е бил в Саудитска Арабия и е следвал там в продължение на 12 години. Образованието си е заплащал сам. Дипломата на свидетеля не е легализирана у нас и никой не му е поискал това при назначението му като ваиз в джамия в Смолян. В съда Севди Рахмед каза, че няма такъв документ изобщо. Той е започнал работа там, без да са му поискани каквито и да е документи и дипломи. Мюфтиите са тези, които диктуват правилата по места за това кой може да изнася проповеди и кой - не, стана ясно още по време на днешното заседание.\r\nРазпитът на свидетели продължава.\r\nЦветана ТОНЧЕВА", "date": "2017.06.27", "title": "Пловдив: Близо два часа Апелативният съд в Пловдив разпитва свидетел по делото срещу Ахмед Муса Ахмед"}
{"url": "http://www.focus-news.net/news/2017/06/27/2409258/stara-zagora-natsionalniyat-trakiyski-folkloren-sabor-bogorodichna-stapka-shte-se-provede-na-26-i-27-avgust.html", "text": "Националният тракийски фолклорен събор „Богородична стъпка” ще се проведе на 26 и 27 август, съобщиха от пресцентъра на Община Стара Загора. Организатори са Община Стара Загора, Съюз на тракийските дружества в България, Тракийско дружество „Одринска епопея”, Общество за фолклор, Кметство Старозагорски минерални бани и НЧ „Христо Ботев 1952“. Съборът ще се проведе в Старозагорски минерални бани. \r\nЦелите на мероприятието са съхраняване на българските народни традиции и обичаи – извор на непреходната  сила на българския корен и дух, носещи посланията на  националната ни култура, както и популяризиране на природния феномен „Богородична стъпка” и богатото културно-историческо наследство в района на Старозагорските минерални бани.\r\nОбщина Стара Загора обяви условията за участие в събора:\r\n- групи, представящи народни традиции и обичаи – един обичай в рамките на 10 минути.\r\n- фолклорни певчески и инструментални групи – до две произведения – с обща продължителност от 5 до 8 минути. \r\n- танцови групи и ансамбли – програма в рамките на 10 минути\r\n- индивидуални изпълнители (до двама от колектив) - една бавна и една бърза песен с обща продължителност до 5 мин. за всеки индивидуален изпълнител.\r\nЩе се съблюдава изпълненията да не надвишават посоченото в регламента времетраене. Организаторите си запазват правото за промени на времетраенето на изявите, в зависимост от броя на заявките за участие.\r\n\tИзявите ще са на две сцени, като организаторите определят кои участници на коя сцена ще се явят.\r\n\tОрганизаторите издават програма на събора, в която се включват всички състави и изпълнители, подали предварителна заявка до 14 август 2017 г., като определят сцената и часа на явяване. Програмата ще бъде изпратена по пощата на всички участници, подали навреме заявки. \r\nПри пристигането си в деня на събора – 26 или 27 август – участниците са длъжни да съобщят за присъствието си в Щаба на събора.\r\n\t30 минути преди обявения в програмата час на явяване на сцената, участниците трябва да се представят на комендантите на съответната сцена. Всички коменданти на сцени и организаторите носят отличителни баджове.\r\n\tПри евентуално пропускане на реда на явяване от страна на участниците, същите ще се явят или във време, определено им от комендантите по сцена или в края на програмата на съответната сцена.\r\nЗа гостите и участниците на събора се организират:\r\n- Детски пленер „Майсторете ръчички, за радост на всички”\r\n- Детско ателие “Приказки за шевицата”. Етнограф ще запознае децата със символиката на българската шевица. Децата ще оцветяват специални шаблони с различни шевици.\r\n- „Селски двор” – представяне на българския бит и традиционна култура \r\n- Изложба-базар „Улица на занаятите”, демонстрации на занаятчийски умения\r\n- Демонстрация и разучаване на фолклорни танци и др.\r\n- „Народни игри за деца“\r\n- „Костюмът от нас, фотото от Вас“ – атрактивен кът за снимки\r\n- Изложба на Регионален исторически музей Стара Загора\r\n- Спектакъл „Багатур“ на едноименната Прабългарска школа за оцеляване\r\n- „От раклата на баба“ - изложба на автентични носии \r\n- Безплатно организирано посещение на природния феномен „Богородична стъпка“ \r\nРазноските за пътуване, храна и нощувки са за сметка на участниците. Същите могат да ползват наличната хотелска база на Старозагорските минерални бани.", "date": "2017.06.27", "title": "Стара Загора: Националният тракийски фолклорен събор „Богородична стъпка” ще се проведе на 26 и 27 август"}
{"url": "http://www.focus-news.net/news/2017/06/27/2409257/afp-kremal-osadi-amerikanskite-zaplahi-sreshtu-siriyskiya-prezident.html", "text": "Във вторник Руската федерация осъди американските „заплахи“ срещу режима в Дамаск, след като Белият дом предупреди сирийския президент Башар Асад, че ще плати „висока цена“, ако извърши нова атака с химически оръжия, предава AFP.\r\n„Смятаме, че подобни заплахи срещу сирийския лидер са неприемливи\", заяви пред журналисти говорителят на Кремъл Дмитрий Песков.Тереза Герова", "date": "2017.06.27", "title": "AFP: Кремъл осъди американските „заплахи“ срещу сирийския президент"}
{"url": "http://www.focus-news.net/news/2017/06/27/2409261/pernik-obshtinski-savetnitsi-ot-pp-gerb-organizirat-priemen-den-za-grazhdani.html", "text": "Общинските съветници от ПП ГЕРБ - Перник Андрей Павлов и Румен Станишев ще проведат приемен ден с жители на Община Перник на 28 юни, сряда, съобщиха от пресцентъра на партията. Срещата ще се състои от 14:00 часа в централния офис на политическата сила в Перник на ул. „Търговска”, 30.\r\nАндрей Павлов е заместник-председател на Постоянна комисия „Икономически въпроси, стопанска политика и инвестиции” и член на Постоянни комисии „Бюджет, финанси и европроекти” и „Децата, младежта, спорта и туризма”.\r\nРумен Станишев е заместник-председател на Постоянна комисия „ Децата, младежта, спорта и туризма” и е в състава на Постоянна комисия „Устройство на територията и инженерна инфраструктура”.", "date": "2017.06.27", "title": "Перник: Общински съветници от ПП ГЕРБ организират приемен ден за граждани"}
{"url": "http://www.focus-news.net/news/2017/06/27/2409253/zdf-glasuvaneto-v-bundestaga-za-ednopolovite-brakove-shte-se-sastoi-oshte-tazi-sedmitsa.html", "text": "Законопроектът „Брак за всички“ ще бъде гласуван в германския парламент още тази седмица, предава телевизионният канал ZDF.\r\nГерманската социалдемократическа партия (ГСДП) увери, че ще направи всичко възможно, за да се състои гласуването. На свой ред канцлерът Ангела Меркел, лидер на християндемократите, увери, че партията й няма да подкрепи предложението. Без Съюза (ХДС/ХСС) е невъзможно постигнането на мнозинство в Бундестага, припомня медията.Тереза Герова", "date": "2017.06.27", "title": "ZDF: Гласуването в Бундестага за еднополовите бракове ще се състои още тази седмица"}
{"url": "http://www.focus-news.net/news/2017/06/27/2409262/pazardzhik-zadarzhana-e-organizirana-prestapna-grupa-v-s-semchinovo-obshtina-septemvri.html", "text": "Задържана е организирана престъпна група в с. Семчиново, община Септември, научи „Фокус“.\r\nОчаквайте подробности", "date": "2017.06.27", "title": "Пазарджик: Задържана е организирана престъпна група в с. Семчиново, община Септември"}
{"url": "http://www.focus-news.net/news/2017/06/27/2409259/ministar-nikolay-nankov-dnsk-zapochva-proverki-za-kachestvoto-na-stroitelstvoto-na-30-sgradi-po-signali-shte-badat-provereni-i-46-sgradi-na-sluchaen-printsip.html", "text": "Още днес, оказваме на Дирекцията за национален строителен контрол да започне проверки, вече работим по сигнали относно програмата за енергийна ефективност. Това каза пред журналисти министърът на регионалното развитие и благоустройство Николай Нанков след Кръгла маса на тема „Възможности за намаляване на административната тежест в строително-инвестиционния процес“, предаде репортер на Агенция „Фокус“. „Проверяваме основно качеството на строителството и работата на строителните надзорни фирми“, обясни той и допълни, че се проверява как се извършват строително-монтажни дейности, какви материали се използват, допустими ли са те по българското законодателство, имат ли необходимите сертификати за качество и за произход. „Освен по сградите, за които имаме сигнали, които са около 30, от всички над 1000, които са въведени в експлоатация или, по които се извършват дейности по програмата, ще направим проверка и на извадков принцип“, посочи министърът. По думите му ще бъдат избрани 10% от въведените в експлоатация сгради, за които няма сигнали, но ще бъдат проверени. „Те са към момента малко над 460, тоест 46 сгради на извадков принцип ще проверим,освен за тези със сигналите, ще разпоредим още днес проверка по линия на качеството на строителството и строителния надзор“, поясни Николай Нанков. „Ще проверяваме дали се спазват нормите по противопожарната наредба, ще направим проверка на всичко. Най-важното е дали тези материали имат съответните сертификати за качество и отговарят на противопожарните норми“, каза още министърът.\r\nБиляна ИВАНОВА", "date": "2017.06.27", "title": "Министър Николай Нанков: ДНСК започва проверки за качеството на строителството на 30 сгради по сигнали, ще бъдат проверени и 46 сгради на случаен принцип"}
{"url": "http://www.focus-news.net/news/2017/06/27/2409263/sport-sadiyska-brigada-ot-iran-shte-rakovodi-parviya-polufinalen-mach-ot-kupata-na-konfederatsiite.html", "text": "Иранска бригада арбитри начело с Алиреза Фагани ще ръководи първия полуфинален мач от Купата на конфедерациите, в който един срещу друг ще се изправят отборите на Чили и Португалия, предава R-Sport.\r\nСрещата ще се играя в сряда, 28 юни, на стадион „Казан Арена“ в столицата на Татарстан. Началото е в 21 часа българско време.", "date": "2017.06.27", "title": "Спорт: Съдийска бригада от Иран ще ръководи първия полуфинален мач от Купата на конфедерациите"}
{"url": "http://www.focus-news.net/news/2017/06/27/2409242/veliko-tarnovo-panihida-za-zaginalite-v-rusko-turskata-osvoboditelna-voyna-be-otsluzhena-na-bratskata-mogila-v-mestnostta-pametnitsite-kray-svishtov.html", "text": "Панихида за загиналите в Руско-турската освободителна война бе отслужена на Братската могила в местността „Паметниците“ край Свищов, предаде репортер на Радио „Фокус“ – Велико Търново.  Службата бе водена от архиерейския наместник на Свищов Руслан Личев. Първи български хор „Янко Мустанов“ поздрави събралите се гости с изпълнението на „С кръв и дим“ и „Ботев марш“. Стихотворение изпълни Николай Пенчев, ученик в СУ „Цветан Радославов“. След това официалните лица, гражданите и гостите на града поднесоха венци и цветя в памет на загиналите войни в Руско-турската война (1877-1878 г.). Церемонията се ръководеше от Националната гвардейска част. \r\nСред официалните гости е Анатолий Макаров, посланик на Русия в България. Присъстваха и кметът на Свищов Генчо Генчев, председателят на Общински съвет – Свищов д-р Кристиян Кирилов, народни представители, общински съветници, общественици и хиляди граждани. Програмата ще приключи с Тържествена заря-проверка по повод 140 години от Освобождението на Свищов от 21.00 часа на площад „Алеко“ пред сградата на Община Свищов. На нея ще присъства и президентът на Република България ген. Румен Радев. По време на честванията всички официални гости ще получат юбилеен плакет, подготвен от Общината, а участниците в програмата ще бъдат наградени със специални значки. Общо 140 знамена красят Свищов по повод 140-годишнината от Освобождението на града. Освен по централните улици, част от трибагрениците са разположени и в историческата местност Паметниците, която е пряко свързана със събитията от 1877 година.\r\nПрез настоящата 2017 година Свищов отбелязва още няколко кръгли годишнини. Това са 140 години от основаването на Първото градско общинско управление у нас. Навършват се и 40 години от създаване на Музея „Преминаване на руската армия“, който се намира в местността „Паметниците“. През 2017 се отбелязват и 150-години от освещаването на църквата „Св. Троица“. Това е емблематична сграда, паметник на културата от национално значение, построена от майстор Колю Фичето.\r\nНадежда КРЪСТЕВА", "date": "2017.06.27", "title": "Велико Търново: Панихида за загиналите в Руско-турската освободителна война бе отслужена на Братската могила в местността „Паметниците“ край Свищов"}
{"url": "http://www.focus-news.net/news/2017/06/27/2409268/accent-tv-prezidentat-na-moldova-podpisa-ukaz-za-otmyana-na-strategiyata-za-natsionalna-sigurnost.html", "text": "Президентът на страната Игор Додон подписа документ за отмяната на разпоредбите на Стратегията за национална сигурност, както и за отмяна на плана от мерки за неговото прилагане, разработен по време на мандата на предишния държавен глава, предава телевизионният канал Accent TV.\r\nДодон отбелязва, че съдържанието на тези документи не съответства на значителни промени в националната, регионалната и международната сфера на сигурност.\r\n„В тази връзка издадох указ за създаване на нова комисия за развитие на Стратегията за национална сигурност на Република Молдова, съответстваща на държавните интереси, нейния неутрален статут, изискванията за укрепване на държавността и модернизиране на нашата страна\", обясни президентът.Тереза Герова", "date": "2017.06.27", "title": "Accent TV: Президентът на Молдова подписа указ за отмяна на Стратегията за национална сигурност"}
{"url": "http://www.focus-news.net/news/2017/06/27/2409264/veliko-tarnovo-desetki-zhiteli-na-obshtina-polski-trambesh-postaviha-problemite-si-pred-narodniya-predstavitel-ot-gerb-stanislava-stoyanova.html", "text": "Десетки жители и кметове на населени места в община Полски Тръмбеш посетиха приемната на народния представител от ГЕРБ Станислава Стоянова, съобщиха от пресцентъра на партията. Представители на местната структура на Съюза на инвалидите в България споделиха, че не могат да стигнат до офиса на Агенция социално подпомагане в града, защото се намира на четвъртия етаж на сграда, в която няма асансьор. Те заявиха, че в организацията членуват повече от 100 души, за по-голямата част от които е непосилно да изкачват стъпалата до четвъртия етаж, но пък са задължени всяка година да подават декларация до АСП. Народният представител Станислава Стоянова пое ангажимент да разговаря с ръководството на Агенцията, при възможност техен служител да посещава офиса на Съюза на инвалидите за един час в периода, в който декларациите трябва да се подават. \r\nЖители на село Петко Каравелово се оплакаха от решението на Общинския съвет в Полски Тръмбеш, с което съветниците не дават съгласие за преобразуване на основното училище „Васил Левски” в населеното място в Обединено училище. Според местните жители това не е спомогнало за увеличаване на броя на учениците в гимназията в Полски Тръмбеш. Напротив, оказало се, че родителите, вземайки предвид факта, че децата им трябва да пътуват всеки ден до училището в града, сметнали за по-добре да ги преместят в по-големи населени места като Велико Търново. „Това води до по-бързото обезлюдяване на общината, тъй като тези деца са в горен курс и едва ли ще се върнат от големите градове, след като завършат” , каза жител на селото. \r\nС подобен проблем към народния представител се обърнаха и жители на село Страхилово. Там училището бива закрито, след като наскоро в него е вложена инвестиция от над 400 хил. лева. \r\nКметовете и жители на селата Каранци и Орловец сигнализираха за лошото състояние на пътя Стражица – Полски Тръмбеш, който минава през двете населени места и е част от републиканската пътна мрежа. По думите им от Областното пътно управление са изпратили писмо, с което уверяват местната управа, че пътят ще бъде ремонтиран до средата на юли тази година. Хората са притеснени, че ремонтните дейности все още не са започнали. Станислава Стоянова пое ангажимент да провери защо дейностите се бавят и да информира кметовете за това.", "date": "2017.06.27", "title": "Велико Търново: Десетки жители на община Полски Тръмбеш поставиха проблемите си пред народния представител от ГЕРБ Станислава Стоянова"}
{"url": "http://www.focus-news.net/news/2017/06/27/2409269/varna-balgarin-izdirvan-ot-ungarskite-vlasti-za-zloupotreba-i-falshifitsirane-na-platezhni-sredstva-shte-dochaka-deloto-si-za-ekstraditsiya-v-aresta.html", "text": "Апелативният съд във Варна днес потвърди задържането под стража на Николай Табаков, издирван от унгарските власти за злоупотреба и фалшифициране на платежни средства, съобщиха от пресцентъра на Апелативния съд. Миналата седмица, на основание на Европейска заповед за арест „ЕЗА“, издадена в края на март тази година от Прокурор на 9-ти район на Будапеща, Варненският окръжен съд задържа първоначално под стража 42 годишния софиянец. Мъжът е бил арестуван на Аерогара Варна преди да успее да отлети за Лондон.\r\nКомпетентните унгарски власти настояват за ареста и екстрадицията на българина, който се издирва във връзка с 32 престъпления - измама, извършена в престъпна група, свързана със злоупотреба и фалшифициране на платежни средства. В ЕЗА се посочва, че престъпните деяния са извършени в периода от 12 юли 2014 до 11 август същата година на територията на Република Унгария. Разследващите твърдят, че Табаков и друго лице монтирали скимиращи устройства върху различни банкомати, снабдявали се с данните от чужди банкови карти и изпълзвали тази информация за извършване на международни финансови транзакции с виетнамска валута. Според защитата на българина „успешните“ опити за теглени на пари причинили щети приблизително за 7 000 евро. \r\nДнес и втората съдебна инстанция прецени, че ЕЗА, издадена от компетентните власти на Унгария съдържа всички атрибути, които ЗЕЕЗА изисква. Деянието, за което българинът е издирван е наказуемо с лишаване от свобода за повече от 1 година, както в Унгария, така и у нас. Табаков е софиянец, но последният му известен адрес е в Испания. Твърдението му, че отивал в Лондон, за да проведе изследване и да се лекува от заболяване не е подкрепено с актуални медицински документи. \r\nВарненският апелативен съд остави без уважение жалбата на Табаков против първоначалния му задържане под стража. Това определение е окончателно.\r\nТака българинът, издирван от унгарските власти за злоупотреба и фалшифициране на платежни средства ще дочака делото си за екстрадиция в ареста. То ще бъде насрочено от Варненския окръжен съд тази седмица.", "date": "2017.06.27", "title": "Варна: Българин, издирван от унгарските власти за злоупотреба и фалшифициране на платежни средства, ще дочака делото си за екстрадиция в ареста"}
{"url": "http://www.focus-news.net/news/2017/06/27/2409252/veliko-tarnovo-kolektsiya-ot-30-unikalni-snimki-na-osvoboditelnata-voyna-shte-badat-predstaveni-v-istoricheskiya-muzey-v-svishtov.html", "text": "Колекция от 30 уникални снимки на Освободителната война ще бъдат представени в Историческия музей в Свищов. Те са дарени на Общината от жител на града, който ги е пазил дълги години, разказа в предаването „Добре дошли в Свищов“ на Радио „Фокус“ – Велико Търново кметът Генчо Генчев.  Подобни фотоси се съхраняват единствено в Историческия музей в Москва. „Този богат снимков материал ни беше подарен по време на откриването на изложбата, която разказва за форсирането на река Дунав. Той вече е част от богатия исторически фонд, който притежава музеят в Свищов. Ето това е целта на всичко, което правим – да пазим българската памет“, подчерта Генчев.  \r\nСнимките представят сцени, разиграли се както на Свищовския бряг, така и от другата страна на река Дунав – в Румъния. По думите на кмета, предстои дарението да бъде описано. То ще бъде подредено в постоянна изложба в Историческия музей в града, като откриването ще е на някой от предстоящите национални празници. \r\nЛуиза ТРАНЧЕВА", "date": "2017.06.27", "title": "Велико Търново: Колекция от 30 уникални снимки на Освободителната война ще бъдат представени в Историческия музей в Свищов"}
{"url": "http://www.focus-news.net/news/2017/06/27/2409265/afp-ek-globi-gugal-s-rekordnite-24-mlrd-evro.html", "text": "Европейската комисия наложи глоба на американската корпорация „Гугъл“ на стойност 2,4 млрд. евро за нарушаване на антимонополните правила на ЕС, предава AFP.\r\nНа свой ред от технологичния гигант изказаха „уважително“ несъгласие с решението на европейския орган и съобщиха, че обмислят обжалване на рекордно високата глоба.Тереза Герова", "date": "2017.06.27", "title": "AFP: ЕК глоби „Гугъл“ с рекордните 2,4 млрд. евро"}
{"url": "http://www.focus-news.net/news/2017/06/27/2409267/plovdiv-rayonna-prokuratura-asenovgrad-izvarshva-razsledvane-po-dosadebno-proizvodstvo-za-huliganstvo.html", "text": "Районна прокуратура - Асеновград наблюдава досъдебно производство за хулиганство - престъпление по чл.325 ал.1 от Наказателния кодекс, съобщиха от пресцентъра на Прокуратурата. Вчера е възникнал конфликт между две групи в района на язовир „40-те извора“ край Асеновград, който е прераснал в масово сбиване на различни места – край язовира, по-късно в центъра на Асеновград и край болницата. Пострадали са четири лица, които са били откарани в болница за преглед. \r\nДо момента са били извършени общо три огледа на местопроизшествие, при които са били иззети веществени доказателства – брадва, лопата, дървени летви и други, разпитани са в качеството на свидетели множество лица. На 26 юни 2017 г. със заповеди по Закона за МВР за срок от 24 часа са били задържани общо осем лица. Спрямо тях предстои да бъдат повдигнати обвинения за извършени престъпления по чл.325 ал.2 вр. ал.1 от Наказателния кодекс – за хулиганство с особена дързост и цинизъм и да бъдат задържани за 72 часа. Към момента продължава интензивното извършване на процесуално-следствени действия – разпит на нови свидетели, извършване на разпознавания, огледи на веществени доказателства и назначаване на медицински експертизи за установяване на телесни повреди.", "date": "2017.06.27", "title": "Пловдив: Районна прокуратура - Асеновград извършва разследване по досъдебно производство за хулиганство"}
{"url": "http://www.focus-news.net/news/2017/06/27/2409260/dmitriy-peskov-kremal-ne-razpolaga-s-informatsiya-za-podgotovka-na-himicheski-ataki-v-siriya.html", "text": "Кремъл не разполага с информация за подготвянето на химически атаки в Сирия. Това увери Дмитрий Песков, говорител на руския президент, предава информационната агенция TACC.\r\n„Не ми е известна никаква информация за заплаха от използването на химически оръжия. Не разполагам с точни сведения, мисля, че колегите ми от спецслужбите и Министерството на отбраната, ако имат такива опасения, ще ги споделят“, подчерта Песков, коментирайки твърденията на Белия дом, съгласно които Вашингтон разполага с информация, че режимът в Дамаск подготвя нови химически атаки. \r\n„Не знаем каква е причината за тях (твърденията – бел.р.). Разбира се, ние категорично не сме съгласен с думите \"нова атака\", защото както знаете, въпреки всички настоявания от руска страна, не бе проведено безпристрастно международно разследване на предишни трагедии с използването на химически оръжия, съответно не считаме за възможно вината да бъде хвърлена върху сирийските въоръжени сили\", обясни говорителят на Кремъл. Тереза Герова", "date": "2017.06.27", "title": "Дмитрий Песков: Кремъл не разполага с информация за подготовка на химически атаки в Сирия"}
{"url": "http://www.focus-news.net/news/2017/06/27/2409270/mkd-makedoniya-otlozhiha-deloto-podkup-za-27-septemvri.html", "text": "Делото „Подкуп\", в което министър-председателят на Македония Зоран Заев е обвиняем, бе отложено за 27 септември, след като защитата поиска изземване на снимки, които вече са публикувани в YouTube, съобщава електронното издание МКД.\r\nВъв вторник Заев се яви за първи път в съда като премиер. Той е обвинен, че в качеството си на кмет на Струмица е поискал подкуп от бизнесмена Иван Николов Сачевалиев в размер на 163 924 евро – по две евро за квадратен метър на земя за строеж в града. \r\nНа последното заседание защитата на Заев поиска препис на доказателствата по делото. Съдията задължи Прокуратурата да представи доказателствата на адвокатите на Заев, за да могат да подготвят защитата си и да бъде изнесен обвинителният акт и уводното обръщение на настоящия премиер.Тереза Герова", "date": "2017.06.27", "title": "МКД (Македония): Отложиха делото „Подкуп“ за 27 септември"}
{"url": "http://www.focus-news.net/news/2017/06/27/2409271/sofiyska-gradska-prokuratura-postigna-osaditelna-prisada-za-kmeta-na-selo-uzundzhovo-za-kupuvane-na-glasove.html", "text": "По обвинителен акт на Софийска градска прокуратура съдът призна за виновен кмета на село Узунджово, област Хасково, Деян Ванчев за купуване на гласове и му наложи наказание лишаване от свобода за срок от 2 години, изпълнението на което е отложено за изпитателен срок от 4 години. Това съобщиха от пресцентъра на Прокуратурата.\r\nВанчев е осъден за това, че в периода от края на септември 2015 г. до 13 октомври 2015 г. при условията на продължавано престъпление, като кандидат за кмет на с. Узунджово е предложил на едно лице сумата от 30 лева и е дал на други 5 лица сумата от по 40 лева, за да упражнят избирателното си право в полза на коалицията, от която е издигнат. Установено е също, че в края на месец септември 2015 г. Деян Ванчев е предоставил имотна облага на две лица, с цел последните да я предадат на други четири лица, притежаващи активно избирателно право, с цел да гласуват в негова полза и в полза на издигналата го коалиция - престъпление по чл. 167, ал.5, вр. ал.4, вр. чл. 26, ал.1 НК. \r\nПрипомняме, че на 21.10.2015 г. главният прокурор Сотир Цацаров внесе до Централната избирателна комисия за даване на разрешение Деян Ванчев да бъде привлечен като обвиняем за извършеното от него престъпление против политическите права на гражданите, тъй като Деян Ванчев беше регистриран с решение на ОИК Хасково от 19.09.2015 г. като кандидат за кмет на с. Узунджово, издигнат от коалиция. \r\nСлед разрешение на ЦИК, Деян Ванчев беше привлечен като обвиняем от СГП и предаден на съд.", "date": "2017.06.27", "title": "Софийска градска прокуратура постигна осъдителна присъда за кмета на село Узунджово за купуване на гласове"}
{"url": "http://www.focus-news.net/news/2017/06/27/2409272/afp-pri-udari-na-mezhdunarodnata-koalitsiya-sreshtu-zatvor-na-islyamska-darzhava-sa-zaginali-57-dushi.html", "text": "При въздушни удари на водената от САЩ международна коалиция срещу „Ислямска държава“ срещу затвор на близкоизточната радикална групировка в Сирия са убити най-малко 57 души, предава AFP.\r\n„Ударите поразиха затвор на „Ислямска държава“ в Ал Маядин призори в понеделник, убивайки 44 затворници и 15 джихадисти“, заяви за агенцията директорът на Сирийската обсерватория за човешки права Рами Абделрахман.Тереза Герова", "date": "2017.06.27", "title": "AFP: При удари на международната коалиция срещу затвор на „Ислямска държава“ са загинали 57 души"}
{"url": "http://www.focus-news.net/news/2017/06/27/2409273/burgas-spirat-vodopodavaneto-v-s-sinyo-kamene-zaradi-konstatirani-nesaotvetstviya-s-iziskvaniyata-za-kachestvoto-na-vodata.html", "text": "Спира се водоподаването в с. Синьо Камене заради констатирани несъответствия с изискванията за качеството на водата. Това съобщиха от пресцентъра на РЗИ - Бургас. Във връзка с констатирани несъответствия по показател „обща алфа-активност“ на водата, подавана във водопроводната мрежа на с. Синьо Камене, община Средец, служители на РЗИ-Бургас връчиха на „ВиК“ ЕАД гр. Бургас предписание с изх. № ДЗК-129/24.04.2017г. за провеждане на допълнителни анализи на питейната вода по радиологични показатели в акредитирана лаборатория.\r\nСело Синьо Камене се водоснабдява с питейна вода от централен водоизточник – дренаж, вписан в регистъра на обектите с обществено предназначение, контролирани от РЗИ-Бургас под № 0201002927/01.06.2006г., и от каптаж „старата чешма“, осигуряващ вода за две къщи от селото.\r\nВ изпълнение на предписанието на 22.06.2017г. с писмо изх. № К-916-2/ 20.06.2017г. от „ВиК“ ЕАД Бургас постъпи информация за проведените допълнителни анализи в Изпитвателна лаборатория по радиоекология и радиоизотопни изследвания към Институт по почвознание, агротехнологии и защита на растенията „Н. Пушкаров“, при които е установено:\r\n1. Съгласно Протокол от изпитване №146/06.06.2017г. на питейна вода от дом Тодорови (дренаж) има отклонения на стойностите по следните показатели: „обща алфа активност“ - 0,73 Bq/dm³, при норма 0,1 Bq/dm³ и „естествен уран“ – 0,077 mg/l, при норма 0,03 mg/l. \r\n2. Съгласно Протокол от изпитване № № 145/06.06.2017г. на питейна вода от дом Тодорови (каптаж „старата чешма“ осигуряващ вода за две къщи от селото) има отклонение на стойностите по следния показател: „обща алфа активност“ - 0,15 Bq/dm³, при норма 0,1 Bq/dm³.\r\nКъм момента в с. Синьо Камене, община Средец, съгласно предоставени данни за българското население от НСИ към 31.12.2016г., постоянно живеещото население е 23 жители, от тях: няма лица под 18г., 8 лица на възраст от 19г. до 65г. и 15 лица над 65г., По неофициални данни на територията близо до с. Синьо Камене има находища на полезни изкопаеми. \r\nВъв връзка с предоставените от „ВиК“ ЕАД гр. Бургас данни и констатираните несъответствия с изискванията на Наредба №9 от 16 Март 2001г. за качеството на водата, предназначена за питейно-битови цели (Изд. от МЗ, МРРБ и МОСВ, Обн. ДВ бр.30 от 28 Март 2001г.) и с цел прекратяване въздействието на посочените фактори на околната среда върху здравето на населението, РЗИ-Бургас издаде предписание с изх.№ ДЗК-206/26.06.2017г. за спиране незабавно подаването на водата, използвана за питейно – битови цели, чрез водоснабдителната мрежа за населението на с. Синьо Камене, Община Средец и провеждане на следните задължителни мероприятия от страна на дружеството:\r\n1. До привеждане качествата на водата от водоизточниците, подавана чрез водоснабдителната мрежа за населението на с. Синьо Камене, Община Средец, водата за питейно-битови цели да се осигурява чрез цистерни или да се доставя бутилирана такава. Да се предприемат необходимите мерки доставяната с цистерните вода да отговаря на всички изисквания на Наредба № 9 и да не създава риск за здравето на потребителите. \r\n2. Да се информира писмено РЗИ-Бургас за последващите действия и мерки от страна на „ВиК“ ЕАД, гр. Бургас, за привеждане в норма на показателите „обща алфа активност“ и „естествен уран“, съгласно Приложение №1 таблица  Б и Г от Наредба № 9 от 16 март за качеството на водата предназначена за питейно – битови нужди. \r\n3.В тридневен срок след извършване на необходимите мерки по т.2 следва да се информира РЗИ–Бургас за осигуряване на представител на инспекцията за извършване на контролна проверка и пробонабиране от водоснабдителната мрежа на с. Синьо Камене, Община Средец.\r\nКъм настоящия момент е връчена заповед на Директора на РЗИ-Бургас за Потвърждаване на Предписание № ДЗК - 206/26.06.2017 г. за спиране на дейност със значение за здравето на човека: Подаването на водата, използвана за питейно – битови цели, чрез водоснабдителната мрежа за населението на с. Синьо Камене, Община Средец. \r\nИнформирани са Кмета на Община Средец и кметския наместник на с. Синьо Камене, които да предприемат спешни мерки за информиране на населението на с.Синьо Камене, чрез допълнително поставяне на информационни табели на обществените места в населеното място.", "date": "2017.06.27", "title": "Бургас: Спират водоподаването в с. Синьо Камене заради констатирани несъответствия с изискванията за качеството на водата"}
{"url": "http://www.focus-news.net/news/2017/06/27/2409277/aktsenti-v-predavaneto-chasat-na-burgas-na-radio-fokus-burgas.html", "text": "В предаването „Часът на Бургас“ на Радио „Фокус“– Бургас във фокуса на вниманието ни отново ще бъдат важните теми за вашия град. В днешното издание на предаването ще ви разкажем в аванс за предстоящите събития и фестивали в културния календар това лято. Юбилейният 10-ти Фестивал на пясъчните скулптури, който започва след броени дни, музикални фестивали, концерти и превърналият се в една от емблемите на града конкурс „Бургас и морето“ са само малка част от тази програма. С какво ще изненада тази година жителите и гостите си Бургас и какво да не пропускате? Това ще попитаме Димитър Маджаров, директор на ОП „Летен театър, фестивали и концерти“. \r\nВсичко това и още информация в аванс предстои в предаването „Часът на Бургас“ от 16.00 до 17.00 часа на честотите на Радио „Фокус“ 106,5 FM за Бургас и 99,4 FM за Созопол. Водещ е Евелин Цанева.", "date": "2017.06.27", "title": "Акценти в предаването „Часът на Бургас“ на Радио „Фокус“– Бургас"}
{"url": "http://www.focus-news.net/news/2017/06/27/2409276/sabah-prodalzhava-natiskat-na-turtsiya-kam-germaniya-za-vrashtane-na-gyulenisti.html", "text": "Стана известно, че Анкара е изпратила на Германия допълнителен списък със заподозрени членове на т.нар. „Терористична организация на гюленистите/Паралелна държавна структура” (ФЕТО/ПДС), които иска да  бъдат екстрадирани в Турция, предаде информационната агенция Догу хабер ажансъ (ДХА). Според вестник „Ди Велт”, последният нов подобен списък е връчен през април, което е потвърдено от неназован говорител на германското МВР. \r\nСлед запознаване със списъка са били уведомени съответните провинции, където се намират посочените лица. Например, в полицията в Берлин има списък от 40 страници, в който от 16 юни до сега са включени имената на 72 лица. Германските власти проучват въпроса от три гледни точки. Първо, става ли въпрос за шпионаж срещу Турция, въз основа на сведенията в изпратените от Анкара списъци. Второ, отговарят ли на истината отправените обвинения. Трето, представляват ли потенциална опасност лицата, чийто имена фигурират в списъците. \r\nИсканията на Турция към Германия за връщане на привърженици на т.нар. ФЕТО/ПДС и на симпатизанти на Кюрдската работническа партия (ПКК) бяха поставени на дневен ред през февруари. Тогава началникът на Националната разузнавателна организация на Турция (МИТ) Хакан Фидан връчи на шефа на германското разузнаване Бруно Кал списък с над 300 лица и около 200 дружества, училища и фирми. Това стана по време на Конференцията за сигурност в Мюнхен, посочва още ДХА.Георги Димов", "date": "2017.06.27", "title": "„Сабах”: Продължава натискът на Турция към Германия за връщане на гюленисти"}
{"url": "http://www.focus-news.net/news/2017/06/27/2409275/ruse-vremenno-dvizhenieto-se-osashtestvyava-v-edna-lenta-po-pat-i-5-polsko-kosovo-byala-poradi-patnotransportno-proizshestvie.html", "text": "Временно движението се осъществява в една лента по път I-5 Полско Косово - Бяла поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.06.27", "title": "Русе: Временно движението се осъществява в една лента по път I-5 Полско Косово - Бяла поради пътнотранспортно произшествие"}
{"url": "http://www.focus-news.net/news/2017/06/27/2409279/blagoevgrad-44-detsa-s-izyaveni-darbi-ot-uchilishtata-v-obshtina-petrich-byaha-nagradeni-na-ofitsialna-tseremoniya.html", "text": "44 деца с изявени дарби от училищата в община Петрич бяха наградени на официална церемония днес, съобщиха от пресцентъра на Община Петрич. Това стана по линия на Програмата за мерките за закрила на деца с изявени дарби, приета от съветниците през м. март 2016 г. Отличените ученици получиха еднократно финансово стимулиране. 77 са били тази година подадените заявления за награждаване, от тях 44 са получили одобрение. Най-много са учениците от СУ „Никола Вапцаров” общо 17, следват: 11 ученици от ПГИТ „Проф.д-р Асен Златаров”; 9 ученици от ПГ „Пейо Яворов”; 3 –ма ученици от СУ „Св. Паисий Хилендарски” с. Първомай; 2 –ма ученици от Трето основно училище „Гоце Делчев” ; 1 ученик от Четвърто основно училище „Христо Смирненски” и 1 ученик от Първо основно училище „Кочо Мавродиев”. Отделно от тях със заповед на кмета Димитър Бръчков едногодишна стипендия от МОН получават Ванина Калапсъзова и Александра Станкова от ПГ „Пейо Яворов”. Учениците с изявени дарби бяха поздравени от заместник-кмета Илияна Попова, която отбеляза, че е горда заради прекрасните деца, които има община Петрич. „Нашата задача е да ги подкрепяме и мотивираме да се развиват”, посочи в поздравителните си думи Илияна Попова. Наградените ученици изразиха своята благодарност към кмета Димитър Бръчков и неговият екип за отношението и подчертаха, че по този начин се чувстват оценени, което пък води до мотивация и вдъхновение. Директорите на училища също благодариха на екипа на кмета, че застава зад това начинание. В хода на церемонията по награждаването част от учениците прочетоха откъси от свои отличени в национални и международни конкурси творби. Възпитаници на ПГ „Пейо Яворов”  пък представиха два проекта, с които са стигнали до финала на Международния фестивал за медийно изкуство „Арлекино” гр. Варна.", "date": "2017.06.27", "title": "Благоевград: 44 деца с изявени дарби от училищата в община Петрич бяха наградени на официална церемония"}
{"url": "http://www.focus-news.net/news/2017/06/27/2409278/yambol-vazstanoveno-e-dvizhenieto-vav-vsichki-lenti-v-posoka-burgas-v-uchastaka-ot-km-297-do-km-299-na-magistrala-trakiya.html", "text": "Възстановено е движението във всички ленти в посока Бургас в участъка от км 297 до км 299 на автомагистрала „Тракия”. Това съобщиха от пресцентъра на Агенция „Пътна инфраструктура”.", "date": "2017.06.27", "title": "Ямбол: Възстановено е движението във всички ленти в посока Бургас в участъка от км 297 до км 299 на магистрала „Тракия”"}
{"url": "http://www.focus-news.net/news/2017/06/27/2409283/aktsenti-v-predavaneto-chasat-na-karlovo-na-radio-fokus-plovdiv.html", "text": "Днес в Карлово започна двудневен Национален ученически събор „С Левски в ума и сърцето“, посветен на 180-тата годишнина от рождението на Апостола. В града на Левски са се събрали деца от всички училища в България, носещи името му. В предаването „Часът на Карлово” на Радио „Фокус” - Пловдив в пряка връзка с кмета д-р Емил Кабаиванов ще разберем какво е настроението там и как протича този събор. В предаването ще научите повече и за това с какви нови разкрития за живота и делото на Левски се обогати историята ни след провелата се Националната научна конференция „Васил Левски и Вътрешната революционна организация в борбата за национално освобождение”, посветена на 180 години от рождението на Апостола. Научният форум събра в родния град на Апостола изследователи от цялата страна. Ще чуем какви са отзивите за конференцията от нейния председател проф. Пламен Митев, както и на домакините, в лицето на директора на Национален музей „Васил Левски” Дора Чаушева. Най-интересното ще разкаже асистент Алека Стрезова, от Института по исторически изследвания към БАН, която разполага с Османски дипломатически документи за БРЦК и Левски.\r\nВ днешното предаване отново ще анонсираме фестивала „Столетово пее”, който ще се проведе на 1 и 2 юли, с помощта на председателя на читалището в село Столетово Мирослав Колев. Фестивалът празнува 10-годишен юбилей. В него са заявили участие над 1000 изпълнители от цялата страна.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.06.27", "title": "Акценти в предаването „Часът на Карлово” на Радио „Фокус” – Пловдив"}
{"url": "http://www.focus-news.net/news/2017/06/27/2409282/ruse-mazh-e-postradal-pri-katastrofa-mezhdu-lek-i-tovaren-avtomobil-na-patya-polsko-kosovo-byala.html", "text": "Мъж е пострадал при катастрофа между лек и товарен автомобил на пътя Полско Косово – Бяла. Това съобщиха за Агенция „Фокус“ от ОДМВР – Русе. Към 13.17 часа е постъпил сигнал за пътен инцидент на около километър от разклона за село Пейчиново. Първоначалната информация е, че при завой лекият автомобил е влязъл в насрещното движение и се ударил в товарния. При катастрофата е пострадал водачът на лекия автомобил. Той е откаран в болница с болки в крака. Няма данни за други пострадали вследствие на инцидента. Движението в участъка на пътнотранспортното произшествие не е спряно, извършва се в едната лента.\r\nДеница КИТАНОВА", "date": "2017.06.27", "title": "Русе: Мъж е пострадал при катастрофа между лек и товарен автомобил на пътя Полско Косово – Бяла"}
{"url": "http://www.focus-news.net/news/2017/06/27/2409284/ria-novosti-moskva-razraboti-patna-karta-za-razreshavane-na-koreyskiya-vapros.html", "text": "Москва е разработила план за разрешаване на проблема на Корейския полуостров и е готова да го обсъди с други участници в преговорите. Това заяви във вторник заместник-министърът на външните работи на Руската федерация Игор Моргулов.\r\n„Разработихме и сме готови да обсъдим с партньорите набор от практически мерки, нещо като „пътна карта“, крайната цел на която е създаването в Североизточна Азия механизъм за постигането на траен мир и едновременно с това решение на проблемите на полуострова, включително неговата денуклеаризация“, поясни руският дипломат. Съгласно думите му, Москва, предприемайки подобна инициатива, действа в координация с Китай, обезпокоен от случващото се в региона.\r\nДокументът включва поетапна схема на придвижване на страните към диалог без предварителни условия. Началото трябва да бъде поставено с „проява на взаимна сдържаност, без провокации един към друг, преговори за общите принципи на отношенията, както и ненападение, отказ от използване и заплашване със сила“, отбеляза Моргулов. При това на Пхенян следва да бъдат представени гаранции за сигурност, което ще даде възможност на севернокорейския режим да се откаже от ядрената и ракетната си програма. \r\nМоргулов обърна внимание на това, че проблемите на полуострова трябва да бъдат решение по мирен път, преди всичко – по този на диалог между главните антагонисти – САЩ и Северна Корея. Формално тези страни се намират в състояние на война – след конфликта от 1950-1953 г. те подписаха единствено споразумение за примирие. Всички последвали опити от страна на Пхенян да сключи мирен договор бяха отхвърлени от Вашингтон. В последно време военното напрежение между страните се изостри на фона на ядрените и ракетни изпитания на КНДР. САЩ изпратиха в Японско море самолетоносача „Карл Винсън“, за да сплаши Пхенян, а по-късно в японското пристанище Йокосука бе завършен и ремонтът на друг самолетоносач – „Роналд Рейгън“. В тази връзка Руската федерация изразява увереност, че военните провокации само влошават ситуацията на Корейския полуостров.\r\nВ началото на юни Съветът за сигурност на ООН единодушно прие резолюция, разширяваща санкциите срещу Северна Корея във връзка с продължаващите ракетни тестове. В списъка попаднаха няколко частни и четири юридически лица: ракетни войски, търговски фирми и банка. Последното изпитание Пхенян проведе на 9 юни, когато бяха тествани няколко крилати ракети. По-рано, на 29 май, бе извършено изпитание на ракети със система за прихващане на противника. \r\nМоргулов обърна внимание, че Москва е против разширеното тълкуване на режима и „въвеждането от отделни държави на едностранни рестрикции, насочени към икономическо задушаване на КНДР“.\r\nШестстранните преговори за денуклеаризацията на Корейския полуостров започнаха през август 2003 г. В тях взеха участие високопоставени дипломати от Руската федерация, Северна Корея, Южна Корея, САЩ, Китай и Япония. В резултат Пхенян не само замрази своята ядрена програма, но и пристъпи към демонтаж на реактора в експерименталния център Йонбьон. Въпреки това от 2008 г. насам диалогът де факто навлезе в задънена улица, след като САЩ и Северна Корея не се договориха за начините на проверка на представения от Пхенян списък на ядрени програми. Япония и Южна Корея пък се отказаха от изпълнението на своите задължения по доставка на гориво за севернокорейците в замяна на отказа на Пхенян от ядрената програма. .Тереза Герова", "date": "2017.06.27", "title": "РИА Новости: Москва разработи „пътна карта“ за разрешаване на корейския въпрос"}
{"url": "http://www.focus-news.net/news/2017/06/27/2409280/api-dvizhenieto-pri-km-368-v-posoka-varna-na-am-hemus-se-osashtestvyava-v-edna-lenta-poradi-remont-na-ramka.html", "text": "До 17:00 часа днес движението при км 368 в посока Варна на АМ \"Хемус\" се осъществява в една лента поради ремонт на рамка. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание, като спазват поставената сигнализация.", "date": "2017.06.27", "title": "АПИ: Движението при км 368 в посока Варна на АМ \"Хемус\" се осъществява в една лента поради ремонт на рамка"}
{"url": "http://www.focus-news.net/news/2017/06/27/2409266/anatoliy-makarov-poslanik-na-rusiya-stranata-ni-zachita-izbora-na-balgariya-da-bade-chast-ot-es-i-nato-no-i-zhelae-da-se-razvivat-vzaimoizgodnite-otnosheniya-mezhdu-dvete-darzhavi.html", "text": "Благодаря ви, братя българи, че и след 140 години пред монументите на руските войници в Свищов продължават да се носят цветя. Това каза в празничното си слово по повод 140-годишнината от Освобождението на Свищов посланикът на Русия в България Анатолий Макаров, предаде репортер на Радио „Фокус“ – Велико Търново. Именно този жест на признателност е вярната гаранция, че двата народа винаги ще бъдат заедно. Анатолий Макаров припомни, че точно тук, в Свищов, преди 140 години започва победното шествие на руските войски и българските опълченци. „Тъкмо тук става окончателно ясно, че на османското иго идва краят. Историята показа, че всяка форма на подтисничество в последствие се обръща против самия подтисник. Затова не може да се забравя и днес, когато отделни страни смятат, че могат да натрапват на другите собствените си модели и правила, когато под формата на т. нар. помощ се унищожават традициите и устоите, изкоренява се правото на всяка държава да притежава и отстоява своите национални интереси. Русия винаги е изхождала от това, че междудържавните отношения трябва да се градят в равноправие и взаимно уважение. С България ни свързва общото минало. Дори думата „памет“ в нашите езици звучи еднакво, но това не означава, че и днес ние живеем само с паметта“, посочи Макаров. Той допълни, че Русия зачита свободния избор на България да бъде част от Европейския съюз и НАТО, но и желае да се развиват взаимоизгодните отношения между двете държави. По думите му за това има всички предпоставки и възможности.\r\nНадежда КРЪСТЕВА", "date": "2017.06.27", "title": "Анатолий Макаров, посланик на Русия: Страната ни зачита избора на България да бъде част от ЕС и НАТО, но и желае да се развиват взаимоизгодните отношения между двете държави"}
{"url": "http://www.focus-news.net/news/2017/06/27/2409281/antitrastovi-merki-ek-nalaga-na-google-globa-ot-242-mlrd-evro-za-zloupotreba-s-gospodstvashtoto-polozhenie.html", "text": "Европейската комисия глоби Google с 2,42 млрд. евро за нарушаване на антитръстовите правила на ЕС. Google е злоупотребил с господстващото си положение като машина за търсене, като е дал незаконно предимство на друг свой продукт — услуга за сравнително пазаруване. Това се казва в съобщение от пресслужбата на ЕК.\r\nДружеството трябва да прекрати тази практика в срок от 90 дни. В противен случай ще му бъде наложена глоба в размер до 5% от среднодневния световен оборот на Alphabet, дружеството майка на Google. \r\nКомисарят Маргрете Вестегер, която отговаря за политиката в областта на конкуренцията, заяви: Google е създателят на много иновативни продукти и услуги, променили живота ни, и това е нещо много хубаво. Стратегията, която Google избра за своята услуга за сравнително пазаруване, обаче не разчита само на това клиентите да бъдат привлечени от продукт, който е разработен по-добре от този на неговите конкуренти. Google злоупотреби със своето господстващо положение като машина за търсене, като промотира своята собствена услуга за сравнително пазаруване в резултатите от търсенията за сметка на „изблъскването“ надолу на услугите на конкурентите му. \r\nСъгласно антитръстовите правила на ЕС действията на Google са незаконни. Google е лишил другите дружества от възможността да се конкурират въз основа на качествата на своите продукти и да разработват иновативни продукти. И което е най-важното, Google е лишил европейските потребители от истински избор на услуги и от пълноценно ползване на предимствата на иновациите.", "date": "2017.06.27", "title": "Антитръстови мерки: ЕК налага на Google глоба от 2,42 млрд. евро за злоупотреба с господстващото положение"}
{"url": "http://www.focus-news.net/news/2017/06/27/2409286/pernik-tokov-udar-e-prichinil-smartta-na-rabotnika-na-toplofikatsiya.html", "text": "Ръководството на „Топлофикация Перник“ АД изразява своите най-искрени съболезнования към семейството и близките на нелепо загиналия работник, съобщиха от дружеството. \"Макар и да знаем, че болката на близките е огромна и нищо не би могло да я заличи, цялото Ръководство на „Топлофикация Перник“ АД заедно с всички свои звена би искало да изкаже най-искрените си съболезнования към семейството на загиналия\", посочват от дружеството. От там уточняват, че работникът от началото на месеца е работил към звено „Пресевно-обогатителен възел“ на предприятието, което тепърва се изгражда и развива. Смъртта му е настъпила при трудова злополука вследствие от токов удар по време на изпълнение на своите служебни задължения. Ръководството на „Топлофикация Перник“ АД уверява, че спазва необходимите условия за безопасност на труда и отбелязват, че за съжаление такива трудови инциденти се случват при подобен тип дейности. \"Ангажираме се да съдействаме, с каквото можем на семейството, осъзнавайки, че никоя помощ не би могла да компенсира тяхната загуба. Случилото се е трагедия и за нас - неговите колеги и приятели. Още веднъж поднасяме дълбоките си съболезнования!\", заявяват още от „Топлофикация Перник“.", "date": "2017.06.27", "title": "Перник: Токов удар е причинил смъртта на работника на „Топлофикация“"}
{"url": "http://www.focus-news.net/news/2017/06/27/2409289/osmoto-izdanie-na-letniya-festival-opera-v-parka-zapochva-na-30-yuni.html", "text": "На 30 юни започва традиционния летен фестивал „Опера в парка“, който се провежда за осми път под патронажа на кмета на София Йорданка Фандъкова, съобщиха от пресцентъра на Столична община. Проектът е част от Календара на културните събития на Столична община за  2017 година. Осмото издание на фестивала „Опера в парка на Военна академия „Г. С. Раковски“ се осъществява с любезното съдействие на Министерство на отбраната. Събитието се реализира и с подкрепата на ОББ и със съдействието на Военната академия.\r\nЕстественият екстериор на парка на Военна академия засилва посланията, които оперните, балетните и детските представления изпращат на зрителите. Паркът, известен с уникалната си ландшафтна архитектура, е отворен за свободен достъп преди девет години, а само след една година, през 2010, по идея на академик Пламен Карталов, директор на Софийска опера и балет, стартира и фестивала „Опера в парка“. Така средата орнаментира с естествената си акустика програмата на „Опера в парка“, а зрителите получават едно по-различно и по-интензивно възприятие на класическите оперни и балетни представления.", "date": "2017.06.27", "title": "Осмото издание на летния фестивал „Опера в парка“ започва на 30 юни"}
{"url": "http://www.focus-news.net/news/2017/06/27/2409290/veliko-tarnovo-koronyasvaneto-na-tsar-kaloyan-shte-bade-presazdadeno-v-krepostta-tsarevets.html", "text": "Великият български владетел Калоян отново ще бъде коронясан в крепостта Царевец. 813 години след интронизацията на най-малкия брат от първите Асеневци историческото събитие ще бъде пресъздадено във Велико Търново, съобщиха от пресцентъра на Община Велико Търново. Реконструкцията на държавническия акт ще бъде кулминация на Втория международен реанакторски фестивал „Ежедневието на средновековен Търновград – Възходът на цар Калоян”, който ще се проведе в крепостта Царевец от 30 юни до 2 юли. Във възстановката ще участват актьори от Музикално-драматичния театър „Константин Кисимов” във Велико Търново, както и родолюбци от клуб „Традиция”. Вплетени в нея са и фрагменти от драматичния спектакъл „Величието на Асеневци” и стихове на великотърновския поет Радко Радков.\r\nКакто през 1204 г., римският пратеник кардинал Лъв отново ще короняса славния владетел, който утвърждава възстановената от неговите братя – царете Петър и Асен, българска държава и по чието време продължава възходът на Второто българско царство. Историческото събитие ще бъде пресъздадено в Царския дворец. \r\nМеждународният фестивал ще бъде открит официално в 19,00 часа на 30 юни с атрактивна тържествена церемония на площад „Цар Асен I” пред крепостта Царевец. Възстановката на коронясването на Калоян ще бъде в съботната вечер (1 юли) от 19.00 часа. По-рано през същия ден посетителите ще могат да видят и сцени от битката край Одрин, по време на която Калоян разгромява латините – кръстоносци и пленява император Балдуин Фладърски. \r\nВторото издание на международния реанакторски фестивал е посветено на 820-годишнината от възкачването на престола на цар Калоян. Това обявиха по време на пресконференция заместник-кметът на Велико Търново Ганчо Карабаджаков, директорът на дирекция „Култура, туризъм и международни дейности” Нелина Църова и представители на клуб „Традиция”. В рамките на събитието ще бъде отсечена и фестивална сувенирна монета. Посетителите ще заплащат само входна такса за крепостта Царевец, като билетът ще позволява многократно влизане в архитектурно-музейния резерват, предвид наситената програма.\r\nВ историческите възстановки на бита, кухнята, занаятите, изкуствата и воинските умения в България, Византия и Европа през средните векове ще участват групи и свободни реконструктури и занаятчии от България, Сърбия и Румъния. Общият брой на реанакторите е над 120. Във вечерните часове на съботния 1 юли посетителите ще могат да се насладят на вълшебната средновековна музика, изпълнена от група „Ериней”. Концертът ще бъде в Царския дворец, а след края му от Царевец до площад „Цар Асен I” ще премине факелно шествие. В 22,00 часа започва безплатната прожекция на аудиовизуалния спектакъл „Царевград Търнов – звук и светлина”. \r\n„Фестивалът пресъздава славни моменти от историята на Второто българско царство и столичния Търновград. Уверен съм, че това събитие ще стане традиционно, защото приляга на Велико Търново”, заяви Ганчо Карабаджаков. Той посочи, че се обсъжда идея този тип атракции да бъдат постоянни и да бъдат включени в туроператорските пакети. \r\nОрганизатори са Община Велико Търново, Регионалният исторически музей и СНЦ „Търновци“.", "date": "2017.06.27", "title": "Велико Търново: Коронясването на цар Калоян ще бъде пресъздадено в крепостта Царевец"}
{"url": "http://www.focus-news.net/news/2017/06/27/2409292/daniela-dimova-obshtinski-savetnik-ot-gerb-ezhegodniyat-rast-na-byudzheta-utvarzhdava-varna-kato-grad-s-bogat-kulturen-zhivot.html", "text": "Общинският бюджет за култура расте между 7 и 10 процента годишно. Тази положителна тенденция през последните три години ни позволява да запазим големите и стойностни фестивали, с които Варна се гордее и които се радват на международно признание. Това коментира на среща с жители на варненския район „Младост” общинският съветник от ГЕРБ и председател на комисията по култура в местния парламент Даниела Димова, съобщиха от пресцентъра на ПП ГЕРБ. \r\nТя изтъкна, че акцент в общинския бюджет тази година са събитията, свързани със спечелената от Варна титла „Европейска младежка столица 2017”. В подкрепа на младежките проекти е предвидено финансиране чрез специален фонд, изтъкна Димова. По думите й важна част в бюджета за култура са отпуснатите средства за облагородяване на градската среда. „Това е знак за усилията на общината да се подобряват облика на града ни и качеството на живот в него. Нови паметници създават атмосфера в морската столица и привличат вниманието на жителите и гостите й”, отчете председателят на комисията по култура. Тя открои и доброто взаимодействие с Варненската и Великопреславска митрополия, като припомни, че от общинския бюджет за тази година са отпуснати 150 000 лв. за градежа на новия храм „Св. Прокопий Варненски”  и 100 000 лв. за ремонт на покрива на катедралата „Св. Успение Богородично”. „С грижа за духовното здраве на хората подкрепяме и традиционната Седмица на православната книга”, допълни Даниела Димова. \r\nВ качеството си на директор на Театрално-музикалния продуцентски център тя анонсира предстоящи събития в пъстрата културна програма на Варна. „Летният театър е домакин на Международния фестивал „Варненско лято”, на Международния балетен конкурс - Варна, на Международния фолклорен фестивал, както и на множество други концертни и артистични прояви, а от 22 юни със спектакъла „Котките” на тази сцена започна Опера в Летния театър”, коментира Димова и увери, че варненската публика отново ще преживее много положителни емоции. \r\n„В града ни кипи богат културен живот, което показва, че хората, които работят в тази сфера, имат подход и отношение да развиват качествен културен продукт”, заяви д-р Лидия Маринова – зам.-председател на Общинския съвет и ръководител на районната организация на ПП ГЕРБ-Младост, по чиято инициатива се проведе срещата. \r\nВ дискусията по актуални теми, свързани с обновяването на градската среда и развитието на Варна, се включиха и общинските съветници от ГЕРБ Калина Пеева и Станислав Иванов, който оглавява постоянната комисия по финанси и бюджет в ОбС.", "date": "2017.06.27", "title": "Даниела Димова, общински съветник от ГЕРБ: Ежегодният ръст на бюджета утвърждава Варна като град с богат културен живот"}
{"url": "http://www.focus-news.net/news/2017/06/27/2409288/sport-elitsa-kostova-postigna-pobeda-nad-lyu-fandzou-v-kvalifikatsiite-na-uimbaldan.html", "text": "Втората ракета на България Елица Костова постигна победа с 6:4, 6:1 поставената под номер 14 в схемата Лю Фандзоу от Китай в първия приключил за деня двубой от квалификациите на Уимбълдън.\r\nВъв втори кръг на квалификациите Костова ще се изправи срещу победителката от двубоя Ирина Фалкони (САЩ) – Тара Муур (Великобритания). \r\nДруга наша тенисистка - Изабелла Шиникова, отпадна на старта, след като загуби с 4:6, 1:6 от Катинка фон Дайхман от Лихтенщайн във втория приключил за деня двубой. \r\nПо-късно днес в първия квалификационен кръг в надпреварата ще играе и Виктория Томова, която ще се изправи срещу Луксика Кумхум от Тайланд.", "date": "2017.06.27", "title": "Спорт: Елица Костова постигна победа над Лю Фандзоу в квалификациите на Уимбълдън"}
{"url": "http://www.focus-news.net/news/2017/06/27/2409291/vitseprezidentat-iliyana-yotova-balgarskoto-predsedatelstvo-na-es-e-shans-stranata-ni-da-populyarizira-svoeto-bogato-kulturno-nasledstvo.html", "text": "Трябва да покажем цялото богатство на нашата история в културната програма на българското председателство на ЕС. Това заяви вицепрезидентът Илияна Йотова в Калофер, където участва в дискусия за опазване и популяризиране на културно-историческото наследство, съобщиха от прессекретариата на държавния глава. Илияна Йотова подчерта, че българското възраждане е уникално в контекста на европейския Ренесанс и предложи възрожденските градове да бъдат включени в културната програма. Предложението беше приветствано от присъстващите жители на Калофер.   \r\n„Страната ни не трябва да пропуска уникалния шанс след десет годишно членство в Съюза максимално да популяризира своето културно наследство и да привлече вниманието на европейските граждани както върху неговото многообразие, така и върху историческата му ценност в европейско и световно измерение”, посочи вицепрезидентът.   \r\nИлияна Йотова обърна внимание на забавянето, с което е започнал общественият дебат по темата за културната програма на българското председателство. „Време е за енергични действия, за съгласуваност и координация на институциите на централната и местна власт, на гражданските сдружения, медиите и експертните общности, на Българските културни институти в чужбина. Наложително е да ползваме опита на други страни-членки, които вече са председателствали Съюза”, каза вицепрезидентът. По думите на Илияна Йотова, когато българските институции си подават ръка, това е в интерес на страната.   \r\nВ рамките на форума бе повдигнат въпросът за необходимостта от промяна на финансирането на малките населени места. Представители на Националното сдружение на кметовете на малките населени места поискаха среща по темата с вицепрезидента. Илияна Йотова пое ангажимент да организира съвместна дискусия по проблемите с представители на изпълнителната власт и Народното събрание. \r\nДискусията на тема „Нови възможности за развитие на културно-исторически туризъм в Калофер и региона“ е част от националната кампания на вестник „Стандарт“ „Чудесата на България 2017”, която тази година се провежда под патронажа на вицепрезидента. Във форума участваха представители на Министерството на културата, на областната администрация, народни представители, кметове, културни институции, археолози. \r\nПо-рано Илияна Йотова посети Националния музей „Христо Ботев” в града.", "date": "2017.06.27", "title": "Вицепрезидентът Илияна Йотова: Българското председателство на ЕС е шанс страната ни да популяризира своето богато културно наследство"}
{"url": "http://www.focus-news.net/news/2017/06/27/2409274/anatoliya-todorova-im-svishtov-todor-sabev-e-edin-ot-initsiatorite-za-vazobnovyavaneto-na-svishtovskiya-taen-revolyutsionen-komitet-pomognal-za-osvobozhdenieto-na-balgariya.html", "text": "Свищовлията Тодор Събев е един от инициаторите за възобновяването на Свищовския таен революционен комитет, помогнал много за освобождението на България. Това разказа в предаването „Добре дошли в Свищов“ на Радио „Фокус“ – Велико Търново Анатолия Тодорова, уредник в Историческия музей в Свищов. Тодор Събев е роден в Свищов, в семейството на Янка и Никола Събеви. Революционният комитет е възобновен именно в родния му дом през 1876 година. „Инициативата е на български комитети в Румъния чрез техния член свищовлията Иваница Данчев. Ръководител е Христо Бръчков, с първи помощници братята Tодор, Янко и Ангел Събеви, Тодор Стойков и Тачо С. Бояджиев. Дейността на комитета е свързана с прехвърлянето на войводи, апостоли и оръжие от Румъния в България за подготовката на Априлското въстание“, посочи още Тодорова. Тя подчерта, че българската организация е в постоянна връзка с румънските подобни. \r\nВ тайно седалище на Комитета е превърната именно къщата на братя Събеви. „В мазата, чрез вход през един от зидовете, се влиза в голямо просторно подземие. То е пригодено за нощувка на идващи от Търново, Габрово и Балкана комити“, допълни уредникът в музея. През пролетта на 1876 г. през именно чрез Тодор Събев е доставен  барутът за четата на поп Харитон, който се включва активно в Априлското въстание. След разгрома на бунта, с помощта на Комитета през реката са прехвърлени повече от 300 въстаници, сред които Стефан Стамболов, главният апостол на Търновския революционен окръг и неговият помощник Христо Караминков - Бунито. Тодор Събев се включва в освободителните дейности основно като информатор. След Освобождението през 1881 година той става околийски началник на град Свищов. Доброволец е в Сръбско-българската война. През 1885 година публикува спомените си за „Последните дни на въстанията“. Умира в Свищов през 1914 г.\r\nЛуиза ТРАНЧЕВА", "date": "2017.06.27", "title": "Анатолия Тодорова, ИМ – Свищов: Тодор Събев е един от инициаторите за възобновяването на Свищовския таен революционен комитет, помогнал за освобождението на България"}
{"url": "http://www.focus-news.net/news/2017/06/27/2409294/evrodeputatat-georgi-pirinski-kam-evrokomisiyata-reshitelni-deystviya-za-koheziyata-post-2020-sega.html", "text": "На 26 юни следобед Комисията по бюджетен контрол (КБК) в Европейския парламент проведе дискусия по специалния доклад на Европейската сметна палата анализиращ опита от подготовката и договарянето на Споразуменията за партньорство и Оперативните програми за кохезионната политика през 2014-2020 г. Докладчикът на КБК по тази проблематика,  евродепутатът социалист Георги Пирински, подчерта особената важност на навременната подготовка и сключване на споразуменията и програмите още в самото начало на периода, съобщиха от пресофиса на евродепутата. \r\nЕто защо е наложително за периода след 2020 г. Европейската комисия да инициира възможно най-бързо утвърждаването на необходимите законодателна рамка и допълнителни правила и ръководства. Към настоящия момент се очертава изключително тревожно забавяне от страна на Еврокомисията на представянето на предложението за Многогодишна финансова рамка на Европейския съюз за периода след 2020 г., което  тя е длъжна да направи до 1 януари 2018 г. Това забавяне, от своя страна, значително ще отложи приемането на законодателния пакет за кохезионната политика след 2020 г.  \r\nВ тази връзка Пирински подчерта необходимостта Еврокомисията да бъде готова със своеобразен антикризисен план, който да не допусне да се повтори забавянето на практика с цели две години (чак през 2016 г.) в старта на оперативните програми за периода 2014-2020 г.", "date": "2017.06.27", "title": "Евродепутатът Георги Пирински към Еврокомисията: Решителни действия за кохезията „пост-2020“ сега"}
{"url": "http://www.focus-news.net/news/2017/06/27/2409296/sofiyskata-opera-i-balet-organizira-preskonferentsiya-na-28-yuni.html", "text": "Софийската опера и балет организира пресконференция на 28 юни, от 11:00 часа, в парка на Военна академия „Г.С.Раковски“, съобщиха от пресцентъра на Столична община. Пресконференцията е посветена на осмото издание на прочутия летен фестивал „Опера в парка“. На пресконференцията ще присъстват: \r\n- Доцент д-р Тодор Чобанов – заместник-кмет по направление „Култура, образование, спорт и превенция на зависимости“, \r\n- Генерал – майор Груди Ангелов – Директор на Военна академия „Г.С. Раковски“; \r\n- Биляна Генова – Директор на дирекция „Култура“ на Столична община;\r\n- Анка Костова -мениджър „ПР и спонсорство в ОББ“; \r\n- Вера Петрова – Заместник-директор „Продукции“на Софийска опера и балет; \r\n- Сара-Нора Кръстева – Художествен ръководител на балета на Софийска опера и балет; \r\n- Юлия Кръстева - режисьор на детските спектакли, които ще се играят на фестивала „Опера в парка“;\r\n- Артисти от Софийска опера и балет, участници в осмото издание на фестивала „Опера в парка“", "date": "2017.06.27", "title": "Софийската опера и балет организира пресконференция на 28 юни"}
{"url": "http://www.focus-news.net/news/2017/06/27/2409298/sport-dachiya-kishinev-se-razdelya-s-dvama-balgarski-igrachi.html", "text": "Молдовският клубен отбор по футбол Дачия Кишинев се разделя с двама български играчи – с нападетеля Исмаил Иса и централния полузащитник Георги Сърмов, които вече официално са свободни агенти, съобщава Moldfootball.com. \r\nИ двамата футболисти преминаха в Дачия Кишинев в края на лятото на 2016 г. В миналия сезон 31-годишният Сърмов отбеляза седем гола за столичния тим, а Иса реализира пет попадения и седем асистенции.", "date": "2017.06.27", "title": "Спорт: Дачия Кишинев се разделя с двама български играчи"}
{"url": "http://www.focus-news.net/news/2017/06/27/2409293/kyustendil-v-ramkite-na-edna-godina-obshtina-dupnitsa-e-izvarshila-investitsii-za-okolo-1-mln-leva-v-obshtinskata-bolnitsa.html", "text": "В рамките на една година Община Дупница е извършила инвестиции за около 1 млн. лева в общинската болница. Това каза пред Радио „Фокус” – Кюстендил заместник-кметът на Община Дупница Красимир Георгиев. По думите му, в Община Дупница са получени две писма от страна на общинската болница, в които са изразени становища по отношение на два проекта, реализирани през годината. Самите писма са предизвикали и различни коментари в медиите. „Според общинската болница, ремонтът, извършен в сградата на бившата транспортна болница, е недостатъчно добро. Мотивацията е била доклад, изготвен от служител на болницата, през месец март 2017 година. Тогава това е било напълно възможно, защото обектът е приключен с издаване на Акт 16 през месец април 2017 година. До тогава са извършени перфектно всички мерки”, каза Красимир Георгиев. По думите му, кметът на Община Дупница инженер Методи Чимев е назначил и проверка в тази връзка. Проверката е завършила с протокол, в който е посочено, че няма никакви пропуски. „Обръщам внимание на ръководството на болницата, да бъде по-коректно и по-професионално да се подхожда при анализирането на тези проблеми”, каза Красимир Георгиев.\r\nИма пълно съответствие между вноските и направените икономии след реализиране на мерки за енергийна ефективност в общинската болница в Дупница, посочи Красимир Георгиев. По думите му, е имало неразбиране от страна на ръководството на общинската болница, където е реализиран проектът чрез ЕСКО договор – договор с гарантиран резултат. „Зад всяко решение стои решение на Общинския съвет. Имаме перфектно подписани договори. Средствата, които общинската болница се ангажира да изплаща по реализиране на този договор, напълно съответстват на направените икономии за гориво и електроенергия. Ако има някакво несъответствие, това ще бъде установено с един анализ през месец април 2018 година. Тогава ще бъдем напълно наясно дали приложените мерки водят до разчетените икономии”, каза Красимир Георгиев.\r\nВенцеслав ИЛЧЕВ", "date": "2017.06.27", "title": "Кюстендил: В рамките на една година Община Дупница е извършила инвестиции за около 1 млн. лева в общинската болница"}
{"url": "http://www.focus-news.net/news/2017/06/27/2409285/politsaite-koito-ne-sa-poluchili-uniformi-da-poluchat-parite-za-tyah-predlaga-gerb-chrez-promeni-v-zakona-za-mvr.html", "text": "Полицаите, които е следвало да получават униформено облекло, но такова не им е било осигурено, ще получат левовата му равностойност. Това предвиждат промени в Закона за МВР, които внесоха в Народното събрание председателят на ПГ на ГЕРБ и председател на Комисията по вътрешна сигурност и обществен ред Цветан Цветанов и група народни представители от ГЕРБ, съобщиха от пресцентъра на партията. Промените са съгласувани лично с министър-председателя Бойко Борисов и вътрешния министър Валентин Радев след вчерашното национално съвещание на МВР. Със законовата промяна, предложена от депутатите от ГЕРБ, държавата ще компенсира униформените служители на Министерството на вътрешните работи заради невъзможността да им бъдат осигурени униформи. През последните години се наблюдаваше тенденцията при провеждане на процедури по Закона за обществените поръчки с предмет осигуряване на униформено облекло да се стига до множество обжалвания на целите или отделни обособени позиции по съответните поръчки. От възникване на подобни предпоставки, униформеното облекло не е било осигурено и носещи униформа държавни служители не са получили такава поради независещи от тях обстоятелства.", "date": "2017.06.27", "title": "Полицаите, които не са получили униформи, да получат парите за тях, предлага ГЕРБ чрез промени в Закона за МВР"}
{"url": "http://www.focus-news.net/news/2017/06/27/2409300/dobrich-obshtinata-se-pobratimyava-s-gratskata-obshtina-kefaloniya.html", "text": "Добрич ще се побратими с гръцката община Кефалония. В Община Добрич бе получено предложение за подписване на договор за партньорски отношения между двете общини. Предложението за побратимяване бе прието на редовното заседание на Общински съвет, което се проведе днес. Това съобщиха от пресцентъра на Община град Добрич. Кефалония е шестият по големина остров в Гърция и най-големия в Йонийско море. Това е нова обединена община, формирана от комбинация от седем общини и една общност според \"Новата структура на правителствената администрация и децентрализация - програма Каликратс\". Установяването на партньорство с гръцката  община ще даде възможност за обмяна на опит и информация за различни сфери на дейност, за реализация на съвместни инвестиционни проекти и икономически форуми.", "date": "2017.06.27", "title": "Добрич: Общината се побратимява с гръцката община Кефалония"}
{"url": "http://www.focus-news.net/news/2017/06/27/2409302/veliko-tarnovo-narodniyat-predstavitel-ot-bsp-valentin-lambev-pozdravi-100-godishniya-kosyo-yalamov-ot-kilifarevo.html", "text": "В трогателното тържество по повод 100-годишнината на бай Косьо Яламов от Килифарево се включи народният представител от „БСП за България“ Валентин Ламбев. Той донесе поздравителни адреси от свое име и от името на председателя на партията Корнелия Нинова и пожела още дълги години на бай Косьо. Това съобщиха от пресцентъра на БСП.\r\nТой е сред партийните членове на БСП в страната с най-дълъг „стаж“ в партийните редици. От 80 години Косьо Яламов е член на БСП. Дългогодишен стопански деятел, като последователно е бил на ръководни длъжности в РПК Килифарево, в консервната фабрика и в завод „Ивайло“. Днес той се радва на четирима внуци и трима правнуци.", "date": "2017.06.27", "title": "Велико Търново: Народният представител от БСП Валентин Ламбев поздрави 100-годишния Косьо Яламов от Килифарево"}
{"url": "http://www.focus-news.net/news/2017/06/27/2409303/smolyan-obshtinski-savet-shte-provede-zasedanie-na-29-yuni.html", "text": "Общински съвет  – Смолян ще проведе заседание на 29 юни от 14.00 часа, съобщиха от съвета. В дневния ред са включени 30 точки. В началото на сесията кметът Николай Мелемов ще награди Смолянския отряд на Планинска спасителна служба със „Златен плакет на Община Смолян” и парична награда. \r\nОбщинският съвет ще приеме окончателния план и отчет за изпълнението на бюджета и извънбюджетните сметки и фондове и отчет за състоянието на общинския дълг към 31 декември 2016 година на Община Смолян, както и проекта на бюджет за 2017 година.\r\nКметът Николай Мелемов е внесъл докладна записка относно одобраване на Подробен устройствен план – План за регулация и застрояване в курортно-туристическо ядро „Снежанка”, курортен комплекс Пампорово, с урегулиране на поземлени имоти.\r\nФилип Топов, член на Временната комисия, е внесъл предложение Правилникът за организацията и дейността на Общинския съвет, неговите комисии и взаимодействието му с Общинската администрация да бъде изменен и допълнен с цел по-голяма ефективност и подобряване организацията в работата им.", "date": "2017.06.27", "title": "Смолян: Общински съвет ще проведе заседание на 29 юни"}
{"url": "http://www.focus-news.net/news/2017/06/27/2409295/tass-rosneft-saobshtava-za-mashtabna-hakerska-ataka-sreshtu-sarvarite-y.html", "text": "Руският енергиен гигант „Роснефт“ съобщи, че сървърите й са ударени от мащабна хакерска атака, предава информационната агенция TACC.\r\nОт компанията са потърсили съдействие от правоохранителните органи във връзка с кибератакта.\r\nКъм момента не се съобщават други подробности.Тереза Герова", "date": "2017.06.27", "title": "ТАСС: „Роснефт“ съобщава за мащабна хакерска атака срещу сървърите й"}
{"url": "http://www.focus-news.net/news/2017/06/27/2409301/varna-prokuraturata-predade-na-sad-sluzhitelka-na-detska-gradina-za-dlazhnostno-prisvoyavane-na-nad-25-000-leva-ot-taksi.html", "text": "Районната прокуратура във Варна предаде на съд завеждащата административната служба в ЦДГ „Карамфилче“ Валентина Г. с обвинение в длъжностно присвояване в големи размери на месечни такси. Наказанието за това престъпление е лишаване от свобода от 3 до 15 години. Това съобщиха от пресцентъра на Апелативна прокуратура – Варна.\r\n55-годишната завеждаща административната служба в целодневната варненска детска градина започнала да отклонява парични суми от месечните такси на децата през януари 2012 година. Присвоителната й дейност стартирала със скромната сума от 39 лева, повторила действията си и със сума от 9,31 лева, докато започнала редовно всеки месец да присвоява различни суми в размер от 466 до 2125 лева до януари 2014 г. \r\nОбщата сума от 25 103 лева била присвоена с 23 отделни деяния до януари 2014 г., когато престъпната дейност на Валентина Г. била разкрита. Бюджетът на община Варна е ощетен в големи размери, като щетите са частично възстановени от подсъдимата. Присвоената сума надхвърля 70 пъти размера на минималната работна заплата към момента на извършване на престъплението.  \r\nПредстои делото срещу 55-годишната Валентина Г. да бъде насрочено за разглеждане във Варненския районен съд.", "date": "2017.06.27", "title": "Варна: Прокуратурата предаде на съд служителка на детска градина за длъжностно присвояване на над 25 000 лева от такси"}
{"url": "http://www.focus-news.net/news/2017/06/27/2409305/israel-hayom-izraelskite-vvs-nanesoha-udari-v-ivitsata-gaza-sled-raketen-obstrel.html", "text": "В ранните часове на вторник Военновъздушните сили на Израел нанесоха удари по позиции на ХАМАС в северната част на Ивицата Газа след ракетен обстрел към територията на страната, отговорност за която пое салафистка групировка, съобщава вестник  Israel Hayom. \r\nВъздушните удари са нанесени по три обекта от военната инфраструктура на ХАМАС, съгласно изявление на армията на Израел, цитирано от местни медии. За възможни жертви или пострадали не се привеждат данни. .Тереза Герова", "date": "2017.06.27", "title": "Israel Hayom: Израелските ВВС нанесоха удари в Ивицата Газа след ракетен обстрел"}
{"url": "http://www.focus-news.net/news/2017/06/27/2409287/gencho-genchev-kmet-na-svishtov-ot-svishtovskiya-dunavski-bryag-izgrya-zorata-na-svobodata-taka-silno-zhelana-i-izstradana-svoboda.html", "text": "От свищовския дунавски бряг изгря зората на свободата. Така силно желана и изстрадана свобода, която беше постигната с цената на много погубени животи, но едно не успя да се сломи и това е вярата. Това каза в празничното си слово по повод 140-годишнина от Освобождението на Свищов кметът на града Генчо Генчев, предаде репортер на Радио „Фокус“ – Велико Търново. Генчев подчерта, че именно тази вяра е накарала робът да възстане за правда и свобода. „Уважаеми госпожи и господа, честването на този свят за нас ден е безспорен израз на благоговение и признателност пред светлата саможертва на цял един народ, който беше готов с кръвта си да измие позора на робството. За този народ думите „Свобода или Смърт“ имаха много дълбок смисъл, който определяше тяхното бъдеще. Ето защо има само една единствена дума, която приляга за тази война и тя е „Освобождение“. И ако трябва да прибавим още няколко думи, то несъмнено ще бъдат „чест“ и „слава“ и дълбока признателност към загиналите руски, румънски и финландски войни, както и към величието на онези наши съграждани, които заплатиха Свободата с най-скъпото, което имаха – живота си“, каза още Генчев. \r\nТой подчерта, че днес гражданите отбелязват не само успешния завършек на Руско-турската война, а и осъзнават своята отговорност за бъдещото поколение. „Ние сме тези, които трябва да предадем заветите на нашите предци, за да съхраним България. Нека помним, нека бъдем единни и носим в сърцата си гордия български дух! Дълбок поклон пред величието на всички знайни и незнайни герои, загинали за свободата на България!“, каза още Генчо Генчев.\r\nНадежда КРЪСТЕВА", "date": "2017.06.27", "title": "Генчо Генчев, кмет на Свищов: От свищовския дунавски бряг изгря зората на свободата, така силно желана и изстрадана свобода"}
{"url": "http://www.focus-news.net/news/2017/06/27/2409304/kyustendil-restavrirane-na-krepostta-kulata-i-moderno-osvetlenie-sa-chast-ot-badeshtite-proekti-na-obshtina-dupnitsa-po-norvezhkiyat-finansov-mehanizam.html", "text": "Реставриране на крепостта Кулата и модерно осветление са част от бъдещите проекти на Община Дупница по Норвежкият финансов механизъм. Това каза пред Радио „Фокус” – Кюстендил Красимир Георгиев, заместник-кмет на Община Дупница. Тази програма ще бъде отворена в близките месеци и Общината ще има възможност да кандидатства с проекти. Тя определена като добър партньор, защото има успешно реализирани проекти. В тази връзка двама служители на Община Дупница ще посетят Норвегия и ще участват в специален семинар. При кандидатстването по програмата ще бъде задължително наличието и на норвежки партньор. „Единият наш проект, с който ще кандидатстваме, е за крепостта в местността „Кулата”. Това включва консервация и възстановяване, както и осигуряване на достъп до нея. Ще опитаме да продължим и добрата практика за енергийна ефективност”, каза Красимир Георгиев.\r\nВенцеслав ИЛЧЕВ", "date": "2017.06.27", "title": "Кюстендил: Реставриране на крепостта Кулата и модерно осветление са част от бъдещите проекти на Община Дупница по Норвежкият финансов механизъм"}
{"url": "http://www.focus-news.net/news/2017/06/27/2409306/afp-vanshniyat-ministar-na-iran-razkritikuva-reshenieto-na-varhovniya-sad-na-sasht-za-chastichno-vazstanovyavane-na-myusyulmanskata-zabrana-na-donald-tramp.html", "text": "Министърът на външните работи на Иран Мохамад Джавад Зариф разкритикува решението на Върховния съд на САЩ за частично възстановяване на спорната забрана за пътуване на президента Доналд Тръмп, насочена срещу гражданите на шест държави с преобладаващо мюсюлманско население, предава AFP.\r\n„Жалко е, че гражданите на страните от списъка никога не са участвали в никакви терористични актове срещу САЩ, и въпреки това те са наказани за терористични актове от граждани на други страни, които не са в списъка\", подчерта Зариф, който се намира на посещение в Германия.Тереза Герова", "date": "2017.06.27", "title": "AFP: Външният министър на Иран разкритикува решението на Върховния съд на САЩ за частично възстановяване на „мюсюлманската забрана“ на Доналд Тръмп"}
{"url": "http://www.focus-news.net/news/2017/06/27/2409297/premierat-boyko-borisov-vyarvam-che-obshtina-svishtov-shte-prodalzhava-da-bade-myasto-za-uspeshen-i-spokoen-zhivot-zaedno-shte-rabotim-za-prosperiteta-na-grada.html", "text": "Вярвам, че община Свищов ще продължава да бъде място за успешен и спокоен живот. Заедно ще работим за просперитета на този красив и модерен град. Това се казва в поздравителния адрес, изпратен от министър-председателя на Република България Бойко Борисов, по повод 140-годишнината от Освобождението на Свищов, предаде репортер на Радио ''Фокус'' - Велико Търново. ''Приемете моя дълбок поклон пред паметта на загиналите герои. Нека да бъдем признателни за патриотичните дела и горди от безкористните битки на нашите знайни и незнайни предци. Легендарната епопея на Освобождението на България започва от брега на река Дунав край Свищов, но Свищов е не само първият български освободен град. Той е и люлка на светското образование, на първата държавна търговска гимназия, на първото самостоятелно гражданско управление. Това е градът, родил достойни и талантливи хора - Драган Цанков, Цветан Радославов, Алеко Константинов и десетки още революционери, просветители, общественици. Мястото на Свищов винаги ще бъде в сърцето на българите. Пожелавам на Вас и на съгражданите Ви не само да помните славното минало на града, но и да гледате към бъдещето'', пише в поздравителния адрес.\r\nПо повод годишнината са получени поздравителни адреси и от посланиците на Република Молдова и на Казахстан, от Даниел Панов - председател на НСОРБ и кмет на Община Велико Търново, от Янка Такева - председател на Синдиката на българските учители, от кметове на общини и кметства в България, други институции и граждани. \r\nНадежда КРЪСТЕВА", "date": "2017.06.27", "title": "Премиерът Бойко Борисов: Вярвам, че община Свищов ще продължава да бъде място за успешен и спокоен живот, заедно ще работим за просперитета на града"}
{"url": "http://www.focus-news.net/news/2017/06/27/2409308/byudzhetat-na-operativna-programa-regioni-v-rastezh-2014-2020-g-shte-bade-naddogovoren-s-10.html", "text": "Бюджетът на Оперативна програма „Региони в растеж“ 2014-2020 г. ще бъде наддоговорен с 10%. Това реши Комитетът за наблюдение на програмата, който заседава в София, съобщиха от пресцентъра на МРРБ. Ръководителят на Управляващия орган на програмата, чрез министъра на регионалното развитие и благоустройството, ще представи проект на решение на Министерския съвет за наддоговаряне на ресурса на програмата и на бюджета й с до 10%, с оглед максимална усвояемост на ОПРР към края на програмния период и обезпечаване на одобрени и готови за реализация проекти, отговарящи на приоритетите на ОПРР за постигане на целите й. По този начин се подсигуряват близо 300 млн.лв., с които ще се финансират авансово одобрени проекти. \r\nРешението за наддоговаряне на бюджета по ОП „Региони в растеж“ 2014-2020 г. е изключително важно, посочи пред участниците министър Николай Нанков. Така ще се  даде обективна възможност да се реализират вече подготвени  проекти, например от общинските администрации, коментира министърът. Според него с наддоговарянето от 10 % ще се постигне максимална усвояемост на средствата. Целта е да има обективна възможност от спестяване на ресурс от обществени поръчки, от налагане на финансови корекции на недобросъвестни бенефициенти и да има максимална усвояемост на евросредствата. Той напомни, че през миналия програмен период са били наддоговорени 5% от бюджета на програмата, при което са били усвоени над 95% от средствата по ОП „Регионално развитие“ 2007-2013 г. \r\nМинистър Нанков определи ОП „Региони в растеж“  като една от най-важните инфраструктурни програми за развитие  през настоящия програмен период до 2020 г. Той отчете, че са обявени 12 процедури за предоставяне на безвъзмездна финансова помощ на обща стойност 2,3 млрд. лв, което е 78% от бюджета на Оперативната програма. Сключени са 405 договора от подадени 463 проектопредложения. Поетите ангажименти към днешна дата са за над 58 % от общия ресурс на програмата. Одобрени са плащания по програмата за над 220 млн. лв, което е 12 % от договорения ресурс и 7 % от общия.  Неговата оценка е, че през 2017 г. темповете на изпълнение на програмата и на отделните проекти ще бъдат в пъти по-добри от изминалите години. „Ако трябва да сме песимисти, ще кажем, че е недостатъчно. Ако трябва да сме реалисти, каквито сме, можем да направим извода, че наистина и като процент, и като абсолютни стойности, напредъкът по програмата по настоящем е изключително добър“, каза министър Нанков. По думите му България е отличничка по програмата за регионално развитие и се справя много по-добре от съседните ни държави, членки на ЕС. По думите му има известни забавяния например по мерките за деинституционализация на възрастни и подпомагане на  спешната помощ. С новите ръководства във ведомствата преодоляваме дефицитите, изтъкна министърът и добави че до края на годината основен приоритет и да се осигури възможност за стартиране на приемът на проекти по приоритетните регионални оси - здравна и социална инфраструктури и туризъм. \r\n„На всички ни е ясно, че в рамките на управлението и изпълнението на един финансов инструмент в изпълнение на регионалната политика като програма „Региони в растеж“, всички имаме своите отговорности, не само в процеса на изпълнението, но и в процеса на контрола и вземането най-вече на ключовите решения за тази програма“, посочи зам.-министър Деница Николова. По думите й това е важно за постигане на основните цели на програмата - подобряване на икономическата среда, повишена заетост, развитие на регионите и подобряване на качеството на живот в тях. Зам.-министър Николова подчерта, че  с решението за наддговаряне ще се даде възможност да се реализират чакащи договори. Тя даде пример, че към момента има 22 общини, които са с оценени проекти за ремонт на училища, но все още нямат одобрено финансиране заради липсата на достатъчен ресурс. „Това е много добра възможност да се компенсират част от индикаторите, които трябва да се постигнат за изпълнение на програмата през 2018 г.  Това ще позволи и да се усвоят на 100% средствата от програмата, подчерта тя. \r\nНапредъкът е най-важният резултат за програмата, коментира от своя страна Аурелио Сесилио - представител на ГД „Регионална и градска политика” в  ЕК. Той напомни, че от изпълнението на програмата в настоящия период ще зависи как ще продължи финансирането след 2020 г. „Обхватът на програмата е много обширен, с много области, надяваме се да повлияе положително на живота на хората, което е и целта на Кохезионната политика“, обясни той. Според него е от голямо значение за България Кохезионната политика на ЕС да бъде добре защитена и да продължи да подпомага развитието на регионите и преодоляването на различията между тях и след 2020 г. България въпреки напредъка си и усилия, които полага, е сред страните с най-нисък БВП на глава от населението, затова трябва да работим за намаляване на тези несъответствия с инструментите за сближаване, подчерта Сесилио.", "date": "2017.06.27", "title": "Бюджетът на Оперативна програма „Региони в растеж“ 2014-2020 г. ще бъде наддоговорен с 10%"}
{"url": "http://www.focus-news.net/news/2017/06/27/2409310/agerpress-rumanskiyat-prezident-posreshta-balgarskiya-si-kolega-za-obsazhdane-na-satrudnichestvoto-v-ramkite-na-es.html", "text": "В сряда държавният глава на Румъния Клаус Йоханис ще посрещне българския си колега Румен Радев в президентския дворец „Котрочени“ в Букурещ, където двамата лидери ще обсъдят сътрудничеството в Европейския съюз, предава информационната агенция Agerpress. \r\nРадев пристига на двудневна визита в съседна Румъния по покана на Йоханис. Посещението е насочено към укрепване на българо-румънския политически диалог по основни теми от общ интерес от двустранната, регионалната, европейската и международната сцена. \r\nПо време на разговорите ще бъде обърнато внимание и на развитието на икономическите отношения между двете съседни държави, както и на секторното сътрудничество, главно в области като енергетика и транспорт, в контекста на факта, че Румъния е третият търговски партньор на България в ЕС. Освен това, за да се стимулира икономическото сътрудничество, румънският президент ще участва заедно с българския си колега в четвъртък сутрин в откриването на Румънско-български бизнес форум.Тереза Герова", "date": "2017.06.27", "title": "Agerpress: Румънският президент посреща българския си колега за обсъждане на сътрудничеството в рамките на ЕС"}
{"url": "http://www.focus-news.net/news/2017/06/27/2409314/orf-okolo-85-hil-migranti-sa-spaseni-v-sredizemno-more-samo-v-ramkite-na-48-chasa.html", "text": "Масираната мигрантска вълна в посока остров Сицилия не стихва:  през последните 48 часа в Средиземно море са спасени около 8,5 хил. души, съобщава австрийската медия ORF.\r\nСамо в понеделник пет хиляди мигранти, натоварени на 18 трафикантски лодки и пет по-малки плавателни съда са прехвърлени на 14 кораба на италианската брегова охрана и неправителствени организации при изпълнението на координирана операция в Средиземно море. Тереза Герова", "date": "2017.06.27", "title": "ORF: Около 8,5 хил. мигранти са спасени в Средиземно море само в рамките на 48 часа"}
{"url": "http://www.focus-news.net/news/2017/06/27/2409309/pazardzhik-7-dushi-ot-selo-semchinovo-sa-zadarzhani-sled-poluchena-evropeyska-zapoved-za-arest-ot-ispaniya-sred-tyah-e-i-kmetat-na-seloto.html", "text": "В Окръжна прокуратура – Пазарджик е получена Европейска заповед за арест (ЕЗА), издадена в Испания за задържането на 7 лица от село Семчиново, община Септември, каза за Радио „Фокус“ – Пазарджик окръжният прокурор на Пазарджик Васил Малинов. Той уточни, че лицата са задържани, сред тях фигурира и името на кмета на селото Пламен Темелков. „Заповедта не е преведена и не мога да коментирам какви са обвиненията срещу тях, очакваме да получим превода“, допълни Малинов. Той уточни, че седем души са с наложена мярка за неотклонение „задържане под стража“ за 72 часа, а прокуратурата ще поиска постоянното им задържане.\r\nВаня НИКОЛОВА", "date": "2017.06.27", "title": "Пазарджик: 7 души от село Семчиново са задържани след получена Европейска заповед за арест от Испания, сред тях е и кметът на селото"}
{"url": "http://www.focus-news.net/news/2017/06/27/2409312/mariya-gabriel-s-dneshnoto-nachalo-na-evro-sredizemnomorskiya-dialog-na-pchelarite-tselim-izgrazhdaneto-na-osnova-za-obshti-deystviya.html", "text": "За първи път в Европейската седмица на пчелите, организирана за трета поредна година от зам.-председателя на Групата на ЕНП в Европейския парламент и кандидат за еврокомисар Мария Габриел, участваха и пчелари от страни от Средиземноморския регион. Целта бе да се постави началото на евро-средиземноморски диалог на пчеларите от двата бряга на Средиземно море, който да допринесе за изграждането на обща основа за сътрудничество. Това съобщиха от пресофиса на Мария Габриел. \r\n„Силното присъствие днес на пчелари от толкова много европейски държави и от средиземноморския регион е ясно послание за желанието да бъде създадено сътрудничество между пчеларите от двата бряга. Обменът на мнения и добри практики ще ни позволи по-лесно да отговорим заедно на общите предизвикателства в сектора. Пчеларството обединява и се надявам да изградим мост между пчеларите. Пчелите са нашето общо бъдеще и е важно връзките, които днес ще установим, да станат устойчиви във времето“, заяви Мария Габриел при откриването на форума. \r\nВ дискусията, посветена на това ново сътрудничество, участваха утвърдени експерти по пчеларство от Федерацията на пчеларите в Средиземноморието, Националното сдружение на професионалните пчелари в Алжир, Националната асоциация на пчеларите в Италия, Асоциацията на пчеларите в Йордания, представители на редица други пчеларски организации от 27 държави от Европа и Средиземноморието, включително България. Ключовите въпроси, обект на разискване, бяха свързани със споделените приоритети за отговор на общите предизвикателства, значението на екосистемната услуга на пчелите за биоразнообразието, пестицидите като универсален проблем.  \r\nНепосредствено преди евро-средиземноморския форум, за първа година се проведе и работна среща на европейските градове, предоставящи подходяща среда за пчелите. Градовете бяха представени като потенциално място за подобряване на положението на опрашителите чрез сътрудничеството на техните жители. По време на дискусиите бяха разисквани и възможностите как градските райони да се превърнат в благоприятна среда за пчелите, разглеждайки пчелите и опрашителите като символ за насърчаване на практиките за устойчиво управление, които обединяват културно наследство, образование, градско планиране, производство и потребление на храни и създаване на нови работни места.\r\nМного градове в Европа вече провеждат програми, включващи биоразнообразието като критерии за устойчивост. Опитът на такива градове от Франция, Белгия, Швеция, Италия и страни от Южното Средиземноморие беше представен в рамките на работната среща. Освен това, местни и регионални мрежи от благоприятни за пчелите градове дадоха пример за това как да се изгради европейска мрежа.", "date": "2017.06.27", "title": "Мария Габриел: С днешното начало на евро-средиземноморския диалог на пчеларите целим изграждането на основа за общи действия"}
{"url": "http://www.focus-news.net/news/2017/06/27/2409313/ministar-boil-banov-razchitam-na-ideite-i-kreativnostta-na-akademichnata-obshtnost-za-uspeshno-provezhdane-na-balgarskoto-predsedatelstvo-na-es.html", "text": "Като продължение на своя среща с част от ръководството на Националното представителство на студентските съвети министърът на културата Боил Банов се срещна с ректори на висши училища в сферата на изкуствата и културата, както и с ректора на СУ „Св. Климент Охридски“ проф. дфн Анастас Герджиков, съобщиха от пресцентъра на министерството. На разговора в Министерството на културата присъстваха и г-жа Мирела Тотева – началник на политическия кабинет на министъра, Амелия Гешева – заместник-министър, както и доц. д-р Венцислав Велев - и.д. директор на Дирекция „Международни и регионални дейности” на МК.\r\nМинистър Банов запозна ректорите с идеята си академичната общност активно да се включи в подготовката на част от събитията и инициативите, които  ще се състоят по време на Българското председателство на Европейския съюз през 2018 г. Идеята, която преди дни срещна активна подкрепа от студентите, бе посрещната положително и от страна на ректорите. Изказаха се взаимни желания за ползотворно сътрудничество и за реализиране при възможност на съвместни проекти между Министерството на културата и отделните университети. Министър Банов отново подчерта, че разчита на идеите и креативността на академичната общност.", "date": "2017.06.27", "title": "Министър Боил Банов: Разчитам на идеите и креативността на академичната общност за успешно провеждане на Българското председателство на ЕС"}
{"url": "http://www.focus-news.net/news/2017/06/27/2409315/burgas-politsiyata-izdirva-45-godishniya-hristo-tonev-dimitrov-ot-s-rosen.html", "text": "ОДМВР – Бургас издирва 45-годишния Христо Тонев Димитров от с. Росен, общ. Созопол, който напуснал жилището си след 18.00 часа на 19 юни т.г. и до момента е в неизвестност. Установено е, че Христо Димитров не е носил документи за самоличност и мобилно устройство. Това съобщиха от пресцентъра на ОДМВР - Бургас. \r\nМъжът е на видима възраст 40-45 г., висок – 176-180 см., телосложението е нормално към слаб, косата е къса, прошарена към бяла, лице – овално, мургаво, вежди – гъсти, сключени, очи - кафяви, нос – чип.\r\nХристо Димитров е обявен за общодържавно издирване. ОДМВР - Бургас призовава гражданите, разполагащи с някаква информация относно местонахождението на лицето, да съобщят незабавно в Районно управление - Созопол, на тел. 112 или в най-близкото поделение на МВР.", "date": "2017.06.27", "title": "Бургас: Полицията издирва 45-годишния Христо Тонев Димитров от с. Росен"}
{"url": "http://www.focus-news.net/news/2017/06/27/2409317/kaloyan-pargov-bsp-sofiya-ima-defitsit-na-volya-i-kompetentnost-pri-upravlenieto-na-transporta-v-sofiya.html", "text": "Градският транспорт в София работи без утвърдена икономическа рамка. Когато няма ясни параметри, финансовите средства се изразходват на сляпо и нерационално. Над 215 милиона отиват в градския транспорт годишно, а качеството на предлаганата услуга не отговаря на очакванията на софиянци. Това се посочва в коментар на лидера на БСП – София и председател на групата на социалистите в Столичния общински съвет (СОС) Калоян Паргов, съобщиха от пресцентъра на ГС на БСП - София. Целият коментар на Калоян Паргов е следният:", "date": "2017.06.27", "title": "Калоян Паргов, БСП - София: Има дефицит на воля и компетентност при управлението на транспорта в София"}
{"url": "http://www.focus-news.net/news/2017/06/27/2409318/ministerstvoto-na-turizma-provede-parvata-kompleksna-proverka-na-morskite-plazhove.html", "text": "Стартирахме редовните проверки по морските плажове, отдадени за стопанисване на концесия и под наем. Мобилните екипи на Министерството на туризма са по цялото Черноморие. Това съобщи министърът на туризма Николина Ангелкова в к. к. \"Слънчев бряг\", съобщиха от пресцентъра на министерството. Тя посочи, че това е първата цялостна и комплексна проверка между МТ, МВР, Главна дирекция „Пожарна безопасност“ и РИОСВ. В мобилната група са включени и представители на РЗИ, Изпълнителна агенция „Морска администрация“ и Община Несебър.\r\n„На морски плаж „Слънчев бряг-юг“, отдаден на концесия, експертите извършиха геодезическо заснемане на всички преместваеми обекти, за да се установи дали отговарят на квадратурата на одобрената схема от министъра на туризма“, каза Ангелкова и уточни, че квадратурата им отговоря до милиметър и съответно заемат 2% обща търговска площ и 2% допълнителна търговска площ.\r\nНиколина Ангелкова посочи, че в рамките на комплексната проверка, РИОСВ инспектира дали всички преместваеми обекти и най-вече заведенията за хранене са свързани с канализационната мрежа. Тя каза още, че от своя страна РЗИ са проверили оборудването на медицинските пунктове и са извършили замервания за шум. Заключението на контролния орган по отношение нивата на шум е, че са спазени изискванията на Наредба № 6 и контролираните параметри за вечер и нощ са в граничните стойности. Министър Ангелкова обаче предупреди, че непрекъснато ще се правят проверки при подадени сигнали.\r\nМинистърът на туризма бе категорична, че до този момент не са установени неизпълнения по договорите за концесия и наем на морски плажове, свързани с надвишаване на квадратурата на преместваемите обекти. Освен това, броят на спасителите надвишава изискванията, т.е. има повече спасители, съгласно вече одобрената схема.\r\nАнгелкова акцентира, че това няма да е последната проверка. „Целта е да установим от една страна, че се спазва закона, а от друга - да осигурим комфорта на всички туристите“, бе категорична тя. На място бяха и представители на строителния контрол и надзор на Община Несебър. \r\nПо отношение на преместваемите обекти Николина Ангелкова информира, че има издадено разрешение за поставянето им от главния архитект на Община Несебър, като направи уточнението, че Наредба № 10 на Общината не важи за територията на морския плаж, който е изключително държавна собственост и се прилагат разпоредбите на Закона за устройството на територията.", "date": "2017.06.27", "title": "Министерството на туризма проведе първата комплексна проверка на морските плажове"}
{"url": "http://www.focus-news.net/news/2017/06/27/2409319/burgas-otkrita-e-grupata-turisti-koyato-e-bila-napadnata-ot-mlad-mazh-v-nesebar.html", "text": "Открита е групата туристи, която е била нападната от млад мъж в Несебър, съобщи за Радио „Фокус“ говорителят на ОДМВР-Бургас Цветелина Рандева. Туристите са словенци, като двама от тях са незрящи. Групата е отседнала в хотелски комплекс в Свети Влас. Днес те са разпитани от съдия в Районния съд в Несебър, след което са извършили и разпознаване.„Фокус“ припомня, че инцидентът стана на 24 юни на главната улица в Стария Несебър, където 21-годишен мъж е нападнал група незрящи туристи. Извършителят е задържан за 24 часа.\r\nМария РУСЕВА", "date": "2017.06.27", "title": "Бургас: Открита е групата туристи, която е била нападната от млад мъж в Несебър"}
{"url": "http://www.focus-news.net/news/2017/06/27/2409320/ria-novosti-prezidentat-na-sarbiya-reagira-na-planovete-na-harvatiya-da-zakupi-iztrebiteli.html", "text": "Президентът на Сърбия Александър Вучич коментира съобщенията за плановете на Хърватия да купи от запад ескадрила изтребители.  Преди време хърватските медии съобщиха за плановете на правителството да проведат конкурс за покупката на изтребители Ф-16 или „Грипен“ и към 2020 г. да ги приемат на въоръжение с обучени пилоти и обслужващ персонал, предаде РИА Новости. Информацията все още не е потвърдена официално, броят на планираните за закупуване самолети не се разкрива – споменава се единствено думата \"ескадрила\".\r\n„Що се отнася до купуването на въоръжение от Хърватия, то те имат право да се въоръжават. Ако имат пари и здрава икономика, нека се въоръжават. Желая им успех“, заяви Вучич. „Нашата задача е да бъдем защитени и да осигурим сигурността над собственото си небе и за гражданите на Сърбия“, подчерта той. \r\nПо-рано Вучич съобщи, че Сърбия се нуждае от два дивизиона зенитни ракетни системи С-300, както и от полкови команден пункт, като покупката им се обсъжда с Русия и с Беларус.  Виктор Турмаков", "date": "2017.06.27", "title": "РИА Новости: Президентът на Сърбия реагира на плановете на Хърватия да закупи изтребители"}
{"url": "http://www.focus-news.net/news/2017/06/27/2409324/reuters-pregovorite-za-kipar-sa-nay-dobriyat-no-ne-i-poslednen-shans-za-razreshavaneto-na-spora.html", "text": "Специалният пратеник на ООН за Сирия Еспен Барт Ейде заяви, че преговорите за разрешаването на кипърския въпрос, чийто нов кръг ще започне на 28 юни, са най-добрият шанс, но не и последния такъв за постигане на споразумение, предаде  Reuters.\r\n„Разбираемо е, че няма друго подобно време като сегашното“, заяви Барт Ейде. „Не си правете илюзията, че нещата ще са лесни – няма гаранция за успех“, добави той. „Преговорите в Швейцария ще продължат колкото е нужно, въпреки, че настоящите планове на ООН предвиждат сесията им да продължи до 7 юли“, добави той.\r\n„Териториалните въпроси, въпросите около сигурността, управлението и споделянето на властта са критични въпроси. Двете страни от конфликта са на диаметрално различни мнения по сигурността, особено при присъствието на около 30 000 турски войници в Северен Кипър. „Турската страна поставя по-голямо ударение върху сигурността на общността, защото усеща, че е по-малката по численост общност, докато гръцката страна поставя повече ударение върху сигурността на държавата“, добави Барт Ейде.  Виктор Турмаков", "date": "2017.06.27", "title": "Reuters: Преговорите за Кипър са най-добрият, но не и последнен шанс за разрешаването на спора"}
{"url": "http://www.focus-news.net/news/2017/06/27/2409316/zapochva-predislokatsiyata-na-voennosluzheshti-i-voenna-tehnika-ot-sastava-na-vvs-za-uchastie-v-uchenie-shabla-2017-g.html", "text": "Транспортиране на личен състав, въоръжение и техника от състава на Военновъздушните сили за участие в тактическото учение с бойни стрелби „Шабла - 2017“ ще се извърши  от 18:00 часа тази вечер до 08:00 часа на 30 юни 2017 г. от пунктовете за постоянна дислокация до района за провеждане на учението по републиканската пътна и железопътна инфраструктура. Това съобщиха от пресцентъра на Министерството на отбраната.\r\nУчение „Шабла – 2017 г.“ ще се проведе на зенитния полигон на Военновъздушните сили от 3 до 25 юли 2017 г. и е интегрирано в многонационалното учение „Saber Guardian – 2017”.", "date": "2017.06.27", "title": "Започва предислокацията на военнослужещи и военна техника от състава на ВВС за участие в учение „Шабла – 2017 г.“"}
{"url": "http://www.focus-news.net/news/2017/06/27/2409323/sofiya-trima-mladezhi-sa-napadnali-dve-momicheta-v-kv-svoboda.html", "text": "Трима младежи са нападнали две момичета в кв. „Свобода“. Това съобщиха от пресцентъра на МВР. Сигналът за инцидента е подаден към 11.40 часа. От МВР уточниха, че на излизане от  магазин в кв. „Свобода“ две девойки на 20 и 16 години са станали обект на агресия. Според първоначалните данни две момичета и момче се приближили и ги ударили.  На място веднага се е отзовал полицейски екип, пред който пострадалите разказали за случилото се. Продължава работата за изясняване на самоличността и издирването на извършителите.", "date": "2017.06.27", "title": "София: Трима младежи са нападнали две момичета в кв. „Свобода“"}
{"url": "http://www.focus-news.net/news/2017/06/27/2409325/vidin-vremenno-shte-bade-spryano-dvizhenieto-na-vsichki-motorni-prevozni-sredstva-po-dunav-most-2-kalafat-na-28-yuni-2017g-ot-900-do-1100-chasa.html", "text": "В Главна дирекция \"Гранична полиция\" е получена информация от “Дунав мост Видин - Калафат” АД, че утре временно ще бъде спряно движението на всички моторни превозни средства, преминаващи в двете посоки по Дунав мост Видин – Калафат. Това съобщиха от пресцентъра на МВР. Причината e техническа профилактика на мостовото съоръжение. Спирането ще се осъществи от 9.00 до 11.00 часа на 28 юни 2017 г. Ръководството на дружеството от румънска страна е уведомило румънските гранични органи за временното спиране на трафика.", "date": "2017.06.27", "title": "Видин: Временно ще бъде спряно движението на всички моторни превозни средства по \"Дунав мост 2\" – Калафат на 28 юни 2017г. от 9.00 до 11.00 часа"}
{"url": "http://www.focus-news.net/news/2017/06/27/2409322/tsvetan-tsvetanov-gerb-chrez-anketnata-komisiya-za-sdelkata-s-iztrebitelite-iskame-da-proverim-dali-ima-nyakakvo-prikrivane-na-fakti.html", "text": "Анкетна комисия ще проучва „сделката с изтребителите“, започната от Служебното правителство. Предстои внасянето на конкретни мотиви за съставянето ѝ, заяви пред журналисти във Велико Търново зам.-председателят на ПП ГЕРБ и председател на парламентарната група на партията Цветан Цветанов, предаде репортер на Радио „Фокус“ – Велико Търново. Той изрази убеденост, че членовете ѝ ще успеят да съберат всички необходими факти и ще изяснят обстоятелствата около взетото политическо решение от кабинета \"Герджиков\". „Искаме да проверим дали има някакво прикриване на факти, относно кореспонденцията, която е водена с всички потенциални страни за сключване на договори. Искаме да сме прозрачни и съм убеден, че шумът, който се вдигна от страна на БСП и Президентската институцията ще ни даде повод да отговорим на обществото с един прозрачен подход“, заяви още Цветанов. Той припомни, че когато се търси подобна истина, трябва всички отговорни и засегнати страни да са солидарни, а не да саботират процеса по различен начин.„Фокус“ припомня, че темата за одобряването на решението на Служебния кабинет да одобри класирането на офертите за нов тип изтребители бе сериозно разкритикувано от политическия елит. Темата предизвика конфликт между ГЕРБ и президента Румен Радев, който подкрепи действията на назначеното от него правителство.\r\nЛуиза ТРАНЧЕВА", "date": "2017.06.27", "title": "Цветан Цветанов, ГЕРБ: Чрез Анкетната комисия за „сделката с изтребителите“ искаме да проверим дали има някакво прикриване на факти"}
{"url": "http://www.focus-news.net/news/2017/06/27/2409327/kyustendil-razporedena-e-proverka-otnosno-spazvaneto-na-zakona-za-grazhdanskata-registratsiya.html", "text": "Разпоредена е проверка относно спазването на Закона за гражданската регистрация в Кюстендил. Това съобщиха за Радио „Фокус” – Кюстендил от пресцентъра на Община Кюстендил. Става въпрос за постъпил сигнал в Община Кюстендил, касаещ нарушение на законодателството на адрес в града. В тази връзка е създадена комисия, в чиито състав влизат представители на Община Кюстендил и на Районно управление – Кюстендил. Проверката ще бъде извършена на 28 юни, тя ще включва адресната регистрация на живущи на посочен адрес. Последващите действия са издаване на заповед за заличаване на адресните регистрации, за които са установени, че са извършени в нарушение, както и заличаване от общия регистър.\r\nВенцеслав ИЛЧЕВ", "date": "2017.06.27", "title": "Кюстендил: Разпоредена е проверка относно спазването на Закона за гражданската регистрация"}
{"url": "http://www.focus-news.net/news/2017/06/27/2409307/atanas-zafirov-bsp-s-anketnata-komisiya-gerb-tseli-da-dade-politicheski-kontraudar-na-tselite-na-prezidenta-radev-za-realna-borba-s-koruptsiyata.html", "text": "С Анкетната комисия ГЕРБ цели да даде политически контраудар на целите на президента Радев за реална борба с корупцията. Това каза за Агенция „Фокус“ Атанас Зафиров, член на Изпълнителното бюро на БСП. Той обясни, че след като тази комисия е намесила името на държавния глава, то тя е реакция на заявената ясна и категорична позиция от държавния глава да се стигане до край в търсенето на отговорници от политическия елит за всичките тези години на прехода.  „Една такава комисия ще изпълнява преди всичко някакви политически поръчения и едва ли ще реши нещо във вида, в който се предлага да бъде създадена“, посочи Зафиров. Той даде пример  към твърдението си с Парламентарната комисия за АЕЦ „Белене“ и тази за КТБ, като изтъкна, че техният опит в това отношение е печален.  Зафиров посочи, че би било добре управляващите да дадат  аргументи за своите съмнения за непрозрачно осъществяване на процеса по избор на изтребител, тъй като се получава парадокс. „На практика кабинетът „Борисов“ 3 се кани да разследва кабинета „Борисов“ 2“, коментира Зафиров. \r\nТой обърна внимание, че Комисията, която е извършила подреждането на офертите за закупуване на въоръжение е била назначена по време на предишното управление на Бойко Борисов. Зафиров изтъкна още, че и самата процедура се е случила по това време. „Служебният кабинет като такъв не е взел окончателно решенrе, само е разгледал подредбата на кандидатите. Окончателното решение трябва да бъде взето от сегашното правителство“, коментира Зафиров. Според него това подсказва за политически подход по една сериозна тема, каквато е необходимостта от модернизация и превъоръжаване на Българската армия. \r\nДеница КИТАНОВА", "date": "2017.06.27", "title": "Атанас Зафиров, БСП: С Анкетната комисия ГЕРБ цели да даде политически контраудар на целите на президента Радев за реална борба с корупцията"}
{"url": "http://www.focus-news.net/news/2017/06/27/2409321/atanas-zafirov-bsp-tezata-za-razsrochenoto-pridobivane-na-vaorazhena-i-boyna-tehnika-e-spodelyana-ot-bsp-predi-poveche-ot-godina.html", "text": "Тезата за разсроченото придобиване на въоръжена и бойна техника е споделяна от БСП преди повече от година. Това каза за Агенция „Фокус“ Атанас Зафиров, член на Изпълнителното бюро на БСП.  Зафиров поясни, че тази теза е изтъкната при обсъждането на инвестиционните проекти. „Аз самият съм имал възможност да задавам въпрос в парламента кое налага толкова ускореното изплащане на толкова огромни суми, които явно ще бъдат в тежест на крехката българска икономика и на изтънения й бюджет. Какво по-нормално от това тези суми наистина да бъдат разсрочени за един по-дълъг период от  време, така че това да даде възможност да бъдат обхванати всички видове въоръжени сили, а не да бъдат фаворизирани едни за сметка на други“, каза Зафиров. Според него фиксацията само в един от проблемните сектори, няма да ни изведе до добри решения. \r\nЗафиров изтъкна като грешка, че преди година ГЕРБ  са взели решение за стартиране на инвестиционни проекти по придобиване на многоцелевия изтребител и корабите, а не и за сухопътни сили. По думите му, когато се говори за сухопътни сили, освен ремонтът или закупуването на нова бойна машина, трябва да се каже какво се случва с бъдещето на танк  Т – 72 . „Една машина, която се използва вече 40 години. Мисли ли се по тези въпроси? Какво се случва с противовъздушната отбрана?. Тя също спешно се нуждае от модернизация. Техниката е от Съветско време“, допълни Зафиров. „Когато говорим за Военновъздушните сили  ние не говорим само за нуждата от изтребител“, коментира Зафиров. По думите му дори при закупуване на един такъв модерен нов, самолет, е нужно да се разработи и да се осъществи инвестиционен проект за удължаване жизнения цикъл на самолет МиГ 29, както и на щурмовия самолет МиГ – 25. „Управляващите трябва да дадат отговор какво се случва с транспортната ни военна авиация, със самолет „Спартан“?  Какво се случва с хеликоптерите Ми – 17, които също се нуждаят от удължаване на жизнения цикъл? Какво се случва с въоръжението на хеликоптер „Кугър“, с придобиването на радиолокационна станция, която трябва да направи съвместимост с противовъздушната отбрана на страните-членки на НАТО и редица други въпроси?, коментира Атанас Зафиров. \r\nСпоред него не трябва да се забравят и Военноморските сили. „Там имаме един проект за придобиване на многоцелеви патрулен кораб, с който не е ясно какво се случва, ще бъде ли изпълнен, няма ли да бъде изпълнен. Нуждаем се от един инвестиционен проект за модернизация на фрегатите, особено в частта въоръжение. За никой не е тайна, че нашите фрегати в момента са се превърнали за кораби за екскурзионни пътувания“, каза Зафиров.  \r\nСпоред него превъоръжаването може да се случи при провеждане на стратегически преглед на отбраната от страна на Министерски съвет. „Като резултат от неговото провеждане би трябвало да бъде подготвен план за модернизация на Българската армия и в този план точно и ясно да бъдат очертани приоритетите за модернизирането на въоръжението, техниката на видовете въоръжени сили. Необходимостта от нова техника трябва да цели придобиване на нови бойни способности. Когато това бъде направено и когато стане ясно какви точно са нуждите пред българските Въоръжени сили, тогава бихме могли да говорим и за конкретни приоритети и конкретни проекти“, заяви Зафиров. \r\nДеница КИТАНОВА", "date": "2017.06.27", "title": "Атанас Зафиров, БСП: Тезата за разсроченото придобиване на въоръжена и бойна техника е споделяна от БСП преди повече от година"}
{"url": "http://www.focus-news.net/news/2017/06/27/2409329/der-spiegel-angela-merkel-ottegli-printsipnoto-nesaglasie-za-ednopolovite-brakove.html", "text": "Канцлерът на ФРГ Ангела Меркел оттегли принципното несъгласие за еднополовите бракове, заговаряйки за „морално решение“ – ход, който в очите на мнозина изглежда като тактическа маневра в навечерието на изборите за федерален парламент, коментира изданието Der Spiegel.\r\nВ интервю, дадено за женското списание \"Бригите\", Меркел за пръв път заяви, че се отнася положително към възможността депутатите да гласуват по съвест за еднополовите бракове. \r\nБи могло да се каже, че по този въпрос канцлерът на Германия най-накрая влезе в социално-политическата реалност, коментират от редакцията. \r\nПо-рано във вторник германските социалдемократи увериха, че ще направят всичко възможно гласуването за еднополовите бракове в Бундестага да бъде проведено още тази седмица.Тереза Герова", "date": "2017.06.27", "title": "Der Spiegel: Ангела Меркел оттегли принципното несъгласие за еднополовите бракове"}
{"url": "http://www.focus-news.net/news/2017/06/27/2409331/tenis-andi-mari-se-ottegli-ot-dvuboy-sreshtu-luka-puy.html", "text": "Анди Мъри се оттегли от двубой срещу Лука Пуй в демонстративния турнир в Хърлингам.\r\nМъри е посочил като причина болки в хълбока. Той е съобщил на организаторите в Хърлингам , че ще изиграе втория мач от турнира, който е планиран за петък.", "date": "2017.06.27", "title": "Тенис: Анди Мъри се оттегли от двубой срещу Лука Пуй"}
{"url": "http://www.focus-news.net/news/2017/06/27/2409328/premierat-boyko-borisov-shte-vnese-v-ms-predlozhenie-miroslav-borshosh-da-bade-vazstanoven-kato-izpalnitelen-direktor-i-chlen-na-borda-na-direktorite-na-ndk.html", "text": "Министър-председателят Бойко Борисов проведе среща с министъра за Българското председателство на Съвета на ЕС 2018 Лиляна Павлова, министъра на културата Боил Банов и освободения изпълнителен директор на „Национален дворец на културата – Конгресен център София” ЕАД Мирослав Боршош. Това съобщиха от правителствената информационна служба. На срещата беше обсъдена работата на ръководството на НДК и бяха изчистени противоречията относно начина на управление на държавното дружество. Премиерът Борисов ще внесе за разглеждане на утрешното заседание на Министерския съвет проект на разпореждане за промяна на органа, който да упражнява правата на държавата в „НДК – Конгресен център София” ЕАД. Предложението е те да преминат от министъра за Българското председателство на Съвета на ЕС 2018 към министъра на културата, а Мирослав Боршош да бъде възстановен като изпълнителен директор и член на Борда на директорите на НДК.", "date": "2017.06.27", "title": "Премиерът Бойко  Борисов ще внесе в МС предложение Мирослав Боршош да бъде възстановен като изпълнителен директор и член на Борда на директорите на НДК"}
{"url": "http://www.focus-news.net/news/2017/06/27/2409332/veliko-tarnovo-shte-se-prevarne-v-tsentar-na-nay-golemite-infrastrukturni-proekti-v-severna-balgariya.html", "text": "До края на седмицата ще стартира ремонтът на пътя между Горна Оряховица - Първомайци и Поликраище. Това заяви пред журналисти във Велико Търново зам.-председателят на ПП ГЕРБ и председател на парламентарната група на партията Цветан Цветанов, предаде репортер на Радио „Фокус“ – Велико Търново. Той припомни, че обещанието за дейностите бе дадено от министър Николай Нанков след конферентен разговор с кметовете на Велико Търново и Горна Оряховица Даниел Панов и Добромир Добрев. Изготвен е и проект за цялостна рехабилитация на пътя, който е подаден по програмата за трансгранично сътрудничество между България и Румъния. Цветанов отбеляза, че Велико Търново ще се превърне в център на най-големите инфраструктурни проекти в Северна България. Става въпрос за доизграждането на магистрала „Хемус” и строителството на високоскоростния път от Русе до старата столица. „Знаете, че това е приоритет на българското правителство. Надявам се, че ще можем, с помощта на министър Нанков, премиера Борисов и българското правителство, да реализираме и сбъднем една мечта. Това ще облекчи много пътната обстановка“, посочи още Цветанов. Той припомни, че магистрала „Хемус” ще преминава само на 15 километра от Велико Търново, а не на 40 км, както предвиждаше предишният вариант. Доизграждането на аутобана ще бъде тема на национална дискусия, която ще се проведе във Велико Търново на 29 юни (четвъртък). Форумът ще събере представители на законодателната, изпълнителната и местната власт, на бизнеса и на различни организации. Специален гост ще бъде министърът на регионалното развитие Николай Нанков.\r\nЛуиза ТРАНЧЕВА", "date": "2017.06.27", "title": "Велико Търново ще се превърне в център на най-големите инфраструктурни проекти в Северна България"}
{"url": "http://www.focus-news.net/news/2017/06/27/2409334/smolyan-edra-gradushka-padna-v-selo-slaveyno-na-100-e-unishtozhena-zemedelskata-produktsiya.html", "text": "Едра градушка падна в село Славейно, на 100% е унищожена земеделската продукция, съобщи за Радио „Фокус“ – Смолян кметът на населеното място Тодор Горялов. Валежът е продължил около 40 минути. В началото на валежа зърната не били големи, но след това стигнали и до големина на орех. Образувала се е около 5 см бяла покривка. „Запушени са шахтите, листата и плодовете на дърветата са по земята, а реколтата на 100 % е унищожена и едва ли нещо може да се възстанови. В избени помещения е влизала вода, но не се е стигало до там да се търси помощ на тел.112“, обясни кметът.  Горялов каза още, че от засетите картофи са останали само стъбла да стърчат, а стопаните в селото, както в почти всички останали родопски села нямат застраховка за селскостопанската си продукция.\r\nДаниела БОЙКОВА", "date": "2017.06.27", "title": "Смолян: Едра градушка падна в село Славейно, на 100% е унищожена земеделската продукция"}
{"url": "http://www.focus-news.net/news/2017/06/27/2409333/shumen-vazstanoveno-e-dvizhenieto-pri-km-368-v-posoka-varna-na-am-hemus.html", "text": "Възстановено е движението при км 368 в посока Варна на АМ \"Хемус\". Това съобщиха от пресцентъра на Агенция \"Пътна инфраструктура\".", "date": "2017.06.27", "title": "Шумен: Възстановено е движението при км 368 в посока Варна на АМ \"Хемус\""}
{"url": "http://www.focus-news.net/news/2017/06/27/2409330/dzheyms-matis-sasht-shte-prodalzhat-da-vaorazhavat-siriyskite-kyurdi-i-sled-padaneto-na-rakka.html", "text": "Министърът на отбраната на САЩ Джеймс Матис заяви, че страната ще продължава да доставя оръжие на сирийските кюрди и след битката за прогонването на „Ислямска държава“ от град Ракка, предаде The New York Times.\r\nМатис обясни, че Вашингтон ще прибере оръжието си от сирийските кюрди в зависимост  от положението след освобождаването на Ракка. „Ще ги екипираме за борба. Ако имат друг бой и се нуждаят от нещо, то ние ще ги екипираме според битката и необходимото въоръжение“, предаде министърът на отбраната. \r\nМатис посочи, че Вашингтон са дали въоръжение, необходимо за условия на градски боеве, защото с именно такива условия кюрдите ще се сблъскат в Ракка. Той добави, че след това Вашингтон ще прибере въоръжението си и ще ги ремонтира или при нужда ще вземе някои видове оръжия и ще предостави нови. „Когато те повече не се нуждаят от нещо, ние ще го заменим с друго необходимо“, заяви министърът. \r\nСАЩ смятат, че кюрдите са най-ефективната сила, бореща се срещу „Ислямска държава“ в Сирия. Турското правителство обаче се бои, че оръжието, предоставено на сирийските кюрди ще завърши в ръцете на ПКК на територията на Турция. САЩ също смятат ПКК за терористична организация и са поели ангажимент да не въоръжават тази групировка.  Виктор Турмаков", "date": "2017.06.27", "title": "Джеймс Матис: САЩ ще продължат да въоръжават сирийските кюрди и след падането на Ракка"}
{"url": "http://www.focus-news.net/news/2017/06/27/2409336/tass-prezidentat-na-siriya-poseti-voennovazdushna-baza-hmeymim.html", "text": "Президентът на Сирия Башар Асад посети военновъздушна база „Хмеймим“, разположена в провинция Латакия, предаде ТАСС.\r\nСпоред информацията на неговата канцелария, Асад е съпроводил началника на генералния щаб на въоръжените сили на Русия Валерий Герасимов. По време на посещението на сирийският президент бе предоставена информация за разположената на летището военна техника. \r\n„Хмеймим“ е военно летище на 25 км. южно от Латакия. На него е разположена авиационна група на руската авиация.  Виктор Турмаков", "date": "2017.06.27", "title": "ТАСС: Президентът на Сирия посети военновъздушна база Хмеймим"}
{"url": "http://www.focus-news.net/news/2017/06/27/2409335/afp-nikola-stardzhan-otlozhi-planovete-za-vtori-referendum-za-nezavisimost-na-shotlandiya.html", "text": "Първият министър на Шотландия Никола Стърджън отложи подготовката за референдума за независимостта, след като нейната партия понесе поражения на парламентарните избори във Великобритания, предаде  AFP.\r\n„Няма да представяме веднага закон за референдума за независимостта“, заяви Стърджън пред шотландски депутати в Единбург.  Виктор Турмаков", "date": "2017.06.27", "title": "AFP: Никола Стърджън отложи плановете за втори референдум за независимост на Шотландия"}
{"url": "http://www.focus-news.net/news/2017/06/27/2409311/liderat-na-bsp-korneliya-ninova-kam-prezidenta-rumen-radev-izpalnil-li-e-borisov-resheniyata-na-ksnsi.html", "text": "На проведения Консултативен съвет по национална сигурност при Вас, на 30 май 2017 година, беше взето решение изпълнителната власт да предложи до 20 юни 2017 година \"Интегрирано развитие на сектор \"Сигурност\" и разпределение на ресурсите по отделните държавни органи и структури за следващите пет години\". Срокът  изтече. Моля да ни информирате - изпълнило ли е правителството това решение, което по време на КСНС беше подкрепено от премиера Борисов и предоставени ли са Ви предложенията. За това призовава лидерът на БСП Корнелия Нинова в писмо до държавния глава Румен Радев, съобщиха от пресцентъра на партията. \r\n\"По време на КСНС, зададох въпроси на министър-председателя и министрите от кабинета. В резултат на отговорите, изразих мнение, че поетите ангажименти няма да бъдат спазени. По искане на Парламентарната група на „БСП за България” в Народното събрание предстои обсъждане на приоритетите на българското председателство на Съвета на Европейския съюз. До този момент, правителството на Бойко Борисов не е предложило такива в Парламента. Ние смятаме, че един от тях трябва да е национална сигурност. Във връзка с този дебат, моля, да ни информирате - постъпил ли е при Вас Доклад от правителството в изпълнение на решението на КСНС\", допълва още Нинова.", "date": "2017.06.27", "title": "Лидерът на БСП Корнелия Нинова към президента Румен Радев: Изпълнил ли е Борисов решенията на КСНС?"}
{"url": "http://www.focus-news.net/news/2017/06/27/2409339/futbol-iranetsat-alireza-fagani-shte-bade-sadiya-na-macha-portugaliya-chili.html", "text": "Иранецът Алиреза Фагани е определен за главен съдия в полуфиналния мач от Купата на конфедерациите между отборите на Португалия и Чили. \r\nМачът ще се проведе в сряда в Казан от 21:00 българско време.  Португалия достигна на полуфинал, заемайки първо място в група А. Чили зае второ място в група В.  Виктор Турмаков", "date": "2017.06.27", "title": "Футбол: Иранецът Алиреза Фагани ще бъде съдия на мача Португалия : Чили"}
{"url": "http://www.focus-news.net/news/2017/06/27/2409340/aktsenti-v-sutreshniya-blok-dobro-utro-balgariya-na-28-yuni.html", "text": "Защо спешните медици предупреждават за масови оставки в системата, ако не бъде пренаписан стандартът за спешна медицина? По темата очаквайте д-р Десислава Кателива, председател на Националната асоциация на работещите в спешната помощ. Ново поскъпване на газа от юли, ще тръгнат ли цените на стоки и услуги отново нагоре? Това ще попитаме енергийния експерт проф. Атанас Тасев. С него ще коментираме и бъдещето на големите енергийни проекти за България. Колко опасни могат да бъдат драстичните диети през лятото и как да влезем във форма без да си навредим? Полезни съвети ще потърсим от диетолога проф. Донка Байкова. След 9.00 часа ще ви заведем на рафтинг в Симитли. Какви са възможностите за практикуване на спорта в района ще научим от Ливия Нинова от Радио „Фокус“- Пирин. За детско-юношеския ансамбъл „Кюстендилче”, който получи приз от фолклорния фестивал „Жива вода“, ще ни разкаже на финала на предаването Венцеслав Илчев от Радио „Фокус“-Кюстендил.\r\nТези и още теми в „Добро утро, България“ от 6.00 до 10.00 часа с водещ Евелин Цанева", "date": "2017.06.27", "title": "Акценти в сутрешния блок „Добро утро, България“ на 28 юни"}
{"url": "http://www.focus-news.net/news/2017/06/27/2409338/stara-zagora-dvizhenieto-se-osashtestvyava-v-edna-lenta-pri-km-195-v-posoka-burgas-na-am-trakiya-poradi-patnotransportno-proizshestvie.html", "text": "Движението се осъществява в една лента при км 195 в посока Бургас на АМ \"Тракия\" поради пътнотранспортно произшествие. Това съобщиха от пресцентъра Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\"", "date": "2017.06.27", "title": "Стара Загора: Движението се осъществява в една лента при км 195 в посока Бургас на АМ \"Тракия\" поради пътнотранспортно произшествие"}
{"url": "http://www.focus-news.net/news/2017/06/27/2409341/the-japan-times-za-parvi-pat-v-istoriyata-po-malko-ot-20-ot-zhitelite-na-yaponiya-sa-pushachi.html", "text": "Броят на пушачите в Япония за първи път в документираната история на страната е спаднал до по-малко от 20% от населението ѝ. Това дава възможност на министерството на здравеопазването пушенето на закрити обществени места да бъде забранено, пише  The Japan Times.\r\nСпоред ново проучване 19,8% от японците над 20-годишна възраст пушат, което е с 1,8% по-малко в сравнение с подобно проучване от 2013 г. Броят на хората, които сочат, че пушат всеки ден е намалял с 2,4%.\r\nМеждувременно министерството на здравеопазването, труда и социалната грижа подготвя закон, който да се бори срещу вторичния тютюнев дим, докато страна се готви да бъде домакин на Олимпийските игри през 2020 г.  Виктор Турмаков", "date": "2017.06.27", "title": "The Japan Times: За първи път в историята по-малко от 20% от жителите на Япония са пушачи"}
{"url": "http://www.focus-news.net/news/2017/06/27/2409342/vitsepremierat-valeri-simeonov-svikva-sreshta-na-koordinatsionniya-tsentar-za-balgarite-v-ukrayna.html", "text": "Заместник министър-председателят по икономическата и демографската политика Валери Симеонов свиква среща на Координационния център за връзка с българите в Украйна утре, 28 юни, в Министерския съвет, съобщиха от правителствената информационна служба. На нея ще присъстват министри и заместник-министри на външните работи, на вътрешните работи, на правосъдието, на труда и социалната политика, на регионалното развитие и благоустройството, на здравеопазването, представители на Българския червен кръст, на Националното сдружение на общините в Република България и Държавната агенция за българите в чужбина. В срещата ще участва и председателят на Асоциацията за българите в Украйна Антон Киссе.\r\nКоординационният център функционира към Държавната агенция за българите в чужбина и се ръководи от нейния председател Петър Харалампиев.\r\nНа срещата ще бъде обсъдено функционирането на Координационния център, както и откриването на „горещ“ телефон и e-mail адрес, на който да бъдат подавани сигнали и новини за положението на българското малцинство в зоните на конфликт. Ще бъдат обсъдени също възможностите на Координационния център да предоставя на българските институции информация за обстановката в Украйна и вероятни рискове за българското малцинство, да поддържа връзка с неправителствени организации в Украйна, с българското посолство в Киев и с Генералното ни консулство в Одеса.", "date": "2017.06.27", "title": "Вицепремиерът Валери Симеонов свиква среща на Координационния център за българите в Украйна"}
{"url": "http://www.focus-news.net/news/2017/06/27/2409326/tsvetan-tsvetanov-gerb-okolo-30-mln-lv-ot-darzhavniya-byudzhet-mozhe-da-otdeli-pravitelstvoto-za-uniformenite-politsai.html", "text": "Около 30 млн. лв. от държавния бюджет може да отдели Правителството за униформените полицаи. Средствата ще бъдат дадени на тези служители, които не са получавали пари за униформи от 2012 година. Това предвижда Законопроект за изменение и допълнение на Закона за МВР, обясни пред журналисти във Велико Търново Цветан Цветанов,  зам.-председател на ПП ГЕРБ и председател на парламентарната група на партията, предаде репортер на Радио „Фокус“ – Велико Търново. По думите му се очаква реално решение да бъде взето в петък, но Законопроектът вече е внесен в Народното събрание. Той обясни, че промените са съгласувани с министър-председателя Бойко Борисов. Цветанов отбеляза, че служителите, които до сега са купували униформите си сами, ще получат левовата стойност на отделените от тях средства. Тя ще бъде специално изчислена и ще възлиза на около 400 лв. на година. Цветанов посочи, че причината за това полицаите да не получават полагащите им се дрехи са множество обжалвания по обявените обществени поръчки, които са необходими за осигуряването им.\r\nЛуиза ТРАНЧЕВА", "date": "2017.06.27", "title": "Цветан Цветанов, ГЕРБ: Около 30 млн. лв. от държавния бюджет може да отдели Правителството за униформените полицаи"}
{"url": "http://www.focus-news.net/news/2017/06/27/2409337/reuters-sasht-sa-nablyudavali-aktivnost-na-himichesko-orazhie-na-udarenata-prez-april-siriyska-baza.html", "text": "Прессекретарят на Пентагона Джеф Дейвис заяви, че САЩ са наблюдавали това, което е приличало на активна подготовка от страна на Сирия за възможна химическа атака на летище „Шайрат“ – същото сирийско летище, което въоръжените сили на САЩ удариха през април, предаде  Reuters.\r\n„Това включваше специфичен самолет със специфичен хангар – и двете свързани с употребата на химическо оръжие“, заяви Дейвис.  Виктор Турмаков", "date": "2017.06.27", "title": "Reuters: САЩ са наблюдавали активност на химическо оръжие на ударената през април сирийска база"}
{"url": "http://www.focus-news.net/news/2017/06/27/2409345/neweurope-v-belgiya-e-otkrito-ognishte-na-ptichi-grip.html", "text": "Белгийските власти са открили смъртоносния щам  H5N8 на птичия грип във ферма в южната част на страната и са установили трикилометрова зона около нея, в която е забранено да се транспортират птици и яйца, предаде  NewEurope.\r\nВластите са наложили забрана за отглеждането на птици във външни условия около село Вангени, разположено край град Шарлероа. Мярката ще остане в сила поне три седмици.  Виктор Турмаков", "date": "2017.06.27", "title": "NewEurope: В Белгия е открито огнище на птичи грип"}
{"url": "http://www.focus-news.net/news/2017/06/27/2409346/ministar-tsetska-tsacheva-se-sreshtna-s-predstaviteli-na-sindikata-na-sluzhitelite-v-zatvorite-v-balgariya.html", "text": "Министерството на правосъдието се ангажира да води последователна политика, за унифициране на статута на работещите в системата на местата за лишаване от свобода с този на служителите на МВР. В тази връзка до края на седмицата ще бъде подготвено писмо до Министерство на финансите, с оглед възможностите на бюджета. Това стана ясно днес на среща на министъра на правосъдието Цецка Цачева с представители на Управителния съвет на Синдиката на служителите в затворите в България /ССЗБ/. Това съобщиха от пресцентъра на Министерството на правосъдието.\r\nДвете страни се обединиха около становището, че ще работят в условия на пълна приемственост по отношение на добрите практики и ще полагат общи усилия за решаване на въпроси, които стоят на дневен ред пред синдикалната организацията.\r\nВъзможности за увеличаване на щата на надзорно-охранителния състав, изработване на методология с обективни критерии, обвързани с числеността на лишените от свобода и създаване на по-добри условия на труд на служителите в системата, са сред първите стъпки, по които ще работят в краткосрочен план политическото ръководство на МП и синдикалната организация. \r\n„Изпитвам огромен респект и уважение към Вас и Вашия труд. В наше лице имате хора, които ще отстояват Вашите интереси“, заяви на срещата правосъдният министър. От своя страна Христо Илков, председател на УС на синдиката заяви, че ССЗБ ще остане коректен партньор на министерството и решенията ще бъдат взимани съвместно.", "date": "2017.06.27", "title": "Министър Цецка Цачева се срещна с представители на Синдиката на служителите в затворите в България"}
{"url": "http://www.focus-news.net/news/2017/06/27/2409349/afp-sasht-vklyuchiha-kitay-v-spisaka-s-darzhavite-dopuskashti-trafik-na-hora.html", "text": "Правителството на САЩ включи Китай в списъка на страните с най-много нарушения, свързани с трафика на хора, нареждайки го до страни като Судан и Северна Корея, предаде  AFP.\r\nВ годишния „Доклад за трафик на личности“ се сочи, че етническите уйгури в Западен Китай  биват примамвани към насилствен труд и че същевременно властите в Пекин приемат работници от Северна Корея без да проверяват дали те не са жертви на трафик на хора. \r\nСпоред доклада „Пекин не посреща напълно минималните стандарти при елиминацията на трафика и не предприема достатъчно усилия в тази насока“.  Виктор Турмаков", "date": "2017.06.27", "title": "AFP: САЩ включиха Китай в списъка с държавите, допускащи трафик на хора"}
{"url": "http://www.focus-news.net/news/2017/06/27/2409350/pregled-na-mezhdunarodnite-novini-do-18-chasa-agentsiya-fokus.html", "text": ". Европейската комисия наложи глоба на американската корпорация „Гугъл“ на стойност 2,4 млрд. евро за нарушаване на антимонополните правила на ЕС.\r\nНа свой ред от технологичния гигант изказаха „уважително“ несъгласие с решението на европейския орган и съобщиха, че обмислят обжалване на рекордно високата глоба.\r\n***. Първият министър на Шотландия Никола Стърджън отложи подготовката за референдума за независимостта, след като нейната партия понесе поражения на парламентарните избори във Великобритания.\r\n„Няма да представяме веднага закон за референдума за независимостта“, заяви Стърджън пред шотландски депутати в Единбург. \r\n*** Стана известно, че Анкара е изпратила на Германия допълнителен списък със заподозрени членове на т.нар. „Терористична организация на гюленистите/Паралелна държавна структура” (ФЕТО/ПДС), които иска да бъдат екстрадирани в Турция.\r\nСлед запознаване със списъка са били уведомени съответните провинции, където се намират посочените лица. Например, в полицията в Берлин има списък от 40 страници, в който от 16 юни до сега са включени имената на 72 лица. Германските власти проучват въпроса от три гледни точки. Първо, става ли въпрос за шпионаж срещу Турция, въз основа на сведенията в изпратените от Анкара списъци. Второ, отговарят ли на истината отправените обвинения. Трето, представляват ли потенциална опасност лицата, чийто имена фигурират в списъците.\r\nИсканията на Турция към Германия за връщане на привърженици на т.нар. ФЕТО/ПДС и на симпатизанти на Кюрдската работническа партия (ПКК) бяха поставени на дневен ред през февруари. Тогава началникът на Националната разузнавателна организация на Турция (МИТ) Хакан Фидан връчи на шефа на германското разузнаване Бруно Кал списък с над 300 лица и около 200 дружества, училища и фирми. Това стана по време на Конференцията за сигурност в Мюнхен, посочва още ДХА.\r\n***. При въздушни удари на водената от САЩ международна коалиция срещу „Ислямска държава“ срещу затвор на близкоизточната радикална групировка в Сирия са убити най-малко 57 души.\r\n„Ударите поразиха затвор на „Ислямска държава“ в Ал Маядин призори в понеделник, убивайки 44 затворници и 15 джихадисти“, заяви за агенцията директорът на Сирийската обсерватория за човешки права Рами Абделрахман.\r\n***. Министърът на отбраната на САЩ Джеймс Матис заяви, че страната ще продължава да доставя оръжие на сирийските кюрди и след битката за прогонването на „Ислямска държава“ от град Ракка.\r\nМатис обясни, че Вашингтон ще прибере оръжието си от сирийските кюрди в зависимост от положението след освобождаването на Ракка. „Ще ги екипираме за борба. Ако имат друг бой и се нуждаят от нещо, то ние ще ги екипираме според битката и необходимото въоръжение“, предаде министърът на отбраната.\r\nМатис посочи, че Вашингтон са дали въоръжение, необходимо за условия на градски боеве, защото с именно такива условия кюрдите ще се сблъскат в Ракка. Той добави, че след това Вашингтон ще прибере въоръжението си и ще ги ремонтира или при нужда ще вземе някои видове оръжия и ще предостави нови. „Когато те повече не се нуждаят от нещо, ние ще го заменим с друго необходимо“, заяви министърът.\r\nСАЩ смятат, че кюрдите са най-ефективната сила, бореща се срещу „Ислямска държава“ в Сирия. Турското правителство обаче се бои, че оръжието, предоставено на сирийските кюрди ще завърши в ръцете на ПКК на територията на Турция. САЩ също смятат ПКК за терористична организация и са поели ангажимент да не въоръжават тази групировка. \r\n*** Кремъл не разполага с информация за подготвянето на химически атаки в Сирия. Това увери Дмитрий Песков, говорител на руския президент.\r\n„Не ми е известна никаква информация за заплаха от използването на химически оръжия. Не разполагам с точни сведения, мисля, че колегите ми от спецслужбите и Министерството на отбраната, ако имат такива опасения, ще ги споделят“, подчерта Песков, коментирайки твърденията на Белия дом, съгласно които Вашингтон разполага с информация, че режимът в Дамаск подготвя нови химически атаки.\r\n„Не знаем каква е причината за тях (твърденията – бел.р.). Разбира се, ние категорично не сме съгласен с думите \"нова атака\", защото както знаете, въпреки всички настоявания от руска страна, не бе проведено безпристрастно международно разследване на предишни трагедии с използването на химически оръжия, съответно не считаме за възможно вината да бъде хвърлена върху сирийските въоръжени сили\", обясни говорителят на Кремъл.\r\n***. Иракската армия е освободила от „Ислямска държава“ района „Ал Машахд“ в град Мосул.\r\n„16-та пехотна дивизия освободи района „Ал Машахд“ в стария град на Мосул и издигна иракския флаг над сградите му“, пише в официално заявление на иракските въоръжени сили. По-рано, в понеделник, иракската армия освободи и района „Ал Фарук“.-\r\nОперацията в Мосул се води с подкрепата на международната коалиция начело със САЩ от октомври 2016 г. В четвъртък министър-председателят на Ирак Хайдер ал Абади обеща, че ще огласи в най-скоро време новината за пълното освобождение на града.\r\n***", "date": "2017.06.27", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/27/2409351/futbol-aleksandar-maksim-preminava-ot-shtutgart-kam-maynts.html", "text": "Полузащитникът от румънския национален отбол Александър Максим става играч на Майнц, подписвайки договор за четири години.\r\nОт  2013 г. полузащитникът играе в Щутгарт, изигравайки в негов състав 131 мача и отбелязвайки 17 попадения.  Виктор Турмаков", "date": "2017.06.27", "title": "Футбол: Александър Максим преминава от Щутгарт към Майнц"}
{"url": "http://www.focus-news.net/news/2017/06/27/2409348/ruse-vazstanoveno-e-dvizhenieto-v-dvete-lenti-po-pat-i-5-polsko-kosovo-byala.html", "text": "Възстановено е движението в двете ленти по път I-5 Полско Косово - Бяла. Това съобщиха от пресцентъра на Агенция \"Пътна инфраструктура\".", "date": "2017.06.27", "title": "Русе: Възстановено е движението в двете ленти по път I-5 Полско Косово - Бяла"}
{"url": "http://www.focus-news.net/news/2017/06/27/2409352/ruse-izvarsheno-e-obuchenie-na-chlenovete-na-dvete-sektsionni-izbiratelni-komisii-v-s-trastenik-za-predstoyashtite-chastichni-kmetski-izbori.html", "text": "Извършено е обучение на членовете на двете секции в с. Тръстеник за предстоящите на 2 юли частични кметски избори. Това съобщи за Радио „Фокус“- Шумен Мартин Календжиев, заместник-председател на ОИК - Иваново. Секционните избирателни комисии са в състав от по 7 души. Избирателната секция в Клуба на пенсионера в сградата на читалището в селото е с максимално облекчен достъп за гласуване на избиратели с увредeно зрение или със затруднения в придвижването. На тези избиратели в деня на вота Община Иваново ще оказва помощ в зависимост от индивидуалната нужда на всеки, съгласно предвидените изисквания на ИК. Изборните книжа и материали ще бъдат получени на 30 юни, а до раздаването им на секциите, ще бъдат съхранявани под охрана в сградата на Община Иваново.\r\nИвелина ИВАНОВА", "date": "2017.06.27", "title": "Русе: Извършено е обучение на членовете на двете секционни избирателни комисии в с. Тръстеник за предстоящите частични кметски избори"}
{"url": "http://www.focus-news.net/news/2017/06/27/2409344/targovishte-edna-zhalba-e-postapila-v-oik-antonovo-vav-vrazka-s-predstoyashtite-na-2-yuli-chastichni-izbori-za-kmet-na-obshtinata.html", "text": "Една жалба е постъпила в ОИК - Антоново във връзка с предстоящите на 2 юли частични избори за кмет на общината. Това съобщи за Радио „Фокус“- Шумен Марко Марков, секретар на комисията. В жалбата е посочено, че секретарят на ОИК е нарушил забраната член на ОИК да участва в предизборни мероприятия, визирана в чл.77, ал.3 от ИК като е участвал в предизборни срещи на един от кандидатите за кмет на гр.Антоново. Общинската избирателна комисия е отхвърлила жалбата като неоснователна. В решението е записано, че чл.77, ал.3 от ИК, законодателят е определил, че членовете на ОИК нямат право да извършват предизборна агитация, а в жалбата няма твърдение, за извършвана предизборна агитация от страна на секретаря на ОИК, а само, че е участвал в срещи. Продължава подготовката за провеждането на частичните избори. Досега са направени около 20 замени на членове на секции. Проведено е съответното обучение. Изборните книжа и бюлетини ще бъдат получени на 29 юни, като до 1 юли, когато ще бъдат раздадени на СИК-овете, ще бъдат съхранявани в охранявано помещение. В деня на вота на територията на община Антоново ще бъдат разкрити 39 секции. Няма да има подвижна урна.\r\nИвелина ИВАНОВА", "date": "2017.06.27", "title": "Търговище: Една жалба е постъпила в ОИК - Антоново във връзка с предстоящите на 2 юли частични избори за кмет на общината"}
{"url": "http://www.focus-news.net/news/2017/06/27/2409354/ministarat-na-vatreshnite-raboti-valentin-radev-e-na-rabotno-poseshtenie-v-germaniya.html", "text": "Открит и конструктивен диалог проведоха министър Валентин Радев и вътрешният министър на  Федерална Република Германия Томас де Мезиер по време на първото работно посещение на българския министър на вътрешните работи в Германия. Това съобщиха от пресцентъра на МВР.\r\nВ рамките на двустранната работна среща в Берлин двамата министри се обединиха около голямото значение на границите за сигурността на Европа. Министър де Мезиер изтъкна важната роля на България за опазването на външните граници на ЕС. От своя страна министър Радев благодари за оказаната подкрепа за получаването на 160 млн. евро за опазване на границата и предостави информация за усвояването им. \r\nПо време на разговорите двамата министри обсъдиха и предстоящото председателство на България на ЕС, като германската страна пожела успех и обеща помощ. \r\nБългарският министър запозна колегата си с приоритетите на българското правителство по време на председателството, сред които са борба с корупцията и организираната престъпност, каналджийството и незаконната миграция. „Ще бъдем безкомпромисни към всякакви прояви на корупционно поведение“, увери германския си колега министър Радев.", "date": "2017.06.27", "title": "Министърът на вътрешните работи Валентин Радев е на работно посещение в Германия"}
{"url": "http://www.focus-news.net/news/2017/06/27/2409355/balgariya-er-poradi-ogranichenie-vav-vazdushnoto-prostranstvo-nad-cherno-more-zaradi-voenni-ucheniya-tazi-sutrin-se-nalozhi-zakasnenie-na-chast-ot-poletite-ni.html", "text": "Поради ограничение във въздушното пространство над Черно море заради военни учения тази сутрин се наложи закъснение на част от полетите на България Ер от София за Амстердам и Барселона, съобщиха от пресцентъра на компанията. От „България Ер“ се извиниха на пътниците си за причиненото неудобство. \r\nПолетът от Барселона към София ще се осъществи в 19.10 ч. местно време.\r\nПолетът от Амстердам към София ще се изпълни в 18.30 ч. местно време.\r\nПоради наложилите се закъснения, се очаква забавяне при изпълнението на полета София-Малага. Очакван час на излитане – 23.00 часа.\r\n„Може да следите за актуална информация относно полетите на всички летища, на които оперира „България Ер“. Всички пътници, засегнати от закъсненията, могат да поискат напитки и храна от обслужващите агенти на летището“, съобщават още от авиокомпанията.", "date": "2017.06.27", "title": "„България Ер“: Поради ограничение във въздушното пространство над Черно море заради военни учения, тази сутрин се наложи закъснение на част от полетите ни"}
{"url": "http://www.focus-news.net/news/2017/06/27/2409343/ria-novosti-irakskata-armiya-e-osvobodila-ot-islyamska-darzhava-oshte-edin-rayon-na-mosul.html", "text": "Иракската армия е освободила от „Ислямска държава“ района „Ал Машахд“ в град Мосул, предаде РИА Новости.\r\n„16-та пехотна дивизия освободи района „Ал Машахд“ в стария град на Мосул и издигна иракския флаг над сградите му“, пише в официално заявление на иракските въоръжени сили. По-рано, в понеделник, иракската армия освободи и района „Ал Фарук“.- \r\nОперацията в Мосул се води с подкрепата на международната коалиция начело със САЩ от октомври 2016 г. В четвъртък министър-председателят на Ирак Хайдер ал Абади обеща, че ще огласи в най-скоро време новината за пълното освобождение на града.  Виктор Турмаков", "date": "2017.06.27", "title": "РИА Новости: Иракската армия е освободила от „Ислямска държава“ още един район на Мосул"}
{"url": "http://www.focus-news.net/news/2017/06/27/2409359/vidin-s-blizo-5-po-niska-e-bezrabotitsata-v-oblastta-prez-may-v-sravnenie-s-predhodniya-mesets.html", "text": "17,28% е равнището на безработицата във Видинска област, каза на пресконференция Виолета Генчева, началник отдел „Посреднически услуги” в Дирекция „Бюро по труда” – Видин, предаде репортер на Радио „Фокус” – Видин. Тя посочи, че общият брой на регистрираните безработни през месец май в областта е 6535 души, като в сравнение с предходния месец техният брой е намалял с 330 лица или 4,81%. „Раздвижване в областта има в хотелиерството и ресторантьорството, търсят се повече бармани и сервитьори. За разлика от цялата страна в сферата на строителството нямаме очакваното оживление, малко е търсенето на общи работници”, каза Виолета Генчева. Тя допълни, че постоянно във Видин остава търсенето на шивачки. Най-висока е безработицата, която отчита Дирекция „Бюро по труда” – Белоградчик, обхващащо общините Белоградчик, Ружинци, Чупрене и Димово. В тези четири общини равнището на безработица през месец май е 40,40%. За общините Кула, Бойница, Макреш и Грамада нивото на безработица за месец май, отчетено от Дирекция „Бюро по труда” – Кула е 24,12%. Най-ниска в областта е безработицата в трите общини Видин, Брегово и Ново село, отчетена от Дирекция „Бюро по труда”-Видин – 11,55%.\r\nАнна ЛОЗАНОВА", "date": "2017.06.27", "title": "Видин: С близо 5% по-ниска е безработицата в областта през май, в сравнение с предходния месец"}
{"url": "http://www.focus-news.net/news/2017/06/27/2409361/inovativna-sistema-za-pchelni-kosheri-na-balgarska-kompaniya-vpechatli-pchelari-ot-tsyala-evropa.html", "text": "Изключителен интерес сред пчеларите от другите европейски държави предизвика революционното устройство за мониторинг на пчелни кошери на българската старт-ъп компания Bee Smart Technologies. Радостин Димитров, отговорник Бизнес и развитие в компанията, представи устройството по време на Форума на пчеларите и земеделските производители по покана на българския евродепутат и кандидат за еврокомисар Мария Габриел, която организира Европейската седмица на пчелите в Брюксел за трета поредна година. Това съобщиха от пресофиса на евродепутата.\r\nПри презентирането на устройството Радостин Димитров обясни, че то е създадено първоначално да следи околната среда и нейните изменения, като използва пчелите като сензори. Впоследствие е подобрено да отчита влажността в кошера, акустиката, килограмите, температурата и други важни за пчеларите показатели. В момента компанията разработва допълнителни подобрения, за да може устройството да засича кога пчелата вкарва пестициди в пчелния кошер.\r\n„Иновативната система на Bee Smart Technologies е ярък пример как новите технологии само могат да бъдат в полза на пчеларите. Радостно е, че именно българска компания е създател на тази иновация, извеждаща на преден план добавената стойност на технологиите във всички сектори, включително пчеларския“, коментира Мария Габриел. \r\nПредставителят на компанията предостави на пчелари 10 устройства за 3-месечно безплатно използване.", "date": "2017.06.27", "title": "Иновативна система за пчелни кошери на българска компания впечатли пчелари от цяла Европа"}
{"url": "http://www.focus-news.net/news/2017/06/27/2409353/afp-nyakolko-golemi-kompanii-se-oplakvat-ot-mezhdunarodni-kiberataki.html", "text": "Няколко  крупни международни компании съобщиха, че са били подложени на международна кибератака, стартирала в Русия и в Украйна преди да се разпространи в Западна Европа, предаде  AFP.\r\nДатската морска транспортна компания „Маерск“, британският рекламен гигант „WPP“ и френската индустриална група „Сен Гобен“ съобщават, че са били подложени и са поставили защитни протоколи, за да предотвратят загуба на данни.  Виктор Турмаков", "date": "2017.06.27", "title": "AFP: Няколко големи компании се оплакват от международни кибератаки"}
{"url": "http://www.focus-news.net/news/2017/06/27/2409362/nimh-utre-shte-e-slanchevo-s-maksimalni-temperaturi-mezhdu-32-i-37.html", "text": "Преди полунощ над източните райони облачността все още ще е значителна, купесто-дъждовна и ще има превалявания и гръмотевици, но след полунощ явленията ще стихнат и над страната ще бъде предимно ясно и почти тихо. Такава е прогнозата за времето на Националния институт по метеорология и хидрология (НИМХ) към БАН, съобщена за Агенция „Фокус“ дежурния синоптик Мартин Славчев.  Утре отново ще е слънчево. В следобедните часове ще се развива купеста и купесто-дъждовна облачност, но главно в планинските райони ще превали и прегърми. След обяд в равнините и низините ще е горещо. Максималните температури ще са между 32° и 37°. По Черноморието ще бъде слънчево, след обяд ще има временни увеличения на облачността, но валежи не се очакват. Ще духа характерният морски бриз. Максималните температури ще са между 24° и 27°. Вълнението на морето ще е 2 бала. Температурата на морската вода е 22° и 25°. Атмосферното налягане ще се понижи и ще е по-ниско от средното за месеца.\r\nПреди обяд над планините ще е предимно слънчево. След обяд ще се развива купеста и купесто-дъждовна облачност и на много места ще превали и прегърми. Ще духа умерен югозападен, по високите и открити части – до силен западен вятър. Максималната температура на височина 1200 метра ще е около 25°, на 2000 метра – около 19°.  \r\nИ в четвъртък ще бъде предимно слънчево, след обяд с развитие на купеста облачност, но само на отделни места в западната половина от страната е възможно за кратко да превали и прегърми. Температурите ще се повишат още. В петък и събота ще бъде слънчево и още по-горещо. Максималните температури ще достигат 38°-40°, на отделни места и повече.", "date": "2017.06.27", "title": "НИМХ: Утре ще е слънчево с максимални температури между 32° и 37°"}
{"url": "http://www.focus-news.net/news/2017/06/27/2409363/darzhavniyat-glava-rumen-radev-politicheskata-stsena-ne-e-myasto-za-razigravane-na-skechove.html", "text": "Надявам се министър-председателят Бойко Борисов ясно да заяви подкрепя ли декларациите на своя заместник. Това заяви президентът Румен Радев пред журналисти днес в град Горна Оряховица, запитан за отправените обвинения в корупция към държавния глава от заместник-председателя на ПП ГЕРБ Цветан Цветанов, съобщиха от прессекретариата на държавния глава. Политическата сцена не е място за разиграване на скечове от типа на „доброто и лошото ченге“, категоричен беше президентът Радев.   \r\n„Да проверят собствените си решения, подписи, графици, които второто правителство на Бойко Борисов утвърди и разписа. Нека всичко бъде проверено, аз нямам нищо против“, каза Румен Радев по повод предложението на Цветанов за създаване на парламентарна комисия, която да проучи обстоятелствата около придобиването на нов боен самолет за ВВС. „Вие на това диалог ли му казвате. Аз чух други неща. Доживяхме Цветанов да обвинява държавата Швеция в корупция. Защото за корупцията трябват две страни“, добави още президентът.   \r\nВ отговор на въпрос за възникналото напрежение в системата на МВР, държавният глава заяви, че полицаите имат съвсем основателни искания. „От дълги години техните проблеми са пренебрегвани, а от тяхната социална сигурност, оборудване и условия за подготовка зависи сигурността на всеки един от нас“, заяви Румен Радев. Държавният глава добави, че очаква ефективни решения в тази сфера.   \r\nПрезидентът припомни също така, че на Консултативния съвет за национална сигурност е било взето решение до 20 юни т.г. да бъде извършен детайлен анализ и доклад, който да покаже възможностите за разпределение на ресурсите, така че да се гарантират средствата за всички видове Въоръжени сили и за останалите сектори. „Очаквам този доклад и имам уверението, че правителството работи усилено“, заяви президентът и добави, че на негова основа трябва да бъде приет подробен график какво ще бъде свършено и с какви средства.", "date": "2017.06.27", "title": "Държавният глава Румен Радев: Политическата сцена не е място за разиграване на скечове"}
{"url": "http://www.focus-news.net/news/2017/06/27/2409356/ria-novosti-hakeri-sa-atakuvali-sarvarite-na-predstavitelstvata-na-dve-mezhdunarodni-kompanii.html", "text": "Хакери са извършили атаки срещу сървърите на международните компании „Монделез Интернасионал“ и на „ДЛА Пайпър“ в Испания. Дейността в офисите е напълно парализирана, предаде РИА Новости, позовавайки се на местни медии.\r\nСпоред испанските медии освен мадридския офис на „Монделез“ на хакерски атаки са подложени и представителствата на компанията в Полша, Великобритания, Франция и Швейцария. Виктор Турмаков", "date": "2017.06.27", "title": "РИА Новости: Хакери са атакували сървърите на представителствата на две международни компании"}
{"url": "http://www.focus-news.net/news/2017/06/27/2409364/new-york-times-rumanskata-politsiya-e-otkrila-91-migranti-v-kamion.html", "text": "Румънската гранична полиция е открила 91 мигранти от Ирак и Сирия, скрити в камион, превозващ части на автомобили, предаде  New York Times.\r\nПолицията е спряла в четвъртък вече за проверка камион с турска регистрация на граничен пункт „Надлак“ – „Чонадпалота“ в Унгария. В превозното средство са открити 44 мъже, 18 жени и 29 непълнолетни лица. Мигрантите са посочили, че са искали да достигнат до Шенгенската зона. \r\nШофьорът е посочил на румънските власти, че не е знаел за мигрантите.  Виктор Турмаков", "date": "2017.06.27", "title": "New York Times: Румънската полиция е открила 91 мигранти в камион"}
{"url": "http://www.focus-news.net/news/2017/06/27/2409357/liderat-na-bsp-korneliya-ninova-vav-feysbuk-vatreshnopartiynite-bitki-za-pari-i-obshtestveni-porachki-v-gerb-shte-kostvat-mnogo-na-balgarskite-grazhdani-i-sa-sram-za-balgariya-pred-evropa.html", "text": "Вътрешнопартийните битки за пари и обществени поръчки в ГЕРБ ще костват много на българските граждани и са срам за България пред Европа. Това написа лидерът на БСП Корнелия Нинова в профила си в социалната мрежа \"Фейсбук\", съобщиха от пресцентъра на партията. Целият текст е следният:", "date": "2017.06.27", "title": "Лидерът на БСП Корнелия Нинова във Фейсбук: Вътрешнопартийните битки за пари и обществени поръчки в ГЕРБ ще костват много на българските граждани и са срам за България пред Европа"}
{"url": "http://www.focus-news.net/news/2017/06/27/2409365/sliven-zapochna-zhatvata-v-oblastta.html", "text": "Започна жътвата в Сливенско. Това съобщи пред Радио „Фокус“ – Сливен директорът на областната дирекция „Земеделие“ в Сливен Тодор Братанов. Общо 500 декара в областта са засети с ръж, 57 200 декара са засети с рапица, 39 000 декара – с царевица за зърно, а 20 000 декара е силажната царевица. Общо 227 000 декара са засети със слънчоглед, като тази година те са повече отколкото  през 2016-а. Слънчогледът е бил насаден на „пропаднали“ площи с рапица. Площите, засети с пшеница, са 391 000 декара. \r\nЛюдмила ЙОРГОВА", "date": "2017.06.27", "title": "Сливен: Започна жътвата в областта"}
{"url": "http://www.focus-news.net/news/2017/06/27/2409367/futbol-salvatore-sirigu-podpisa-dogovor-s-torino.html", "text": "Вратарят на ПСЖ Салваторе Сиригу подписа договор с Торино.\r\nДоговорът с 30-годишния вратар е за три години, а годишната му заплата е 1,2 млн. евро.   Виктор Турмаков", "date": "2017.06.27", "title": "Футбол: Салваторе Сиригу подписа договор с Торино"}
{"url": "http://www.focus-news.net/news/2017/06/27/2409360/the-independent-britanskiyat-tsentar-za-kibersigurnost-saobshtava-za-globalen-intsident-sa-virus-iznudvach.html", "text": "Британският център за киберсигурност съобщава, че е наясно за разпространяването на кибератака по целия свят и следи заплахата отблизо, пише   The Independent.\r\n„Наясно сме, че в момента тече глобален инцидент с „вирус-изнудвач“ и следим ситуацията от близо“, съобщи говорител на агенцията, съветващ потребителите на интернет и бизнесът да проверят сигурността си.  Британската рекламна компания WPP съобщава, че системите ѝ са пострадали от атаката.\r\nНа заразените компютри се появява съобщение, че се иска изплащането на 300 долара в „биткойн“, за да се получи достъпа до данни, „заключени“ от вируса „Петя“.  Виктор Турмаков", "date": "2017.06.27", "title": "The Independent: Британският център за киберсигурност съобщава за „глобален инцидент са вирус-изнудвач“"}
{"url": "http://www.focus-news.net/news/2017/06/27/2409358/unn-virusat-petyaa-podlozhi-na-ataka-reditsa-predpriyatiya-v-ukrayna.html", "text": "Редица държавни предприятия и институции, както и финансови компании  в Украйна са подложени на кибератака. Според специалистите по киберсигурност и представителите на атакуваните предприятия атаката е проведена с вирус под названието „Петя.А“, предаде УНН.\r\nПод атака са подложени „Укренерго“ , „Киевенерго“, Националната банка на Украйна. Други банки, заразени с вируса, имат затруднения при обслужването на клиенти и осъществяването на операции. \r\nАтакувани са също така летище „Бориспол“, различни мобилни оператори и „Укрпоща“. Не работят сайтовете на министерството на енергетика и на вътрешните работи. \r\nОт правителството съобщиха, че специалисти от националната киберполиция работят по стабилизирането на ситуацията.  Виктор Турмаков", "date": "2017.06.27", "title": "УНН: Вирусът „Петя.А“  подложи на атака редица предприятия в Украйна"}
{"url": "http://www.focus-news.net/news/2017/06/27/2409368/boris-nikolov-kmet-na-obshtina-belogradchik-zhalbi-do-varhovniya-administrativen-sad-spirat-prouchvaniyata-za-kamenna-kariera-do-selo-prauzhda.html", "text": "Жалби до Върховния административен съд спират проучванията за каменна кариера до село Праужда, каза за Радио „Фокус” – Видин Борис Николов, кмет на Община Белоградчик. Той посочи, че населението на селата Праужда, Чифлик и Стакевци е представило в Общинския съвет на Белоградчик протестна подписка срещу проучванията за такава каменна кариера. Общинските съветници са излезли с протестна декларация срещу подобно проучване в района на Белоградчишките скали, като декларацията е изпратена до Министерството на енергетиката и Министерството на околната среда и водите. „Жалба е подадена от Община Белоградчик, която е собственик на една трета от земите, където ще се извършва проучването. Собственици на земя в този район и една екологична организация също са подали жалби. По това направление Община Белоградчик иска да развива туризъм, а не да обезлюдява района с каменна кариера”, каза Борис Николов.\r\nАнна ЛОЗАНОВА", "date": "2017.06.27", "title": "Борис Николов, кмет на Община Белоградчик: Жалби до Върховния административен съд спират проучванията за каменна кариера до село Праужда"}
{"url": "http://www.focus-news.net/news/2017/06/27/2409371/afp-osem-dushi-sa-zaginali-pri-vzriv-na-granitsata-mezhdu-somaliya-i-keniya.html", "text": "Осем души, включително и четири деца са загинали при взрив на експлозив, поставен край път в Източна Кения, в близост до границата със Сомалия, предаде  AFP.\r\n„Имаме осем жертви – четири деца и четирима полицейски служители“, съобщи представител на местната полиция. Децата са се прибирали по домовете си след празник в училището си.  Виктор Турмаков", "date": "2017.06.27", "title": "AFP:  Осем души са загинали при взрив на границата между Сомалия и Кения"}
{"url": "http://www.focus-news.net/news/2017/06/27/2409370/predstoyashti-sabitiya-v-stranata-za-28-yuni-agentsiya-fokus.html", "text": "***\r\nОт 09.00 часа в сградата на Народното събрание (пл. „Княз Александър І” № 1) ще започне редовното пленарно заседание на законодателния орган.\r\n***\r\nОт 10.00 часа в сградата на Министерски съвет ще се проведе седмичното правителствено заседание.\r\n***\r\nЗаместник министър-председателят по икономическата и демографската политика Валери Симеонов свиква среща на Координационния център за връзка с българите в Украйна в Министерския съвет. След приключване на заседанието, вицепремиерът Симеонов и участниците в срещата ще направят изявление за медиите от 12,30 часа.\r\n***\r\nОт 16.30 часа в зала „Тържествена“ на Университета за национално и световно стопанство министърът на енергетиката Теменужка Петкова ще участва в церемония по дипломирането на първите студенти, завършващи единствената в света международната магистърска програма по „Ядрена сигурност“.\r\n***\r\nОт 13.30 часа, в заседателната зала в сградата на Висшия съдебен съвет (ул. „Екзарх Йосиф 12), ще се проведе заседание на Прокурорската колегия. \r\n***\r\nОт 9.30 часа в София Хотел Балкан ще се проведе вторият ден от семинара „По пътя на коприната“.\r\n***\r\nОт 10.00 часа 9 Състав на Специализирания наказателен съд ще гледа делото срещу Красимир Н., Мирослав Ч., Радостина Н., Йонгип Д., обвинени в образуване и ръководене на организирана престъпна група. \r\n***\r\nОт 10.00 часа 10 Състав на Специализирания наказателен съд ще гледа делото срещу Иван Т., Виктория Т., Георги Г., Даниел Т., Ивайло М., Станимир П., обвинени в образуване и ръководене на организирана престъпна група.\r\n***\r\nОт 10.30 часа в конферентната зала на Центъра за изследване на демокрацията  на ул. \"Александър Жендов\" № 5 ще се проведе публична дискусия на тема: \"Европейският енергиен съюз и руските газови проекти: дилеми и възможности\".\r\n***\r\nОт 10.30 часа 25 състав на Софийски градски съд ще проведе съдебно заседание по делото срещу Кирчо К., обвинен в престъпление по чл. 357, ал.1 от Наказателния кодекс.  \r\n***\r\nКметът на София г-жа Йорданка Фандъкова и заместник-кметът на Столичната община в направление „Инвестиции и строителство” г-жа Ирина Савина ще представят пред вас медиите големите проекти на София до 2020 г. с европейско финансиране. Представянето ще се състои в 10:45 часа на колелото на трамвай №19 в кв. Бъкстон, локалното платно на бул. „Цар Борис III”. \r\n***\r\nОт 11.00 часа 17 Състав на Специализирания наказателен съд ще гледа делото срещу Георги С., Никола Т., Атанас А., Янко А., Стоян К., Данаил Д., Тишка Т., Никола Т., Христо Д., обвинени в незаконно превеждане през граница.\r\n***\r\nОт 11:00 часа, в сградата на Софийската професионална гимназия по туризъм ще се проведе финалното събитие на кампанията ПОГЛЕД КЪМ ДОБРОТО за учебната 2016/ 2017 г., която цели цели възпитаване на добро у подрастващите, по-лесен път за намиране на себе си и респект към личността на всеки, независимо от увреждане, социален статус и др.\r\n***\r\nОт 11.00 часа 11 Състав на Специализирания наказателен съд ще гледа делото срещу Радослав Д. обвинен в изнудване. \r\n***\r\nОт 11.00 часа в парка на Военна академия „Г. С. Раковски“ ще се проведе пресконференция, посветена на осмото издание на прочутия летен фестивал „Опера в парка“.\r\n***\r\nОт 11.00 часа в Българското училище за кучета водачи и асистенти на булевард „Европа\" 138 ще се състои официалното кръщаване на тазгодишния випуск от кучета водачи за слепи хора и кучета асистенти за хора с двигателни проблеми, които предстои да преминат обучение в училището към Фондация „Очи на четири лапи\".\r\n***\r\nОт 11.00 часа, на беседката в парка на Военна академия „Георги С. Раковски“ Софийската опера и балет ще проведе пресконференция, посветена на осмото издание на прочутия летен фестивал \"Опера в парка\". \r\n***\r\nОт 11.00 часа в Националния пресклуб на БТА, Граждански инициативен комитет, Общинският съвет и кметът на община Белоградчик организират пресконференция, посветена на природната забележителност Белоградишки скали, включена в индикативния списък на защитени територии на ЮНЕСКО. \r\n***\r\nОт 15.30 часа в Административен съд София град ще се състои четвъртото заседание по делото за процедурата по ОВОС за инсталацията за изгарянето на отпадъци в ТЕЦ София.\r\n***\r\nОт 18.00 часа в клуб „Перото“ ще бъде представена книгата на Красен Камбуров – „Заветът на Медея“.\r\n***\r\nОт 18.00 часа в зала 42 на НДК ще се състои Церемонията по награждаването на победителите в CSR Demo Day. \r\n***\r\nОт 18.30 часа в Литературния клуб на Столична библиотека, пл. „Славейков“ № 4, ще се проведе Тридесет и шестия поетически двубой между Валери Валериев (със секундант поетът и журналист Георги Савчев) и Никола Петров (със секундант актьорът Станислав Кертиков).\r\n***\r\nОт 19.00 часа недоволните жители от „Дружба“ 2 и 1 ще излязат на протест, който вече е 12-ти пореден. Протестиращите се събират пред затворената алея (от страната на Кауфланд), за да защитят своето право на нормален пешеходен достъп между двата квартала.\r\n***\r\nОт 10.00 часа в НЧ \"Ангел Димитров 1929\" в кв. \"Сарафово\" ще започне празник под надслов \"Бриз в житата\".\r\n***\r\nОт 11.00 часа бъде открита обновената сграда на старите казарми на 24-ти черноморски пехотен полк в Приморски парк. В нея ще се помещава Детски център за деца и младежи с увреждания.\r\n***\r\nОт 15.00 часа в Районен съд ще се гледа дело, заведено от Петър Низамов срещу бургаски сайт.\r\n***\r\nОт 18.00 ч. в НЧ „Просвета“ 1888 г. ще бъде представена книгата на Огнян Герджиков \"Аз не бях политик\".\r\n***\r\nОт 14.00 до 16.00 часа Общинският съветник от ПП ГЕРБ – Иво Иванов ще се срещнат с граждани в офиса на партията на ул. „Георги Бенковски” №1.\r\n***\r\nОт 11.00 часа във фоайето на НЧ „Надежда 1869“ ще се проведе Творческо ателие „Красотата на българския фолклор“ с ръководител Райчо Димитров, хореограф.\r\n***\r\nОт 16.00 часа в читалнята на библиотеката при НЧ „Надежда 1869“ ще се проведе обсъждане на най-новия роман на Милен Русков „Чамкория“.\r\n***\r\nОт 19.00 часа в голяма зала на МДТ „К.Кисимов“ ще бъде представена постановката „Хъшове“.\r\n***\r\nОт 19.00 часа в ДКС „Васил Левски“ ще се състои Концерт на Орлин Горанов и Маргарита Хранова под мотото „Обичам българската музика“ под съпровода на Плевенската филхармония с диригент Левон Манукян.\r\n***   \r\nОт 09.30 часа в салона  на Община Видин ще се проведе редовно заседание на  Общински съвет –Видин. \r\n***\r\nОт 10.00 часа в градинката зад паметника на Христо Ботев ще се проведат „Приказни пътечки“ от програмата „Лято в библиотеката 2017“.\r\n***\r\nОт 10.00 часа в камерна зала на ДКТ ще бъде представена постановката „Забрадка на слънцето“ от Кирил Топалов. \r\n***\r\nОт 21.00 в Летния театър (при лошо време в Зала 1 на Общината) започва V-то Издание на Националния филмов фестивал „София Филм фест в Горна Оряховица“. Първата прожекция ще е на „Белгийският крал“, режисьор Петер Бросенс и Джесика Удуъртс.\r\n***\r\nОт 14.30 часа в Регионална библиотека „Дора Габе“ ще се проведе литературна среща с потребители на Център за социална рехабилитация и интеграция – Добрич. \r\n***\r\nОт 18.00 часа в Художествената галерия ще се проведе представяне на книгите „Звезден пратеник : Николай Кънчев и българската поезия“ и  „Венчан до живот – моята унгарска Европа“ на Марин Георгиев. \r\n***\r\nОт 10.30 часа във Военен учебен център „Тюлбето” За първи път в България ще бъде демонстрирана амфибийната способност на бронираната модулна машина Patriа AMV.\r\n***\r\n От 20.00 ч. в с.Бошуля във връзка с предстоящите частични избори за кмет на селото ще се проведе предизборен митинг. Ще присъстват Корнелия Нинова, председател на НС на БСП  и Кирил Добрев, зам.-председател на НС на БСП.\r\n***\r\nОт 11.30 час в пресклуб на БТА – Плевен ще се проведе пресконференция, по повод възстановяване след 28-годишно прекъсване на оперните спектакли в летния театър в парка \"Кайлъка\" в Плевен.\r\n***\r\nОт 9:30 часа в заседателната зала на Община Пловдив ще бъдат връчени официални грамоти на лицата, удостоени с приза „Най- добрия човек”. \r\n***\r\nОт 10:30 часа в градинката на кръстовището на ул. “Брезовска” с ул. “Поп Манол” кметът на Район “Северен” инж. Ральо Ралев ще открие нова детска площадка. \r\n***\r\nОт 12:00 часа в заседателна зала на Община Пловдив ще се проведе пресконференция за проект „Разработване на Програма за подобряване на качеството на атмосферния въздух на територията на Община Пловдив\". \r\n***\r\nОт 12:40 часа в зала №5 на Окръжен съд – Пловдив  ще се проведе възстановка на съдебен процес с участието на ученици от Профилирана хуманитарна гимназия „Св. Св. Кирил и Методий“ гр. Пловдив.\r\n***\r\nОт 16:00 часа в зала 10 на Районен съд ще се гледа делото срещу мъж, обвинен в причиняване на смърт, докато е шофирал камион в нетрезво състояние по пътя с. Йоаким Груево-Перущица.\r\n***\r\nОт 09.00 часа ще се проведе турнир по футбол на малки врати за служители на ОДМВР – Разград и РДПБЗН-Разград на тренировъчната база на ПФК „Лудогорец” – „Гнездо на орли“. \r\n***  \r\nОт 09.00 часа в ПГМТ „Вл. Комаров“  Регионалното управление на образованието организира регионална кръгла маса. \r\n***  \r\nОт 10.00 часа в  учителската стая в ПГМТ „Вл. Комаров“ началникът на  Регионалното управление на образованието ще даде пресконференция. \r\n***\r\nОт 18.30 часа в залата на Регионална библиотека „Захарий Княжески\" ще се проведе представяне на книгата „Конкурсът“ с разкази на авторите, получили награди от конкурсите за художествен текст за 2016 година  на тема „Цветът\" и „Правата улица\". \r\n***\r\nОт 9.00 часа на площада пред фонтана \"Кълбото\" ще се състои Открита трудова борса.\r\n***\r\nОт 10.00 часа в зала \"Марица\" ще се проведе заседание на Комисията по безопасност на движението в Област Хасково.", "date": "2017.06.27", "title": "Предстоящи събития в страната за 28 юни (Агенция „Фокус)"}
{"url": "http://www.focus-news.net/news/2017/06/27/2409372/simona-mitova-obshtina-blagoevgrad-prez-lyatoto-shte-preustanovyat-deynostta-si-detskite-gradini-v-selata-pokrovnik-izgrev-zelen-dol-tserovo-i-riltsi.html", "text": "През лятото ще преустановят дейността си детските градини в селата Покровник, Изгрев, Зелен дол, Церово и Рилци. Това каза за Радио „Фокус“- Пирин Симона Митова, отдел „Образование“ в Община Благоевград. „За децата от детските градини, които преустановяват дейността си, при заявено желание от родител или настойник, ще бъде осигурен прием в детски градини, както следва: децата от с. Покровник и с.Церово могат да посещават ДГ „Усмивка“. Малчуганите от детските градини в с. Изгрев, могат да посещават ДГ „Детелини“.  Децата от с. Зелен дол, могат да посещават ДГ „Синчец“; тези от с. Рилци, могат да посещават „Детски свят“, каза още Митова. По думите й родителите, които желаят децата им да посещават детска градина през летния период трябва да подадат заявление по образец в самата детска градина и е необходимо да посочат периода, през който детето ще посещава детската градина. „Това се налага естествено поради факта, че директорите трябва да направят списъци на децата, които ще присъстват, да организират работата и да подсигурят самия процес, който протича в детската градина с педагогически и непедагогически персонал и да създадат необходимата организация за едно нормално протичане на целия процес и децата да бъдат максимално добре обгрижени в предстоя си в детското заведение.“, каза Митова.\r\nЛора КАЛЧЕВА", "date": "2017.06.27", "title": "Симона Митова, Община Благоевград: През лятото ще преустановят дейността си детските градини в селата Покровник, Изгрев, Зелен дол, Церово и Рилци"}
{"url": "http://www.focus-news.net/news/2017/06/27/2409366/ukrainskaya-pravda-pod-kiberataka-e-podlozhena-kompyutarnata-sistema-na-aets-chernobil.html", "text": "Заради провежданата кибератака не работи електронният документооборот на украинската АЕЦ „Чернобил“, пише  Украинская правда.\r\n„По предварителна информация няколко компютъра са заразени с вируса. Компютрите веднага са изключени от мрежата“, съобщи началник-смяната на обекта Владимир Илчук. Той добави, че няма радиационна заплаха във връзка с инцидента. „Няма промени на радиационната обстановка“, посочи той. \r\nОт пресцентъра на украинската държавна агенция по управление на зоната на отчуждение около „Чернобил“ съобщиха, че заради кибератаката измерването на радиационния фон е преминал на ръчен режим.  Виктор Турмаков", "date": "2017.06.27", "title": "Украинская правда: Под кибератака е подложена компютърната система на АЕЦ  „Чернобил“"}
{"url": "http://www.focus-news.net/news/2017/06/27/2409373/mayk-pens-sreshtata-mezhdu-donald-tramp-i-narendra-modi-be-istoricheska-i-produktivna.html", "text": "Вицепрезидентът на САЩ Майк Пенс заяви, че първата среща между президента на САЩ Доналд Тръмп и индийския министър-председател Нарендра Моди е била „историческа и продуктивна“ и добави, че Тръмп определя връзките между Вашингтон и Делхи като „едни от най-важните стратегически отношения на XXI век“, предаде Reuters.\r\nПенс посочи, че Индия трябва да продължи с прилагането на икономическите си реформи, за да може двустранните търговски отношения да бъдат реципрочни.  Виктор Турмаков", "date": "2017.06.27", "title": "Майк Пенс: Срещата между Доналд Тръмп и Нарендра Моди бе „историческа и продуктивна“"}
{"url": "http://www.focus-news.net/news/2017/06/27/2409374/byudzhetat-na-operativna-programa-regioni-v-rastezh-2014-2020-g-shte-bade-naddogovoren-s-10-obzor.html", "text": "Бюджетът на Оперативна програма „Региони в растеж“ 2014-2020 г. ще бъде наддоговорен с 10%. Това реши Комитетът за наблюдение на програмата на Деветото си заседание в столицата. Необходимостта от 10 % увеличение изтъкна министърът на регионалното развитие и благоустройството Николай Нанков по време на откриването на Деветото заседание на Комитета. Министърът обясни, че 10-процентово наддоговаряне по ОП „Региони в растеж“ ще позволи максимална усвояемост по програмата, тъй като в края на програмния период от обществените поръчки може да има спестявания на ресурс и така не се усвояват в пълнота евросредствата. Министър Нанков коментира, че миналата година е имало наддоговаряне по програмата само с 5%. Той поясни, че през 2016 г. е усвоен около 95% от ресурса на програмата. По думите му наддоговарянето крие известен риск. Министър Нанков поясни, че, ако няма толкова големи спестявания от обществените поръчки, този ресурс ще бъде за сметка на националния бюджет. Според него обаче това е по-малкият риск. По думите на министър Нанков ОП „Региони в растеж“ е  една от най-важните през настоящия програмен период. Той отчете, че по нея има вече обявени 12 процедури за предоставяне на безвъзмездна финансова помощ на обща стойност 2,3 млрд. лв., което е 78% от бюджета на Оперативната програма. По думите му отделно от това по нея има 463 проектопредложения, от тях за 405 има сключени договори. Министърът уточни, че това е малко над 58 % от общия ресурс на програмата, което на фона на нашите съседни страни, превръща България в отличничка.  Според него 58%, договорени по програмата и 78 %, обявени процедури е много добър резултат. Министър Нанков обърна внимание, че напредъкът по програмата по настоящем е изключително добър. По думите му към момента има одобрени плащания по програмата за над 220 млн. лв, което е 12 % от договорения ресурс и 7 % от общия. Според министър Нанков през 2017 г. темповете на изпълнение на ОП „Региони в растеж“ 2014-2020 и на отделните проекти ще бъдат в пъти по-добри от изминалите години. От своя страна заместник-министърът на регионалното развитие и ръководител на Управляващия орган на ОПРР Деница Николова коментира, че през настоящия програмен период Комитетът за наблюдение по ОП „Региони в растеж“ има по-разширени функции. Деница Николова изброи, че основните цели на програмата са: подобряване на икономическата среда, повишена заетост, развитие на регионите и подобряване на качеството на живот в тях.\r\nДеница КИТАНОВА", "date": "2017.06.27", "title": "Бюджетът на Оперативна програма „Региони в растеж“ 2014-2020 г. ще бъде наддоговорен с 10% (ОБЗОР)"}
{"url": "http://www.focus-news.net/news/2017/06/27/2409378/nimh-zhalt-kod-za-opasno-visoki-temperaturi-e-v-sila-za-14-oblasti-na-stranata-za-28-yuni-2017-g.html", "text": "Жълт код за опасно високи температури е в сила за 14 област на страната за утре, 28 юни 2017г. Това сочи справка на сайта на Националния институт по метеорология и хидрология към БАН. Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Благоевград, Пазарджик, Пловдив, Стара Загора, Сливен, Хасково и Ямбол. В следобедните часове се очакват температури между 35 и 37 градуса.", "date": "2017.06.27", "title": "НИМХ: Жълт код за опасно високи температури е в сила за 14 области на страната за 28 юни 2017 г."}
{"url": "http://www.focus-news.net/news/2017/06/27/2409369/afp-globalnata-kiberataka-e-dostignala-do-kompanii-v-sasht.html", "text": "Американската фармацевтична компания „Мерк“ потвърди, че е първата компания в страната, ударена от глобалната кибератака, започнала в Русия и в Украйна и разпространила се в Европа и през Атлантическия океан, предаде  AFP.\r\n„Потвърждаваме, че компютърната мрежа на компанията е пробита днес като част от глобалната хакерска атака. Други организации също са пострадали“, пише компанията на официалния си профил в социалната мрежа „Туитър“. \r\n„Разследваме въпроса и ще предоставим допълнителна организация, когато научим нещо още“, сочи „Мерк“.  Виктор Турмаков", "date": "2017.06.27", "title": "AFP: Глобалната кибератака е достигнала до компании в САЩ"}
{"url": "http://www.focus-news.net/news/2017/06/27/2409375/laboratoriya-kasperski-virusat-iznudvach-petya-be-neizvesten-dosega.html", "text": "Компанията, разработваща антивируски програми „Лаборатория Касперски“ съобщи, че вирусът-изнудвач, атакувал компаниите в Русия и Украйна, не принадлежи към по-рано известни семейства зловредни програми, предаде РИА Новости.\r\n„Според наличната в момента информация, даденият вирус не принадлежи към преди това известните семейства зловреден софтуер. В момента „Лаборатория Касперски“ провежда разследване и скоро ще можем да предоставим повече информация“, заяви ръководителят на отдела на компанията за антивирусни изследвания Вячеслав Закоржевский. Виктор Турмаков", "date": "2017.06.27", "title": "„Лаборатория Касперски“ : Вирусът-изнудвач „Петя“ бе неизвестен досега"}
{"url": "http://www.focus-news.net/news/2017/06/27/2409377/ministar-lilyana-pavlova-s-miroslav-borshosh-imame-ogromni-razlichiya-za-nachina-po-koyto-se-upravlyava-publichniyat-resurs-v-chastta-za-remonta-na-ndk.html", "text": "По време на срещата стана ясно, че с г-н Боршош имаме огромни различия за начина, по който се управлява публичният ресурс в частта за ремонта на НДК като сграда за българското председателство. Винаги съм държала и настоявала за максимално прозрачно и в ускорени темпове продължаване на ремонта на НДК. Това написа министърът за Българското председателство на Съвета на ЕС 2018 в личния си профил в социалната мрежа „Фейсбук“. „Днес по инициатива на премиера Бойко Борисов се проведе работна среща по казуса НДК. Министър-председателят даде възможност на всеки да представи своята гледна точка. Моята с решението за освобождаването на Мирослав Боршош като изпълнителен директор на НДК, базирана на документи и констатации от предварителния одитен доклад и други проверки“, обяснява Павлова. „Подчертах, че не оспорвам неговите качества да привлича и превръща НДК в културен център, каквото е предназначението му. На срещата не успяхме да сближим позициите си относно правилата и процедурите за разходването на публичните средства. Решението НДК да се върне там, където му е мястото – в Министерството на културата беше прието от всички участници в срещата“, заявява министър Павлова. \r\n„Благодаря на премиера Борисов, че с това решение даде възможност на екипа, с който работя да се фокусираме върху същинската работа по политическите приоритети и по подготовката и провеждането на председателството на България на Съвета на ЕС“, пише още тя.", "date": "2017.06.27", "title": "Министър Лиляна Павлова: С Мирослав Боршош имаме огромни различия за начина, по който се управлява публичният ресурс в частта за ремонта на НДК"}
{"url": "http://www.focus-news.net/news/2017/06/27/2409379/afp-donald-tramp-i-emanyuel-makron-shte-reagirat-zaedno-pri-sluchay-na-himichesko-napadenie-v-siriya.html", "text": "От пресцентъра на френското президентство съобщиха, че президентите на Франция и на САЩ Еманюел Макрон и Доналд Тръмп са се споразумели по време на телефонен разговор за нуждата от „обща реакция“ в случай на ново химическо нападение в Сирия, предаде  AFP.\r\nРазговорът им е проведен, след като властите на САЩ съобщиха, че сирийският президента Башар Асад може да подготвя ново химическо нападение и предупреди, че неговият режим ще плати „тежка цена“, ако предприеме подобна атака.  Виктор Турмаков", "date": "2017.06.27", "title": "AFP: Доналд Тръмп и Еманюел Макрон „ще реагират заедно при случай на химическо нападение в Сирия“"}
{"url": "http://www.focus-news.net/news/2017/06/27/2409380/stara-zagora-vazstanoveno-e-dvizhenieto-po-am-trakiya-pri-km-195-v-posoka-burgas.html", "text": "Възстановено е движението по АМ \"Тракия\" при км 195 в посока Бургас. Това съобщиха от пресцентъра на Агенция \"Пътна инфраструктура\".", "date": "2017.06.27", "title": "Стара Загора: Възстановено е движението по АМ \"Тракия\" при км 195 в посока Бургас"}
{"url": "http://www.focus-news.net/news/2017/06/27/2409382/afp-emanyuel-makron-pokani-donald-tramp-za-parada-po-sluchay-frenskiya-natsionalen-praznik.html", "text": "Президентът на Франция Еманюел Макрон покани своя американски колега Доналд Тръмп да присъства на парада по случай националния празник на Франция – падането на Бастилията на 14 юли. Тръмп е обещал да разгледа възможността, предаде  AFP.\r\nМакрон покани Тръмп и съпругата му Мелания да присъстват на парада, който според официално заявление от френското президентство „ще отбележи стогодишнината от влизането на САЩ в Първата световна война на страната на Франция“.  Виктор Турмаков", "date": "2017.06.27", "title": "AFP: Еманюел Макрон покани Доналд Тръмп за парада по случай френския национален празник"}
{"url": "http://www.focus-news.net/news/2017/06/27/2409376/gencho-genchev-kmet-na-svishtov-otbelyazvaneto-na-140-godishninata-ot-osvobozhdenieto-na-svishtov-e-edno-ot-nay-tarzhestvenite-v-istoriyata-na-grada.html", "text": "Отбелязването на 140-годишнината от Освобождението на Свищов е едно от най-тържествените в историята на града. Това каза в предаването „Добре дошли в Свищов“ на Радио „Фокус“ – Велико Търново кметът Генчо Генчев. Той подчерта, че за това свидетелства и фактът, че всички събития протичат под патронажа на президента на Република България ген. Румен Радев. По думите му, това е изключителен знак за признание към Свищов от страна на цялата държава. „Получихме пълното съдействие на Президентството, по отношение на организацията, логистиката и участието на Военните формирования на събитията. В тях се включиха Националната гвардейска част и Представителния ансамбъл на въоръжените сили, които са част от програмата и свищовлии имаха уникалната възможност да наблюдават изключителен спектакъл“, коментира още Генчо Генчев. Той подчерта, че събитие с подобни мащаби се провежда за пръв път в крайдунавския град.\r\nЛуиза ТРАНЧЕВА", "date": "2017.06.27", "title": "Генчо Генчев, кмет на Свищов: Отбелязването на 140-годишнината от Освобождението на Свищов е едно от най-тържествените в историята на града"}
{"url": "http://www.focus-news.net/news/2017/06/27/2409386/mkd-makedoniya-makedonskata-armiya-uchastva-na-uchenieto-savmestno-predizvikatelstvo-2017.html", "text": "Армията на Македония участва на откриването на международното военно учение \"Съвместно предизвикателство 2017\", което се проведе на полигон „Липово“ в Черна гора в периода между 27 юни и 6 юли, предаде македонската медия „МКД“.\r\nВ учението участват членове на армията на Македония в състава на полка за специални операции, както и бойни единици от Черна гора и Австрия.  \r\nПо време на учението се демонстрацията на високо ниво на оперативна съвместимост между  въоръжените сили на трите държави при провеждането на ръководени от НАТО операции за реагиране при кризисни ситуации и операции за поддържане на мира под мандата на ООН, в обстановка на непристъпен планински терен по целия свят. Виктор Турмаков", "date": "2017.06.27", "title": "„МКД“ (Македония): Македонската армия участва на  учението \"Съвместно предизвикателство 2017\""}
{"url": "http://www.focus-news.net/news/2017/06/27/2409384/sport-kndr-se-otkaza-da-izleze-s-obsht-otbor-s-yuzhna-koreya-na-olimpiyskite-igri-v-phyonchhan.html", "text": "Отборът на КНДР отказа да излезе заедно с този на Южна Корея на олимпийските игри в  Пхьончхан, изтъквайки, че не е останало време за формирането на общ отбор, предаде  Спорт Експресс.\r\nЗимните олимпийски игри в Пхьончхан ще се проведат между 9 и 25 февруари 2018 г. Виктор Турмаков", "date": "2017.06.27", "title": "Спорт: КНДР се отказа да излезе с общ отбор с Южна Корея на Олимпийските игри в Пхьончхан"}
{"url": "http://www.focus-news.net/news/2017/06/27/2409388/daniela-chelebieva-pchelar-promenlivoto-vreme-poprechi-na-pchelite-da-saberat-poveche-akatsiev-med.html", "text": "Променливото време попречи на пчелите да съберат повече акациев мед. Това каза пред Радио „Фокус“- Шумен Даниела Челебиева, обл. председател на Съюза на българските пчелари - Шумен. По думите ѝ обаче, въпреки сравнително ниските добиви от акация, засега няма напълно провалени паши. „Като цяло информацията е за по-малко добит акациев мед, макар че е имало райони и с по-благоприятни условия и завишени цени на едро, в сравнение с миналата година“, каза Челебиева. По думите ѝ сега времето е добро и пчеларите от района се надяват на добри добиви от цъфтящите в момента липа и лавандула. Даниела Челебиева каза още, че за област Шумен зимната смъртност при пчелите е в рамките на нормата.\r\nИвелина ИВАНОВА", "date": "2017.06.27", "title": "Даниела Челебиева, пчелар: Променливото време попречи на пчелите да съберат повече акациев мед"}
{"url": "http://www.focus-news.net/news/2017/06/27/2409389/pazardzhik-do-20-yuli-se-priemat-zayavki-za-uchastie-v-regionalniya-folkloren-sabor-na-narodnoto-tvorchestvo-sv-konstantin-2017g.html", "text": "В ход е подготовката за Втория Регионален фолклорен събор на народното творчество „Св. Константин“ 2017г, който ще се проведе на 29 и 30 юли, съобщи за Радио „Фокус“ – Пазарджик Николай Балабанов, организатор на проявата. Категориите за участие са танцов фолклор, певчески фолклор, инструментален фолклор – кавал, гайда, тамбура, гъдулка. Всеки участник ще има 12 минути, за да покаже какво може. „Месец преди крайния срок за приемане на заявки за участие, своето присъствие вече заявиха 77 групи или над 800 изпълнители от Пазарджишка област, Видин, Асеновград, Пловдив, Лъки, Самоков, Сливен и други населени места“, уточни Балабанов. Той допълни, че желаещите да участват във фолклорния събор могат да се запишат до 20 юли. Шестчленно жури ще оценява участниците. Председател на журито е Николай Балабанов – директор на конкурса, диригент и композитор. Членове ще са д-р Бинка Добрева – народна певица, педагог и солист на хор „Мистерията на българските гласове“, Здравко Мандаджиев – народен певец, маестро Иванка Паунова – диригент на АНПТ Пазарджик, педагог, инструменталист и Боян Алексиев – хореограф и Светла Караджова – народна певица.\r\nАлбена ЖИЛЕКОВА", "date": "2017.06.27", "title": "Пазарджик: До 20 юли се приемат заявки за участие в Регионалния фолклорен събор на народното творчество „Св. Константин“ 2017г."}
{"url": "http://www.focus-news.net/news/2017/06/27/2409385/t-24-turskata-opozitsiya-predupredi-uchastnitsite-v-pohoda-za-spravedlivost-za-vazmozhni-provokatsii.html", "text": "Основната опозиционна Народнорепубликанска партия (НРП) отправи предупреждение за евентуални провокации към участниците в „Похода за справедливост” от Анкара до Истанбул, предаде информационният сайт Т 24. За целта са изготвени окръжни указания от 12 точки, оповестени в района на планината Болу, преди стартиране на 13-ия ден от похода. „Каквато и провокация да се появи отвън; ако ще  да е подстрекателство или дори ругатни – единственият ви отговор трябва да бъде ръкопляскания и общо скандиране на лозунга „Права,  правосъдие, справедливост” и нещо повече.”, разяснява окръжните указания зам.-председателят на парламентарната група на НРП Йозгюр Йозел. На журналистически въпрос дали се визират предупреждения и за възможни провокации от страна на органите за сигурност, друг член на централното ръководство на НРП – Али Йозтунч, отговаря откровено и лаконично: „Да, и това го има”, посочва още Т 24. Георги Димов", "date": "2017.06.27", "title": "Т 24: Турската опозиция предупреди участниците в „Похода за справедливост” за възможни провокации"}
{"url": "http://www.focus-news.net/news/2017/06/27/2409383/veliko-tarnovo-predsedatelyat-na-pg-na-gerb-tsvetan-tsvetanov-pozdravi-zhiteli-i-gosti-na-svishtov-po-sluchay-140-godishninata-ot-osvobozhdenieto-na-grada.html", "text": "Председателят на Парламентарната група на ГЕРБ и заместник-председател на партията Цветан Цветанов е в Свищов, за да се включи в празничната програма, с която градът чества 140 години от Освобождението си, предаде репортер на Радио \"Фокус\" - Велико Търново. Той се разходи из централния площад \"Алеко\" и разговаря с жители и гости на Свищов. Цветанов е придружаван от председателя на НСОРБ, областен председател на ГЕРБ и кмет на Велико Търново Даниел Панов, областния управител проф. Любомира Попова и народния представител от партията Станислава Стоянова. По-късно Цветанов ще присъства на Тържествената заря-проверка по повод 140-та годишнина. Събитието ще се състои в 21.00 часа пред сградата на Община Свищов. \r\nНадежда КРЪСТЕВА", "date": "2017.06.27", "title": "Велико Търново: Председателят на ПГ на ГЕРБ Цветан Цветанов поздрави жители и гости на Свищов по случай 140-годишнината от Освобождението на града"}
{"url": "http://www.focus-news.net/news/2017/06/27/2409393/dha-turskata-armiya-dade-tri-novi-zhertvi-v-yugoiztochen-anadol.html", "text": "Нови трима турски военнослужещи загинаха при нападение на голяма група бойци на Кюрдската работническа партия (ПКК) срещу военна база в околия Улудере на провинция Шърнак, предаде информационната агенция Догу хабер ажансъ (ДХА).\r\n Днес към 16.00 часа базата е била обстрелвана с преносими ракетни установки, миномети и дългоцевно оръжие. При нападението са ранени тежко трима военнослужещи, от които единият подофицер. По-късно и тримата са починали в държавната болница в Шърнак. Във военната база са изпратени щурмови хеликоптери АТАК, които обстрелват района, от който е извършено нападението, посочва още ДХА.", "date": "2017.06.27", "title": "ДХА: Турската армия даде три нови жертви в Югоизточен Анадол"}
{"url": "http://www.focus-news.net/news/2017/06/27/2409394/montana-zapochna-vazstanovyavane-i-rekonstruktsiya-na-hrama-sveto-uspenie-bogorodichno-i-na-hrama-kostnitsa-sveto-rozhdestvo-bogorodichno-v-lopushanskiya-manastir.html", "text": "В Лопушанския манастир започна възстановяване и реконструкция на храма „Свето Успение Богородично” и на костницата „Свето Рождество Богородично”, каза за Радио „Фокус” – Видин игуменът на манастира архимандрит Христодул. Той посочи, че ще бъде сменен покривът на църквата, предстои подмяна на ел. инсталацията и на дограмата. „Ще бъде извършена реставрация на иконостаса и на иконите в църквата. Ремонтни дейности няма да се извършват в монашеското общежитие, чиято сграда е в добро състояние, строена е през 1986 година, санирана е и е със здрав покрив”, обясни игуменът. Средствата – 580 000 лева, са отпуснати по Програмата за развитие на селските райони. Манастирът е юридическо лице и с благословията на Видинския митрополит Дометиан сме кандидатствали по Програмата за развитие на селските райони. Спечелихме проекта, отпуснати са средствата и в момента тече ремонтът”, допълни архимандрит Христодул. Той посочи, че за първи път в Лопушанския манастир се изпълняват ремонти с европейски средства, досега за подобрения в манастира са събиране единствено средства от дарители.\r\nАнна ЛОЗАНОВА", "date": "2017.06.27", "title": "Монтана: Започна възстановяване и реконструкция на храма „Свето Успение Богородично” и на храма – костница „Свето Рождество Богородично” в Лопушанския манастир"}
{"url": "http://www.focus-news.net/news/2017/06/27/2409391/nova-tv-makedoniya-sled-obshtoto-chestvane-na-ilinden-sega-i-grigor-parlichev-li-e-balgarini.html", "text": "Българският журналист Виктор Канзуров смята, че един от смятаните в Македония за литературен гигант на страната от Възраждането Григор Пърличев е Българин, предаде македонската медия „Нова ТВ“.\r\nТези думи идват след уговореното съвместно честване на Илинден в Република Македония между министър-председателите на Македония и на България Зоран Заев и Бойко Борисов. Виктор Турмаков", "date": "2017.06.27", "title": "„Нова ТВ“ (Македония) : След общото честване на Илинден, сега и Григор Пърличев ли е Българин?"}
{"url": "http://www.focus-news.net/news/2017/06/27/2409397/predstoyashti-mezhdunarodni-sabitiya-za-28-yuni-agentsiya-fokus.html", "text": "Започва нов кръг преговори в Швейцария под егидата на ООН за обединяването на Кипър. \r\n*** Френският министър-председател Едуар Филип ще посети Талин.\r\n*** Парламентът на Сърбия ще гласува за назначаването на Ана Брнабич за министър-председател на страната.\r\n*** Полицията на Португалия излиза на протест за по-високи заплати.\r\n*** В Непал се провеждат местни избори.\r\n***", "date": "2017.06.27", "title": "Предстоящи международни събития за 28 юни /Агенция „Фокус“/"}
{"url": "http://www.focus-news.net/news/2017/06/27/2409390/alfa-tv-makedoniya-skandalno-izyavlenie-grigor-parlichev-e-bil-balgarin.html", "text": "Българският журналист Виктор Кануров заяви в ефир на Македонската национална   телевизия, че поетът Григор Пърличев не е бил македонец, а българин, предаде македонската телевизия “Алфа ТВ“.\r\n„Нека да видим нашите възрожденци, какъв е бил техния език. Григор Пърличев е българин“, заяви  Канзуров по време на дебат с анализатора Тодор Пендаров.\r\nМиналата седмица българския евродепутат Ангел Джамбазки заяви, че Македония е сръбска конструкция и че  македонско малцинство няма, защото изобщо не съществува не като нация.\r\nТези националистически заявления в България идват, след македонският министър-председател Зоран Заев  в рамките на посещението си в София обяви изменения в учебниците и заяви, че Македония досега е разпространява омраза и  договори съвместно отбелязване на национални празници с България.\r\nИсториците и анализаторите в Македония са единодушни: Македония няма нищо общо с България и не трябва да се допуска отказ от това, което е македонско.\r\n„Честването на Илинден заедно с България би било от най-голяма вреда“, смята директорът на Държавния архив на Македония Филип Петровски, според когото по този начин се осквернява  големият македонски празник. „Ние сме се борили в продължение на векове за тази държава. Никой няма право да си играе с нашите борби, нашето наследство, с това, в което са вложили  нашите предци. Има и други начини в дипломацията, с които Заев можеше да бъде разбран положително и приятелски, но не в ущърб на собствения си народ, държава, история и бъдеще“, посочи  Петровски.\r\nПри посещението си от миналата седмица в София, премиерът на Македония Зоран Заев се поклони пред паметника на Самуил, на който пише български цар, договори съвместно отбелязване на Илинден и обяви изменения  в учебниците по история, които според него разпространяват омраза. Виктор Турмаков", "date": "2017.06.27", "title": "„Алфа ТВ“ (Македония): Скандално изявление – Григор Пърличев е бил българин"}
{"url": "http://www.focus-news.net/news/2017/06/27/2409381/matyu-nimits-dialogat-za-imeto-e-nalozhitelen-i-za-gartsiya-i-za-makedoniya-i-za-pomirenieto-v-regiona.html", "text": "Посредникът на ООН по въпроса за името на Македония Матю Нимиц заяви, че е изцяло посветен на преговорите по въпроса за името на Македония. Според него диалогът за името е наложителен и за Гърция, и за Македония и за мира и помирението в региона, предаде македонската медия “МКД“.\r\nНимиц в неделя и в понеделник ще бъде в Скопие, а след това замине за Атина. Дипломатически източници заявиха, че от посещението на Нимиц не трябва да се очаква конкретен резултат, както и предложения за решаването на спора, а целта му е да се говори за процеса и за това как да продължат преговорите.\r\nСлед срещите в Скопие с македонския президент Георге Иванов, с  министър-председателя Зоран Заев и с министъра на външните работи Никола Димитров Нимиц ще замине за Атина, където ще проведе двудневни разговори с представители на гръцкото правителство.\r\nПреди пристигането си в Скопие, Нимиц не пожела да коментира съобщението от Македонското международно движение за човешки права от Торонто, в което се твърди, че той е посочил, че \"Неофициално - ако бях македонец, нямаше да преговарям за моето име\".\r\n\"От известно време Бил Николов от Македонското международно движение иска от мен да подам оставка и се надява, че преговорите под егидата на ООН ще се провалят\", е краткият коментар от посланика Нимиц.\r\nНаскоро по време на  интервю за гръцки вестник, Нимиц заяви, че решаването на спора за името трябва да бъде поставено начело в програмата на новото правителство в Македония. Виктор Турмаков", "date": "2017.06.27", "title": "Матю Нимиц: Диалогът за името е наложителен и за  Гърция, и за Македония, и за помирението в региона"}
{"url": "http://www.focus-news.net/news/2017/06/27/2409398/kyustendil-obshtinata-organizira-predstavyane-na-folklorniya-spektakal-svyata-zemya-balgarska.html", "text": "Община Кюстендил организира представяне на фолклорния спектакъл „Свята земя българска”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Събитието е насрочено за 30 юни от 18.00 часа на площад „Велбъжд”. „Гостуването на фолклорен спектакъл „Свята земя българска” в Кюстендил е част от национално турне. Ще участват ансамбъл „Чинари”, Поли Паскова, Шкумбата”, каза Дима Укалска. По думите ѝ всеки жител и гост на Кюстендил може да присъства безплатно на концерта и да почувства магията на българския фолклор.\r\nВенцеслав ИЛЧЕВ", "date": "2017.06.27", "title": "Кюстендил: Общината организира представяне на фолклорния спектакъл „Свята земя българска”"}
{"url": "http://www.focus-news.net/news/2017/06/27/2409415/sitel-makedoniya-gartsiya-obvini-albaniya-za-iredentizam.html", "text": "Гръцкото министерство на външните работи обвини албанското правителство за \"действие, което подхранва и крие иредентизъм\", заради ремонта на площад \"Скендербег\" в Тирана, предаде телевизионният канал „Сител“. \r\nПлощадът, който бе представен по-рано този месец, е постлан с каменни плочи от различни части на Балканите, за да символизира \"националното единство\".\r\n\"Осъждаме поставянето на камъни от различни региони на Балканите, включително и от гръцкия регион Филиатес на централен площад в Тирана. Тези камъни, на които са изписани  регионите, от които те произхождат, представляват престъпление, което символизира \"единството на албанските територии\" и е ясно действие на държава, която подхранва и крие иредентизъм\", пише в официалното заявление на гръцкото министерство. Според министерството, инициативата е \"още една провокация от албанското правителство, което открито подкопава добросъседските отношения\".\r\n\"Това е осезаемо доказателство за подкрепата към иредентистките тенденции срещу страните, които граничат с Албания\", подчертава гръцкото Министерство.\r\nМинистерството сочи, че е информирало всички \"приятели, партньори и международни организации във връзка с този въпрос\". \"Това в никакъв случай не означава, че ще толерираме поведение, което не е в съответствие с европейския дух на мирно съвместно съществуване и сътрудничество и което явно нарушава основните принципи на поддържане на добросъседски отношения, което е една от основните предпоставки за европейския курс на Тирана. Дори и днес, за съжаление, опасни и остарели съображения от предишния век подкопават прогреса и просперитета на региона, създавайки пречка за европейското бъдеще на Албания\", пише в официалното заявление. Виктор Турмаков", "date": "2017.06.27", "title": "„Сител“ (Македония): Гърция обвини Албания за иредентизъм"}
{"url": "http://www.focus-news.net/news/2017/06/27/2409387/mkd-matyu-nimits-e-na-2-i-3-yuli-v-skopie-a-sled-tova-zaminava-za-atina.html", "text": "Посредникът на ООН по въпроса за името на Македония Матю Нимиц в неделя и понеделник (2 и 3 юли 2017 г.) ще пристигне в Скопие, а след това ще замине за Атина, предаде македонската медия МКД, позовавайки се на дипломатически източници.\r\nСпоред македонските дипломатически източници при посещението на Нимиц не трябва да се очаква конкретен резултат, както и предложения за решаването на спора, а целта му е да се говори за процеса и за продължаването на преговорите. \r\nСлед като проведе срещи в Скопие с македонски политици, Нимиц ще замине за Атина, където ще проведе двудневни преговори с представители на гръцкото правителство. \r\nНаскоро по време на  интервю за гръцки вестник, Нимиц заяви, че решаването на спора за името трябва да бъде поставено начело в програмата на новото правителство в Македония. Виктор Турмаков", "date": "2017.06.27", "title": "„МКД“: Матю Нимиц е на 2 и 3 юли в Скопие, а след това заминава за Атина"}
{"url": "http://www.focus-news.net/news/2017/06/27/2409414/balgariya-shte-realizira-obshti-turisticheski-paketi-s-darzhavite-ot-zapadniya-pat-na-koprinata-obzor.html", "text": "България ще реализира общи туристически пакети с държавите от Западния път на коприната. Това стана ясно от думите на министъра на туризма Николина Ангелкова на Втория международен семинар „По Западния път на коприната“. Ангелкова посочи, че за втори път София е домакин на международно събитие от програмата на Световната организация по туризъм (СОТ), което поставя България на много високо място в организацията. По думите й Западният път на коприната е важен за промотирането на културно-историческото ни наследство, тъй като тази инициатива предоставя на България възможността да презентира съвместни продукти с държавите участници в тази инициатива. Министърът на туризма подчерта, че са много държавите, с които страната ни може да реализира общи туристически пакети и точно това е идеята на сътрудничеството в рамките на Световната организация по туризъм. Тя допълни, че акцентът е промотиране на културно-историческите обекти по пътя и посочи, че създаденият от Министерството на туризъм Регистър на туристическите атракции и онлайн платформата „Аз обичам България“, която стартира със 100-те национални туристически обекта, отразяват една част от инициативите, които следва да се реализират по Западния път на коприната. Ангелкова обясни, че проектът за промотирането на културно-историческия туризъм се реализира от СОТ, като това допълнително ще спомогне за утвърждаването на България като културно-историческа дестинация. Тя коментира, че в рамките на семинара ще бъдат направени анализи, които ще покажат кои са най-посещаваните обекти в отделните страни и ще се оформят онези културно-исторически забележителности, които ще бъдат приоритетни.\r\nПо време на конференцията министърът на туризма заяви, че приоритет на правителството е развитието на устойчив туризъм. По думите й това, че страната ни е домакин на семинара е чест и отговорност. Според нея по този начин ще можем да покажем и древната история на нашата столица. Ангелкова припомни, че историята на българската столица е започнала още преди 7000 години, като отбеляза, че градът е сред най-старите човешки селища в Европа и неговите исторически паметници показват вековната култура и традиции. По думите й една от основните цели е да се формират ясни цели и България да стане все по-разпознаваема дестинация, която да разшири крилата на сезона. Тя посочи, че са създадени 8 културно-исторически дестинации, като във всяка от тях има културно-исторически паметници, които трябва да бъдат видени, за да може всеки един от нас да се докосне до традициите на нашите предци. Според министъра на туризма само когато познаваме миналото, можем да градим успешно бъдеще. По думите й това ще доведе до по-голямо сътрудничество и ще има възможност да се развиват туристически продукти. Ангелкова отбеляза и друго важно събитие, което предстои - председателството на ЕС през 2018 г. В тази връзка тя посочи, че са заложени редица активности в сектор „Туризъм“, които да подпомогнат страната като туристическа дестинация. \r\nНиколина Ангелкова бе попитана от журналисти за дюните на морски плаж „Несебър-юг“, на което тя отговори, че всяка човешка намеса нарушава целостта на дюните. По думите й концесионерът на морския плаж е поставил указателните табели с местоположението на дюните, именно с цел тяхната защита. Тя уточни, че Министерството на туризма е подало искане до Агенцията по геодезия, картография и кадастър и заедно с министъра на регионалното развитие и благоустройството Николай Нанков ще актуализират специализираната карта, за да се обособят местата, на които са разположени дюни и те да се защитават, съгласно законоустановения ред.\r\nЛюба АЛЕКСИЕВА", "date": "2017.06.27", "title": "България ще реализира общи туристически пакети с държавите от Западния път на коприната (ОБЗОР)"}
{"url": "http://www.focus-news.net/news/2017/06/27/2409418/sport-germaniya-se-klasira-za-finala-na-evropeyskoto-parvenstvo-po-futbol-za-mladezhi-do-21-g.html", "text": "Германия се класира за финала на Европейското първенство по футбол за младежи до 21 г., което се провежда в Полша.  Германците победиха англичаните с 6:5 след изпълнение на дузпи. В редовното време двата отбора завършиха наравно 2:2, а при наказателните удари Германия се наложи с 4:3.", "date": "2017.06.27", "title": "Спорт: Германия се класира за финала на Европейското първенство по футбол за младежи до 21 г."}
{"url": "http://www.focus-news.net/news/2017/06/27/2409417/mishel-temer-obvineniyata-v-koruptsiya-sa-izmislitsa.html", "text": "Във вторник президентът на Бразилия Мишел Темер отхвърли повдигнатите срещу него обвинения в корупция, отбелязвайки, че властите нямат доказателства за това, предава AFP. \r\n„Обвиненията са измислица“, коментира Темер по време на първата си публична реакция, след като в понеделник главният прокурор на страната повдигна срещу него обвинение в корупция. „Къде са конкретните доказателства?“, попита държавният глава.   Мария Динкова", "date": "2017.06.27", "title": "Мишел Темер: Обвиненията в корупция са „измислица“"}
{"url": "http://www.focus-news.net/news/2017/06/27/2409416/dgs-pirdop-preduprezhdava-za-vreditel-prichinyavasht-alergii-pri-horata.html", "text": "Масово разпространение на вредителя дъбова процесионка е установено в района на „ДГС Пирдоп” – териториално поделение на Югозападното държавно предприятие. Нападнати са дъбови гори на площ от 5000 декара в землищата на селата Буново и Смолско, община Мирково, Софийска област. Това съобщиха от пресцентъра на Югозападно държавно предприятие. Видът живее в наподобяващи паяжини гнезда, разположени в основата на дърветата. Гъсениците не причиняват сериозно обезлистване, но са силен алерген. Дългите им бели косми предизвикват обриви при попадане върху кожата на хората, затруднено дишане и могат да доведат до алергичен шок. Същата реакция се получава и при допир с гнездата. За информиране на туристите и гражданите „ДГС Пирдоп” ще постави специални табели в масово посещаваните райони. Всички стопански дейности в нападнатия район е необходимо да се извършват с изключително внимание и с предпазни защитни средства, като се избягва контакт с гъсеничните гнезда. Експертите от Лесозащитна станция – София очакват популацията от дъбова процесионка да затихне догодина.", "date": "2017.06.27", "title": "„ДГС Пирдоп“ предупреждава за вредител, причиняващ алергии при хората"}
{"url": "http://www.focus-news.net/news/2017/06/27/2409419/reuters-germaniya-i-iran-prizovavat-za-razreshavane-na-krizata-okolo-katar-chrez-pryak-dialog.html", "text": "Министърът на външните работи на Германия Зигмар Габриел заяви, че кризата в Персийския залив ще се влоши, ако продължи още и призова всички страни да се включат в пряк диалог за нейното разрешаване, предава Voice of America. \r\nВъв вторник Габриел отбеляза, че „сега не е времето да се разпалва допълнително конфликтът“, а трябва да се водят разговори. Освен това германският министър предложи емирът на Кувейт да приеме ролята на модератор между двете страни. \r\nТози коментар Габриел направи след срещата със своя ирански колега Мухамад Джавад Зариф, който е на посещение в Германия.  Мария Динкова", "date": "2017.06.27", "title": "Reuters: Германия и Иран призовават за разрешаване на кризата около Катар чрез пряк диалог"}
{"url": "http://www.focus-news.net/news/2017/06/27/2409392/puls-24-makedoniya-makedoniya-nyama-da-vleze-v-nato-bez-reshenie-po-imeto.html", "text": "Според председателя на основаната гръцка опозиционна партия „Нова Демокрация“ Кирякос Мицотакис Гърция няма да позволи влизането на Македония в НАТО без преди това да се разреши въпроса за името, предаде македонската медия  “Пулс 24“.\r\nПо време на интервю Мицотакис заяви, че „новото правителство в Скопие прави опити за приближаване към Атина с надеждата, че Гърция ще приключи десетгодишното блокиране на влизането на Скопие в НАТО“. „Това няма как да се случи“, категоричен е опозиционерът. \r\nСъщевременно той изрази оптимизъм, че македонският министър-председател Зоран Заев „ще бъде конструктивен“.  Виктор Турмаков", "date": "2017.06.27", "title": "„Пулс 24“ (Македония) : Македония няма да влезе в НАТО без решение по името"}
{"url": "http://www.focus-news.net/news/2017/06/27/2409421/komisaryat-po-regionalna-politika-korina-kretsu-kohezionnata-politika-tryabva-da-bade-po-gavkava-i-da-zalaga-na-visokokachestveni-proekti-s-dobavena-stoynost.html", "text": "Нашият европейски път има нужда от по-малко разделение. Кохезионната политика е това, което ни държи заедно. Кохезионната политика на бъдещето трябва да бъде по-опростена, по-гъвкава и добра. Трябва да залага на висококачествени проекти с добавена стойност. Това каза в заключителните си думи Комисарят по регионална политика Корина Крецу на Седмия Кохезионен форум на Европейската комисия в Брюксел, съобщават от пресцентъра на Столична община. Това са основните тези, около които са се обединили всички. \r\nПо думите й „нашите приоритети трябва да бъдат интегрирана част от живота на общностите. Имаме нужда от политика, която стимулира структурни реформи, премахването на административни пречки и увеличаването на ефектите от инвестициите, каза също комисар Корина Крецу. \r\nВ своето изказване комисарят по регионална политика посочи, че метрото в София се строи с европейски средства. \r\nВъв форума участва кметът на София Йорданка Фандъкова, с която по рано обсъдиха проектите за развитие на града. В своето изказване пред участниците Фандъкова посочи, че Кохезионната политика трябва да продължи да е по-гъвкава и ориентирана към резултати за хората.", "date": "2017.06.27", "title": "Комисарят по регионална политика Корина Крецу:  Кохезионната политика трябва да бъде по-гъвкава и да залага на висококачествени проекти с добавена стойност"}
{"url": "http://www.focus-news.net/news/2017/06/27/2409422/plamen-slavov-arheologicheski-muzey-veliki-preslav-prez-mesets-yuli-se-ochakva-da-zapochne-noviyat-arheologicheski-sezon-v-grada.html", "text": "През месец юли се очаква да започне новият археологически сезон във Велики Преслав. Това съобщи за Радио „Фокус“- Шумен Пламен Славов, директор на Археологическия музей в града. Засега той се очертава с мащабите на миналогодишния - с три екипа, които ще работят в рамките на Вътрешния град. С финансиране от Министерството на културата ще работят екипите на доц. Маргарита Ваклинова и на д- р Петър Димитров, а средства за разкопките на доц. Стойчо Бонев ще бъдат осигурени от музея във Велики Преслав. „От началото на годината старините и музея са посетени от над 7000 туристи“, каза още Пламен Славов. По думите му сезонът се очертава силен, очакванията са да бъде надскочен отчетеният през 2016 година осезаем ръст на посетителите.\r\nИвелина ИВАНОВА", "date": "2017.06.27", "title": "Пламен Славов, Археологически музей - Велики Преслав: През месец юли се очаква да започне новият археологически сезон в града"}
{"url": "http://www.focus-news.net/news/2017/06/27/2409423/deyvid-deyvis-brekzit-e-po-slozhen-ot-katsaneto-na-lunata.html", "text": "Британският министър по въпросите, свързани с Брекзит Дейвид Дейвис заяви, че неговата работа е по-трудна от кацането на Луната, предаваBBC. \r\nТози коментар Дейвис направи по време на среща с бизнес лидери за дискусия относно временните механизми, които ще започнат да действат след излизането на Великобритания от ЕС. Той отбеляза, че е възможно Обединеното кралство да не е част от митническия съюз на блока и от единния пазар през този период. \r\nОсвен това министърът уточни, че „нова международна институция“, а не Съдът на ЕС ще следи новите търговски споразумения.  Мария Динкова", "date": "2017.06.27", "title": "Дейвид Дейвис: Брекзит е по-сложен от кацането на Луната"}
{"url": "http://www.focus-news.net/news/2017/06/27/2409425/zamestnik-kmetat-na-sofiya-dots-d-r-todor-chobanov-poluchi-otlichieto-suverenniya-maltiyski-orden.html", "text": "Заместник-кметът на София доц. д-р Тодор Чобанов получи Суверенния Малтийски орден, съобщават от пресцентъра на Столична община. Отличието, което връчи Н. Пр. посланик Дзуколи, е Командор за заслуги на Суверенния Малтийски орден. \r\nОгромната чест е не просто лична награда за мен, а признание за усилията на Столична община и на нашия кмет г-жа Йорданка Фандъкова в подкрепа на достойните каузи на Ордена в България и в София. Благотворителността и защитата на общочовешките ценности са водещи принципи в съвместната ни работа в името на доброто, каза д-р Чобанов. \r\nОрденът има почти десет вековна история и във времето се е развил като независим субект на международното право.", "date": "2017.06.27", "title": "Заместник-кметът на София доц. д-р Тодор Чобанов получи отличието Суверенния Малтийски орден"}
{"url": "http://www.focus-news.net/news/2017/06/27/2409395/zam-predsedatelyat-na-gerb-tsvetan-tsvetanov-ne-e-bil-dopusnat-na-sreshtata-mezhdu-prezidenta-rumen-radev-i-kmeta-na-svishtov-gencho-genchev.html", "text": "Зам.-председателят на ГЕРБ Цветан Цветанов не е бил допуснат на срещата между президента Румен Радев и кмета на Свищов Генчо Генчев. Това заяви за Агенция „Фокус“ Кристиян Кирилов – председател на Общински съвет – Свищов. Председателят на Парламентарната група на ГЕРБ и заместник-председател на партията Цветан Цветанов е в града, за да се включи в празничната програма, с която Свищов чества 140 години от Освобождението си.\r\nКристиян Кирилов уточни, че заедно с Цветан Цветанов на срещата не са били допуснати областният управител на Велико Търново Любомира Попова, заместник-областният управител Детелина Борисова, председателят на Националното сдружение на Общините и кмет на Велико Търново Даниел Панов, както и народният представител от ПГ на ГЕРБ Станислава Стоянова. „Останахме изненадани“, заяви Кирилов. Той уточни, че като председател на Общинския съвет е участвал на срещата, а на нея са били обсъждани проблеми на община Свищов, които касаят града и общината – пътна инфраструктура, болнични заведения и др. \r\nИван ЛАЗАРОВ", "date": "2017.06.27", "title": "Зам.-председателят на ГЕРБ Цветан Цветанов не е бил допуснат на срещата между президента Румен Радев и кмета на Свищов Генчо Генчев"}
{"url": "http://www.focus-news.net/news/2017/06/27/2409426/sport-vsichki-machove-ot-dneshnata-programa-na-tenis-turnira-v-iystbarn-sa-otmeneni.html", "text": "Всички мачове от днешната програма на тенис турнира в Ийстбърн са отменени заради продължителните валежи. Организаторите на състезанието отмениха и всички двубои, планирани за сряда, тъй като не се очаква времето да се подобри. \r\nВъв вторник първата българска ракета при жените Цветана Пиронкова трябваше да се изправи срещу румънката Моника Никулеску. \r\nПри мъжете Новак Джокович успя да изиграе само един гейм срещу Васек Поспишил.", "date": "2017.06.27", "title": "Спорт: Всички мачове от днешната програма на тенис турнира в Ийстбърн са отменени"}
{"url": "http://www.focus-news.net/news/2017/06/27/2409428/olya-genova-pp-vrachanski-balkan-trite-vida-leshoyadi-koito-v-nashi-dni-obitavat-balgariya-sa-nablyudavani-v-parka.html", "text": "Трите вида лешояди, които в наши дни обитават България са наблюдавани в Природен парк „Врачански Балкан”, каза за Радио „Фокус” – Видин Оля Генова, специалист в дирекцията на парка. Тя посочи, че наблюдението е извършено от орнитолози в периода от 19 юни до 25 юни. „Броят на белоглавите лешояди в момента е около 40-50 птици от които 8 двойки отглеждат малки. В района е наблюдаван неколкократно един черен лешояд, маркиран с крилна марка № 88 в Национален парк „Дадя- Лефкими- Суфли“, Гърция”, каза Оля Генова. Тя обясни, че един египетски лешояд е установен да се храни на площадката за подхранване на лешояди над с. Д. Озирово. „В Европа - извън Иберийския полуостров, черният и египетският лешояд са едни от най-редките и застрашени от изчезване видове птици и затова е радостно, че са наблюдавани на територията на нашия парк”, допълни Генова. Възстановяването на популацията на белоглавия лешояд на територията на ПП „Врачански Балкан” се осъществява през последните 10 години със съвместните усилия на Дирекцията на парка и неправителствени организации.\r\nАнна ЛОЗАНОВА", "date": "2017.06.27", "title": "Оля Генова, ПП „Врачански Балкан”: Трите вида лешояди, които в наши дни обитават България са наблюдавани в парка"}
{"url": "http://www.focus-news.net/news/2017/06/27/2409430/ria-novosti-sarbiya-se-nadyava-che-dostavkite-na-barut-za-rusiya-shte-se-uvelichat.html", "text": "Сърбия се надява, че доставките на  барут за руските производители на боеприпаси ще се увеличат, съобщи във вторник помощникът на министъра на отбраната на Сърбия Ненад Милорадович, предава РИА Новости.\r\nВ Белград започна 8-то международно изложение за въоръжение „Партньор – 2017“. \r\n„Ние постоянно казваме на нашите приятели, че това сътрудничество трябва да бъде двустранно. Има добри показатели, подписани са споразумения. Например от Сърбия се доставя барут за руските производители на боеприпаси и предполагам, че тези доставки ще станат по-интензивни“, посочи Милорадович.  Мария Динкова", "date": "2017.06.27", "title": "РИА Новости: Сърбия се надява, че доставките на барут за Русия ще се увеличат"}
{"url": "http://www.focus-news.net/news/2017/06/27/2409396/republika-makedoniya-i-parlichev-e-greshka-v-uchebnitsite-zoran-zaev-otvori-apetita-na-balgarskite-natsionalisti.html", "text": "Македонската медия  “Република“ задава въпроса дали възрожденският автор Григор Пърличев също е грешка в учебниците, която ще бъде изтрита, за да не се нарушат „добросъседските отношения „ с „братска България“ (кавичките са на медията – бел.ред.) „Благодарение на пагубната политика на СДСМ и на министър-председателя Зоран Заев българският репортер Виктор Канзуров заяви в ефира на македонската национална телевизия, че Пърличев е българин, а не македонец“, сочи медията.\r\nКанзуров излезе със скандално твърдение, че вторият Омир, най-големият македонски поет през 19 век Григор Пърличев е бил българин.\r\n„Хайде да отворим или да ги видим нашите възрожденци, както си наричали езика, на който са  говорили. Григор Пърличев е българин“,  заяви  Канзуров по време на  дебата с анализатора Тодор Пендаров.\r\n„Зоран Заев с  договора за добросъседство, за който той се съгласи при посещението си в София, насърчава такива националистически, които нямат връзка с истината“, коментира медията. „Благодарение на политиката на СДСМ и Заев днес виждаме как и по  македонската национална телевизия се пускат антимакедонски заяви, с които се тъпче върху нашата история дори и от съмнителни лица, какъвто несъмнено е Канзуров“, сочи „Република“.\r\nПри издирването на името Канзуров в търсачката „Гугъл“ се стигна до информация, че през април 2008 г. той е бил задържан в Скопие за публично мастурбиране.\r\n„Политиката на Заев и СДСМ доведе до това подобен човек  в ефира на  македонска национална телевизия да излиза със скандални твърдения, че един от най-талантливите и най-продуктивните македонски писатели от Възраждането, Григор Пърличев не е бил македонец, а българин“, сочи медията.\r\nВъпросът, който сега остава е дали и Григор Пърличев ще бъде изтрит от учебниците, според обявеното от Зоран Заев предефиниране на македонските учебници, в които \"е имало грешки?“, пита „Република“. Виктор Турмаков", "date": "2017.06.27", "title": "„Република“ (Македония): И Пърличев е грешка в учебниците : Зоран Заев отвори апетита на българските националисти"}
{"url": "http://www.focus-news.net/news/2017/06/27/2409420/prezidentat-rumen-radev-ot-svishtov-zapochva-patyat-kam-svobodata-na-balgariya.html", "text": "От тук, от вашия град започва пътят към свободата на България. Това каза в официалното си слово по повод 140-годишнината от Освобождението на Свищов президентът на Република България Румен Радев, предаде репортер на Радио \"Фокус\" - Велико Търново. Той посочи, че на 27 юни се отдава почит към подвига на войните на Царя Освободител император Александър Втори. \"През юни 1877 година те донесоха свободата на един вече възроден духом народ, но преди това бяха \"априлци\" със своя подвиг, епопеята на Ботевата чета, пепелищата на Батак, Клисура и Перущица. Във военната история форсирането на Дунава край Свищов остава пример за една блестящо планирана и изпълнена операция. В семейната и родовата памет на вашия град, в общото ни национално съзнание това е дългоочакваният момент, в който съдбата отдава заслуженото на страдащите. През онези дни Свищов е във всички страници на европейските вестници. Той е в сърцата на всички българи\", каза Радев. В словото си президентът каза още, че генерали решават да форсират Дунава точно тук, по географски и военни причини. \"Но историята по своя замисъл отваря Свищов като порта към свободата. И не е случайно, защото това е град на просветени хора на брега на великата европейска река. Вашият град, уважаеми дами и господа, има своите исторически заслуги като първопроходец в духовната нива. Свищов е вековно средище на просветление и свободомислие. Повече от преди 160 години, няколко десетилетия дори преди нашето Освобождение, нашият народ вече има своите културно просветни институции и първите са именно тук - читалището в Свищов и светското училище. На картата Свищов е на самия край, там на границата, но исторически той е в сърцевината на националния ни дух. Свищов ще роди най-безкомпромисния народопис холограмен гениалния Алеко Константинов, великия европеец Иван Шишманов, генерал Пантелей Киселов, автора на \"Мила, родино\" Цветан Радославов. По техния пример ние днес черпим сила и достойнство. Уважаеми дами и господа, нека в днешния ден се преклоним пред нашите достойни предшественици и освободители\", заяви пред жители и гости на Свищов Румен Радев. \r\nНадежда КРЪСТЕВА", "date": "2017.06.27", "title": "Президентът Румен Радев: От Свищов започва пътят към Свободата на България"}
{"url": "http://www.focus-news.net/news/2017/06/27/2409429/tass-hakerskata-ataka-v-ukrayna-e-bila-osashtestvena-chrez-programa-za-dokumentooborot.html", "text": "Хакерската атака в Украйна е била осъществена чрез програма за отчетност и документооборот, съобщиха във вторник от  Националната полиция на Украйна, предава ТАСС. \r\n„Към момента е известно, че вирусната атака срещу украинските компании е възникнала заради програмата M.E.doc (програма за отчетност и документооборот)\", съобщиха властите в социалната мрежа „Фейсбук“. \r\nСпоред данните на полицията тази програма е имала функция за актуализиране. Хакерската атака е започнала към 10.30 ч. (източноевропейско време) след започването на обновяването.  Мария Динкова", "date": "2017.06.27", "title": "ТАСС: Хакерската атака в Украйна е била осъществена чрез програма за документооборот"}
{"url": "http://www.focus-news.net/news/2017/06/27/2409424/kmetat-gencho-genchev-vrachi-yubileen-plaket-140-godini-ot-osvobozhdenieto-na-svishtov-na-prezidenta-rumen-radev.html", "text": "Кметът на Свищов Генчо Генчев връчи юбилеен плакет по повод 140-та годишнина от Освобождението на Свищов на Президента Румен Радев, предаде репортер на Радио \"Фокус\" - Велико Търново. Президентът получи и картина с изображение на часовниковата кула в града. Днес Румен Радев се включи в официалните чествания по повод годишнината от Освобождението на крайдунавския град, под чиито патронаж се провеждат те. Той присъства на тържествената заря-проверка. \r\nНадежда КРЪСТЕВА", "date": "2017.06.27", "title": "Кметът Генчо Генчев връчи юбилеен плакет \"140 години от Освобождението на Свищов\" на президента Румен Радев"}
{"url": "http://www.focus-news.net/news/2017/06/27/2409427/prezidentat-rumen-radev-ot-svishtov-zapochva-patyat-kam-svobodata-na-balgariya-obzor.html", "text": "От тук, от вашия град започва пътят към свободата на България. Това каза в официалното си слово по повод 140-годишнината от Освобождението на Свищов президентът на Република България Румен Радев, където той прие почетния строй на представителни части на Българската армия. Държавният глава посочи, че на 27 юни се отдава почит към подвига на войните на Царя Освободител император Александър Втори. \"През юни 1877 година те донесоха свободата на един вече възроден духом народ, но преди това бяха \"априлци\" със своя подвиг, епопеята на Ботевата чета, пепелищата на Батак, Клисура и Перущица“, подчерта президентът. Според него форсирането на Дунава край Свищов остава пример за една блестящо планирана и изпълнена операция. Румен Радев подчерта, че историята отваря Свищов като порта към свободата, защото това е град на просветени хора на брега европейската река. \r\nОт своя страна кметът на града Генчо Генчев призова гражданите заедно и обединени да направят Свищов модерен и проспериращ град, какъвто е бил през Възраждането. „Ние, българите, винаги сме успявали тогава, когато сме били не само свободни, но и обединени. Ето защо е важно да успяваме и днес“, заяви Генчев. Според него трябва да помним историята си, да бъдем единни и да носим в сърцата с гордия български дух. „Дълбок поклон пред величието на всички знайни и незнайни герои загинали за свободата на България!\", каза Генчо Генчев. \r\nПоздравителен адрес по повод 140-годишнината от Освобождението на Свищов бе изпратен от премиерът Бойко Борисов. В него министър-председателят изразява увереност, че община Свищов ще продължава да бъде място за успешен и спокоен живот. \r\nПредседателят на Парламентарната група на ГЕРБ и заместник-председател на партията Цветан Цветанов се включи в празничната програма и се разходи из централния площад \"Алеко\", където разговаря с жители и гости на Свищов. Цветанов бе придружаван от председателя на НСОРБ, областен председател на ГЕРБ и кмет на Велико Търново Даниел Панов, областния управител проф. Любомира Попова и народния представител от партията Станислава Стоянова. По-рано стана ясно, че те не са били допуснати на срещата между президента Румен Радев и кмета на Свищов Генчо Генчев. „Останахме изненадани“, заяви председателят на Общинския съвет Кристиян Кирилов и уточни, че като председател на съвета е участвал на срещата, а на нея са били обсъждани проблеми на община Свищов, които касаят града и общината – пътна инфраструктура, болнични заведения и др. \r\nОт своя страна Цветан Цветанов коментира, че това е решение на екип на президентската институция. „Нека днешният ден да даде повече тържественост, а не да влизаме в подобни нелицеприятни решения, които по никакъв начин не говорят за единение, обединение“, заяви Цветанов. \r\nСлед церемонията кметът на Свищов Генчо Генчев връчи юбилеен плакет по повод 140-та годишнина от Освобождението на Свищов на Президента Румен Радев, както и картина с изображение на часовниковата кула в града.\r\nНадежда КРЪСТЕВА", "date": "2017.06.27", "title": "Президентът Румен Радев: От Свищов започва пътят към Свободата на България (ОБЗОР)"}
{"url": "http://www.focus-news.net/news/2017/06/27/2409299/aktsenti-v-predavaneto-panagyurishte-stolitsa-na-svobodata-na-radio-fokus.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес” ще чуете повече за лятното училище за бъдещи първокласници, което се проведе в ОУ „20 април”. С директора на училището Минка Ланджева ще разговаряме за това как приемат децата тази инициатива и по какви проекти работи учебното заведение. Ще продължим на образователна тема с друга интересна инициатива на Община Панагюрище – започналото изплащане на стипендии на даровити деца. Повече за това колко деца ще получат финансов стимул ще чуем от Радка Костуркова от общинската администрация. В края на предаването ще ви направим съпричастни с подготовката за празника на панагюрското село Елшица. По темата наш събеседник ще бъде кметът на селото Митко Кочев. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.06.27", "title": "Акценти в предаването „Панагюрище – столица на свободата“ на Радио „Фокус”"}
