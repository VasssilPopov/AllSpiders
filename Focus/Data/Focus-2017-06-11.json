{"url": "http://www.focus-news.net/news/2017/06/11/2403950/guardian-donald-tramp-mozhe-da-otmeni-poseshtenieto-si-vav-velikobritaniya.html", "text": "По време на телефонен разговор с Тереза Мей, американският президент Доналд Тръмп е заявил, че може да отмени посещението си във Великобритания, докато британската общественост не започне да подкрепя такава визита, предава Guardian.\r\nПрезидентът на САЩ каза, че не иска да идва, ако срещу него ще има големи протести и митинги.\r\nСпоред съветник на Даунинг стрийт, този разговор е проведен в близките седмици, и е изненадал Тереза Мей.\r\nМного високопоставени дипломати, включително и бившият съветник по национална сигурност лорд Рикетс коментираха, че моментът не е узрял за посещение на Доналд Тръмп в Обединеното кралство. Симеон Миланов", "date": "2017.06.11", "title": "Guardian: Доналд Тръмп може да отмени посещението си във Великобритания"}
{"url": "http://www.focus-news.net/news/2017/06/11/2403923/branimir-mitov-rezhisyor-nad-2-godini-v-simitli-razvivame-uspeshno-teatralna-shkola-za-detsa-i-mladezhi-ot-7-do-17-godishna-vazrast.html", "text": "Над 2 години в Симитли развиваме успешно театрална школа за деца и младежи от 7 до 17-годишна възраст. Това каза за Радио „Фокус“ – Пирин Бранимир Митов, режисьор, ръководител на театралната школа в Симитли и директор на драматичен театър „Проф. Енчо Халачев“-Благоевград. Митов отбеляза, че той и неговата трупа организират много събития в общината. „Така например вече две години в Симитли правим „Нощ на театрите“. Всъщност в Югозападна България има само два града, които се включват в общоевропейската инициатива – Благоевград и Симитли. Правим и още доста други неща. Сега, последно, бяхме на 1 юни на площада в Симитли, където имахме възможността да зарадваме децата на Симитли, така че там, като цяло, работим много добре, не само в града, но и в малките населени места. Работим съвместно с Крупник, Долно Осеново… Децата, които посещават школата, не са само от Симитли, имаме такива от селата около града, така че, категорично мога да заявя, че там всичко върви отлично“, каза още Митов. \r\nТой добави, че в театралната школа на Симитли има деца от 2 и 3 клас и едно момиче, което е 11 клас. „Надяваме, че до година ще я подготвим за кандидатстване в театралната академия, за да продължи това, което сме научили, тъй като за нея догодина ще бъде трета година. Така че, определено мисля, че вървим напред. Тази година имаме лек спад в броя на децата в групата, които са общо 15, но това се дължи на факта, че просто не можем да работим с повече от тази бройка. Към момента обмисляме възможността есента да приемем още 3 до 4 дечица в школата“, коментира Митов. \r\nТой добави, че има няколко критерия, по които ще се избере кое дете да бъде включено към школата. „Най-важното е децата да имат интерес към театъра, защото да се качиш на сцената и да кажеш едно стихотворение е далеч от това, което ние целим. Също така е важно да бъдат доста трудолюбиви, защото репетициите изискват доста нерви. Много често се случва да връщаме децата, за да повтарят и повтарят, което е потвърждение на това, което казах. Най-важното е децата да имат качества и талант, защото без тези две неща просто няма как да имаш присъствие на сцената. Нещата в театъра са комплексни, но мога да заявя, че за школата в Симитли винаги има интерес и се надявам, че ще съумеем да изберем най-добрите деца“, подчерта Митов.\r\nЛивия НИНОВА", "date": "2017.06.11", "title": "Бранимир Митов, режисьор: Над 2 години в Симитли развиваме успешно театрална школа за деца и младежи от 7 до 17-годишна възраст"}
{"url": "http://www.focus-news.net/news/2017/06/11/2403925/gabrovo-68-pozhara-v-suhi-trevi-izvan-urbanizirani-teritorii-sa-registrirani-v-oblastta-ot-nachaloto-na-godinata.html", "text": "68 пожара в сухи треви извън урбанизирани територии са регистрирани в област Габрово от началото на годината. Това каза за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ – Габрово. Той посочи, че за миналата година общият брой на този тип пожари е бил 113. \r\n35  са били през 2016 г. пожарите на сухи треви в урбанизирани територии, а от началото на тази година те са 26. Все още не са регистрирани през 2017 г. пожари в стърнища, докато през 2016 година има четири такива случая. През миналата година на територията на област Габрово са възникнали три горски пожара с материални загуби, докато тази година пожарите в горски масиви са два. През 2016 година е регистриран един пожар в пшеничен блок, при който са изгорели 65 дка насаждения. \r\n„Не се наблюдава увеличение, но за съжаление броят на пожарите в сухи треви и стърнища не е малък. В тази връзка пускаме постоянно съобщения в пресата и в средствата за масово осведомяване. Стараем се съответните мерки, които трябва да се спазват във връзка и с пролетното почистване, във връзка и с опазването на горите от пожари, във връзка с предстоящата сега жътвена кампания, да стигнат до повече хора. Но така или иначе, има хора, които не спазват тези правила и тези изисквания. Да го кажа по друг начин – някой възрастни хора си карат по навик и по традиция. Това им е начинът за почистване на дворовете и на поляните“, посочи гл. инсп. Пламен Генчев. \r\nТой припомни обаче, че такова почистване е изключително опасно, тъй като може да доведе до пожар, който да засегне и горски масиви. „Влезе ли пожарът в гора, гасенето става доста трудно поради пресечената местност, труднопроходимия терен. Обикновено гасенето в горски територии става с ръчни средства – лопати,  гръбни пръскачки и т. н. Доста усилия, труд и време коства на всички служители от пожарната, горските и доброволците да стигнат до пожара и съответно да го загасят“, допълни гл. инсп. Генчев.\r\nНадежда КРЪСТЕВА", "date": "2017.06.11", "title": "Габрово: 68 пожара в сухи треви извън урбанизирани територии са регистрирани в областта от началото на годината"}
{"url": "http://www.focus-news.net/news/2017/06/11/2403920/georgi-botsev-pss-blagoevgrad-povecheto-intsidenti-v-planinata-prez-lyatoto-se-sluchvat-pri-vloshavane-na-meteorologichnite-usloviya.html", "text": "Повечето инциденти в планината през лятото се случват при влошаване на метеорологичните условия. Това каза за Радио „Фокус“-Пирин Георги Боцев, планински спасител от Отряд-Благоевград към Планинска спасителна служба (ПСС), район Рила планина. „Обикновено инцидентите съчетават няколко фактора. При загубванията по принцип обикновено имаме влошаване на метеорологичната обстановка, например при мъгла или силен вятър с буря хората се стремят да се изнесат максимално бързо от високата част на планината и търсят някъде да слязат по-ниско, като обикновено тогава излизат от туристическите пътеки и влизат в непознати дерета. Могат да попаднат и в стръмни речни каньони, откъдето трудно могат да излязат, а след това загубват и ориентация за това къде се намират“, обясни той. \r\nГеорги Боцев отбеляза, че при влажен терен, по време на дъжд, обикновено има травми с изкълчвания на глезени, на колена и проблемите се усложняват. Той добави още, че не бива да се заблуждаваме, че през лятото в планината сме в безопасност, тъй като слънцето също може да ни изиграе лоша шега, понеже  планината все пак е доста над морското равнище и силата на слънчевите и конкретно - на UV-лъчите, е доста по-голяма, така че е препоръчително да имаме качествени слънчеви очила с UV-фактор и слънцезащитен крем. По думите му, когато продължително време ходим на 1500 метра надморска височина, се получават и слънчеви изгаряния.\r\nНатали СТЕФАНОВА", "date": "2017.06.11", "title": "Георги Боцев, ПСС-Благоевград: Повечето инциденти в планината през лятото се случват при влошаване на метеорологичните условия"}
{"url": "http://www.focus-news.net/news/2017/06/11/2403919/chetin-kazak-dps-lozan-panov-varvi-usileno-kam-granitsata-na-nedopustimost.html", "text": "Лозан Панов върви усилено към границата на недопустимост. Това заяви Четин Казак от ДПС, в разговор с Илиана Беновска в предаването „Беновска пита\" по „Канал 3\" и „Радио К2\", в коментар по актуалните обществено-политически теми, съобщават от екипа на предаването.\r\nБяха дискутирани темите - „Съдебната реформа, глупако“ и Лозан Панов. По първата тема в разговора Четин Казак посочи, че съдебната реформа се е оказала доста трудно начинание и въпреки дългогодишните усилия, резултатът е все още незадоволителен. \r\n„За съжаление продължават вътрешните конфликти и боричкания в съдебната система“, каза Четин Казак. Беновска го попита дали Лозан Панов е вътрешен на съдебната система или е повече външен – повече политик, отколкото магистрат, а Казак отговори:\r\n„Би трябвало статута и функцията му да говори, че е изцяло вътрешен, но за съжаление някои негови изказвания, особено напоследък, поставят определени въпросителни относно този негов статут“, смята Казак. На въпрос дали са пасивни политиците и ВСС към проявите на Лозан Панов Четин Казак отговори, че голяма част от политиците не са пасивни, защото не се свенят да коментират неговите изяви като политически, когато те са такива. \r\n„Когато Лозан Панов изказва позиции, които са отвъд статута му на ръководител на едно от двете върховни съдилища в България, ние категорично го окачествяваме като политическа позиция. Надяваме се подобни позиции да бъдат изказвани само от политици, а не от висши представители на магистратурата. Всеки трябва да се съобразява функцията, която заема. Ако Лозан Панов има някакви политически амбиции, трябва да смени своето амплоа“, коментира Четин Казак. Според него позицията председател на ВКС е достатъчно отговорна, за да се подхожда към нея прибързано и инициирането на импийчмънт на Панов е много отговорен акт, за който е необходимо да има натрупване на критична маса аргументи и основания за отстраняване. \r\nБеновска направи паралел, припомняйки аргументите и основанията за оставката на кабинета „Орешарски“, които според нея са били много по-малко отколкото тези за оставка на Лозан Панов сега. Четин Казак се съгласи и добави, че политическата отговорност винаги се поема по-лесно, отколкото отговорността в рамките на съдебната система. По думите на Казак това е така, защото такива са нагласите и очакванията в обществото, а политиците са подвластни на общественото мнение, докато магистратите са по статут защитени. \r\n„Действията на Лозан Панов засягат на първо място самата съдебна система, самата съдебна власт. Надявам се, че неговите позиции не изразяват мнението на неговите колеги“, каза политикът от ДПС, а на въпрос на Беновска дали е чел позициите на Съюза на съдиите в България, Казак отговори, че ССБ не е представителен за мнението на съдиите, защото минимална част от съдиите в България членуват в тази организация. \r\nБеновска повдигна и въпроса за това дали прокуратурата трябва да се отдели от съдебната система, както поиска Лозан Панов. \r\n„Категорично считам, че мястото на прокуратурата не трябва да се пипа. Прокуратурата неслучайно бе поставена от действащата Конституция като интегрална част от независимата съдебна власт. Изхождайки от горчивия опит на миналото с правомощията на този орган на репресия, той трябва да бъде защитен от възможността да бъде употребен за политически или икономически цели“, смята Казак. Според него обявената от Лозан Панов война на Сотир Цацаров и прокуратурата вреди на съдебната реформа, защото се хвърля димна завеса върху реалните проблеми. \r\n„Виждаме, че се върви усилено към границата на недопустимост. Надявам се това да бъде осъзнато и да се спрат тези, които стоят зад инициирането на подобен конфликт“, каза накрая Четин Казак.", "date": "2017.06.11", "title": "Четин Казак, ДПС: Лозан Панов върви усилено към границата на недопустимост"}
{"url": "http://www.focus-news.net/news/2017/06/11/2403926/pernik-597-e-obshtata-izbiratelna-aktivnost-na-mestniya-referendum-v-obshtina-tran.html", "text": "59,7% е общата избирателна активност на местния референдум в община Трън, съобщиха за Агенция „Фокус” от Общинската избирателна комисия. На допитването са гласували 2081 души от 3 486 имащи право на глас. Гласуването е приключило в 20.00 часа без сигнали за нарушения. \r\nЖителите на общината решават дали искат, или не да се добива злато. Въпросът, на който гласуващите трябва да отговорят, е: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?”.\r\nПредстои комисиите да обработят резултатите от гласуването. Предложението, предмет на референдума, е прието, ако в него са участвали не по-малко от 40 на сто от гражданите с избирателни права в съответната община и с \"да\" са отговорили повече от половината от участвалите в референдума избиратели.", "date": "2017.06.11", "title": "Перник: 59.7% е общата избирателна активност на местния референдум в община Трън"}
{"url": "http://www.focus-news.net/news/2017/06/11/2403929/bozhidar-nosikov-mkbppmn-asenovgrad-nad-150-detsa-se-vklyuchvat-v-lyatnata-akademiya-za-uchenitsi-sharena-vakantsiya-prez-godinite-prez-2017-ta-ochakvame-po-zasilen-interes.html", "text": "Над 150 деца се включват в лятната академия за ученици „Шарена ваканция“ през годините, през 2017-та очакваме по-засилен интерес. Това каза за Радио „Фокус“ – Пловдив Божидар Носиков, секретар на Местната комисия за борба срещу противообществените прояви на малолетни и непълнолетни (МКБППМН) в Асеновград. По думите му записването за участие в лятната детска академия започва от 13-ти и ще продължи до 20-ти юни. \r\n„Заявления могат да се подават в офиса на местната комисия в Асеновград на ул. „Цар Иван Асен II”. Необходимите документи са достъпни на място, както и на сайта на Община Асеновград. Всяко дете може да избере до две дейности. Класиранията в групите по занимания ще става по реда на подаване на заявленията. Ще видим колко ще са желаещите тази година. През 2016-та успяхме да удовлетворим всички желания, но на практика си има критерии за класиране, за да може всичко да бъде прозрачно и ясно, а децата да бъдат ангажирани съгласно изискванията, така че да няма никакви неприятни инциденти“, обясни Божидар Носиков. \r\nТой уточни, че лятната детска академия е насочена към деца от 7 до 13-годишна възраст и е напълно безплатна. „Могат да се включат деца, които са от Община Асеновград и посещават местните училища. Трябва да се подадат декларация-заявление и задължително - писмена декларация от страна на родителя, че е съгласен детето да посещава подобни занятия. Важно условие също е родителите да водят децата на съответните занимания и да ги взимат обратно. Ние се ангажираме в процеса на занятията да има хора, които да се занимават активно с децата, да следят всичко да бъде както трябва, за да могат малчуганите да прекарат пълноценна, ангажираща и хубава лятна ваканция“, каза още секретарят на Местната комисия за борба срещу противообществените прояви на малолетни и непълнолетни в Асеновград.\r\nБожидар Носиков подчерта, че спортните занимания са от изключително значение за подрастващите. „В крайна сметка, детето се радва няколко дни на свободата си, а после започва да се чуди какво да прави. Когато има сериозен ангажимент, то започва да мисли кога ще отиде пак на плуване, кога ще се види с други хора. Това за него  е една игра, която не е свързана с учене. Децата се разтоварват и същевременно научават полезни и приятни неща“, коментира Носиков.\r\nТой добави, че през двата ваканционни месеца децата са ангажирани със сериозен спорт, като на място учителите и треньорите успяват да открият и евентуалните бъдещи. „Това е процес, който после продължава и извън инициативата „Шарена ваканция“, отбеляза Носиков.\r\nТони МИХАЙЛОВ", "date": "2017.06.11", "title": "Божидар Носиков, МКБППМН – Асеновград: Над 150 деца се включват в лятната академия за ученици „Шарена ваканция“ през годините, през 2017-та очакваме по-засилен интерес"}
{"url": "http://www.focus-news.net/news/2017/06/11/2403927/georgi-botsev-pss-blagoevgrad-nezavisimo-ot-sezona-tsyalata-ekipirovka-tryabva-da-e-podhodyashta-za-izlet-v-planinata.html", "text": "Независимо от сезона, цялата екипировка трябва да е подходяща за излет в планината. Това каза за Радио „Фокус“-Пирин Георги Боцев, планински спасител от Отряд-Благоевград към Планинска спасителна служба (ПСС), район Рила планина. Той отбеляза, че според сезона обувките трябва да бъдат с хубав грайфер. „Евентуално през трасето, през което ще се преминава, може да се изберат по-ниски обувки или високи, които държат глезена – дали да бъдат водоустойчиви или от дишаща материя, пак е според сезона и времето, което предстои. Също така и другите дрехи – панталони, яке, удобна раница, която ляга добре на гърба и не ни дразни, също са много важни“, подчерта планинският спасител.\r\n Георги Боцев отбеляза, че напоследък в търговската мрежа се предлага доста качествена екипировка на нормална цена и като се поинтересува човек, винаги продавачите могат да му предложат най-доброто според това къде ще отиде. \r\nТой допълни, че паленето на огън сред природата обикновено става на обозначените за това места в планината, като за контрола в това отношение отговарят парковата охрана, концесионерите и хората, поддържащи конкретни обекти в планината. Боцев уточни, че е много важно туристите да се съобразяват с това, че могат да предизвикат пожар при засилване на вятъра.\r\nПо думи на Георги Боцев мобилното приложение на Планинската спасителна служба доста помага при локализирането на бедстващи хора в планината. Той уточни, че за съжаление не навсякъде в планината има обхват, а приложението за смартфон работи чрез интернет. Боцев посочи, ако човек има GPS и знае как да работи с навигация, може чрез обаждане на телефон 112 също да изпрати данни, с които локализира своето местоположение и това също да помогне значително при намирането му. \r\n„По принцип ние охраняваме района от Рилския манастир до прохода „Предел“. Най-опасни са слизанията по „Белия улей“, това е „Злия зъб“, надолу към Рилския манастир, което слизане се прави предимно от по-подготвени туристи, но имаме доста опасни инциденти там, с наранявания. Другото опасно място е река Друшлявица – често се губят хората, които искат да слязат по дългия рид, отклоняват се вдясно и влизат в едни падове и трудно проходим терен край самата река“, отбеляза планинският спасител. Георги Боцев допълни, че друг по-рисков терен в района е зоната около хижа „Чакалица“, където гората е много гъста, непроходима и не е маркирана. Той добави още, че има и други места в Рила и Пирин, където често се случват инциденти.\r\nНатали СТЕФАНОВА", "date": "2017.06.11", "title": "Георги Боцев, ПСС-Благоевград: Независимо от сезона, цялата екипировка трябва да е подходяща за излет в планината"}
{"url": "http://www.focus-news.net/news/2017/06/11/2403921/bsp-poiska-aktualizatsiya-na-byudzheta-za-2017-g-s-neobhodimite-sumi-za-1000-novi-sluzhiteli-v-mvr-i-6000-v-ministerstvo-na-otbranata-obzor.html", "text": "БСП поиска актуализация на бюджета за 2017 г. с необходимите суми за 1000 нови служители в МВР и 6000 в Министерство на отбраната. Това стана ясно след двудневния семинар на ПГ на „БСП за България” с експерти в областта на външната политика и сигурността, който се проведе в Боровец. Сред участниците бяха ген. Пламен Студенков, Владимир Манолов, бивш началник на Националната служба за сигурност, Николай Радулов, преподавател, ген. Стефан Стефанов, Ангел Найденов, Иван Иванов и други. По време на пресконференцията след провеждането му лидерът на БСП Корнелия Нинова обясни, че в центъра за системата за сигурност трябва да се постави човекът. Тя посочи, че на КСНС при президента Румен Радев е била направена финансова обосновка колко ще струва това. По думите й тези пари могат да дойдат от излишъка. Корнелия Нинова подчерта, че БСП иска актуализиране и на националната стратегия за сигурност. Нинова уточни, че от БСП искат това да стане през септември, тъй като през октомври най-вероятно ще се приеме бюджетът за следваща година, а по думите й тази национална стратегия не трябва да е документ без покритие. Тя каза, че по мнението на експерти трябва да се отмени реформата „Бъчварова“ в МВР и да се приеме нов Закон за МВР. Нинова поясни, че на семинара на ПГ на „БСП за България“ е обсъдена идея за европейска служба за сигурност и за нова стратегия за външна политика с акцент възстановяване на присъствието на България в Близкия Изток и Северна Африка, включително с възстановяване на дипломатическите служби там. Лидерът на БСП Корнелия Нинова посочи, че идеята е европейската служба е да бъде оперативна, да дефинира общите заплахи, да планира, организира и координира превенцията и противодействието, самостоятелно и с участието на отделни служби за сигурност на страните членки на ЕС. Стана ясно, че на семинара на ПГ на „БСП за България” е приет и етичен кодекс на групата. Лидерът на БСП поясни, че по този начин партията дава пример. Нинова призова парламентът също да приеме такъв документ.  „Негодуванието на обществото към политическата класа ни задължава не само да приемем този етичен кодекс просто така, а и да се придържаме към нови правила, нов морал и нова почтеност в политиката”, коментира лидерът на Корнелия Нинова.\r\nДеница КИТАНОВА", "date": "2017.06.11", "title": "БСП поиска актуализация на бюджета за 2017 г. с необходимите суми за 1000 нови служители в МВР и 6000 в Министерство на отбраната (ОБЗОР)"}
{"url": "http://www.focus-news.net/news/2017/06/11/2403931/pernik-mazh-e-pochinal-sled-kato-e-bil-pregazen-ot-vlak-v-rayona-na-batanovtsi.html", "text": "Мъж е починал, след като е бил прегазен от влак в района на Батановци. Това съобщиха за Агенция „Фокус“. Влакът се е движел по направление София – Кюстендил, а инцидентът е станал на входния сигнал на Батановци в 09.35 часа сутринта. Все е още не са ясни обстоятелствата около инцидента.", "date": "2017.06.11", "title": "Перник: Мъж е починал, след като е бил прегазен от влак в района на Батановци"}
{"url": "http://www.focus-news.net/news/2017/06/11/2403932/pazardzhik-nad-4300-leva-ot-sabrani-ot-riosv-pari-ot-sanktsii-shte-badat-prevedeni-na-obshtinite-v-oblastta.html", "text": "Регионална инспекция по околната среда и водите (РИОСВ)-Пазарджик е събрала през месец май от наложени глоби и санкции малко над 9 хиляди лева, съобщиха от РИОСВ-Пазарджик. От тях по наложените санкции по чл. 69 от Закона за опазване на околната среда са за 5443  лева. От тези средства  4354.40 лева са разпределени и ще бъдат преведени на съответните общини, на чиято територия се намират санкционираните субекти. \r\nНай-голяма сума ще получи община Панагюрище - 3220 лева. За община Пазарджик са предвидени  малко над 520 лева, за община Пещера – 468 лева, и за община Белово -144 лева. През месец май  на общините са преведени общо 731.20 лева, постъпили от глоби и санкции, наложени през април. През последния месец експертите на екоинспекцията са извършили общо 120 проверки в 108 обекта в областта.", "date": "2017.06.11", "title": "Пазарджик: Над 4300 лева от събрани от РИОСВ пари от санкции ще бъдат преведени на общините в областта"}
{"url": "http://www.focus-news.net/news/2017/06/11/2403933/reuters-edinadeset-dushi-ubiti-i-stotitsi-izbyagali-pri-ataka-sreshtu-zatvor-v-demokratichna-republika-kongo.html", "text": "Поне единадесет загинали и над 930 избягали затворници след въоръжено нападение срещу затвор в североизточния конгоански град Бени, съобщава Reuters .\r\nНападателите не са идентифицирани. Това е четвъртата атака срещу затвор в Конго за последния месец и според анализатори показва колко нестабилна е страната, след като президентът Джоузеф Кабила отказа да се оттегли в края на мандата си през декември 2016 г.\r\nГубернаторът на провинция Северно Киву заяви в изявление, че нападателите са използвали тежко въоръжение, с което са убили осем пазачи.   Симеон Миланов", "date": "2017.06.11", "title": "Reuters: Единадесет души убити и стотици избягали при атака срещу затвор в Демократична република Конго"}
{"url": "http://www.focus-news.net/news/2017/06/11/2403742/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В събота Иран се противопостави на плановете на автономната област Иракски Кюрдистан за провеждане на референдум за независимост, който трябва да се състои по-късно тази година, съобщава турският вестник Daily Sabah. \r\n„Принципната позиция на Иран е да подкрепя териториалната цялост на Ирак“, подчерта говорителят на външното министерство Бахрам Гасеми.\r\n\"Кюрдският регион е част от иракската република и едностранните решения извън националната и правната рамка, особено извън иракската конституция ... може да доведат само до нови проблеми\", допълни говорителят на външнополитическото ведомство в Техеран.\r\nИракските кюрдски лидери обявиха в сряда, че ще организират референдум за независимост на 25 септември – при това не само в автономния им район, състоящ се от три провинции, но и в други области с историческо кюрдско мнозинство. Иран се тревожи за сепаратизма сред собствените си кюрди, повечето от които живеят в зони по границата с Ирак. \r\nНа плановете на Арбил категорично се противопоставиха и управляващите в Анкара.\r\n*** Израел изпраща голям брой командоси в Кипър за участие в най-мащабните съвместни военни учения, провеждани някога между двете държави, съобщава вестник The Jerusalem Post.\r\nСпоред местните медии, съвместното военно учение ще се проведе в района на планината Троодос и ще бъде съсредоточено върху отработване на действия за превземане и освобождаване на населени места, както и върху изготвянето на стратегии за оцеляване. В маневрите ще участват 400 израелски командости. За ученията Израел ще изпрати също нападателни хеликоптери и изтребители. Броят на задействана военна техника обаче не се уточнява. \r\nСъвместните военни учения между армиите на Израел и Република Кипър изнервят Турция, която по-рано провеждаше ежегодни съвместни маневри с израелските военновъздушни сили. Инцидентът от 2011 г. с кораба „Мави Мармара“ стана причина за охлаждане на двустранните отношения между Анкара и Тел Авив. В резултат Израел се обърна към Гърция и кипърските гърци за провеждането на съвместни военни учения на въздушни, морски и сухопътни войски..\r\n*** За първи път от 19 г. насам в Пакистан бе извършено преброяване на населението и експерти алармират, че наблюдаваният бум крие редица рискове, пише сингапурският вестник The Straits Times.\r\nСъс средно три деца на една майка, Пакистан има най-високата раждаемост в страните от Южна Азия, а преброяването се очаква да покаже, че ръстът на населението в страната остава висок. \r\nПоследното преброяване, проведено през 1998 г., показа, че Пакистан има население от 135 млн. души. Прогнозите сочат, че след обработването на данните от проведено по-рано тази година преброяване, които трябва да бъда публикувани до края на месец юли, броят на пакистанците ще бъдат около 200 млн.  \r\nТрима мъже, бащи на близо 100 деца, са сред онези, които дават своя принос за високия темп на нарастване на населението. Аллах, казват те, ще осигури прехраната им. \r\nЕкспертите обаче са на друго мнение. Наблюдателите предупреждават, че бумът на населението обрича на тежко бъдеще Пакистан, където работните места са оскъдни и близо 60 млн. души живеят под прага на бедността.\r\n*** Американските специални сили се присъединиха към филипинските военни в опита им да освободят южните градове на страната от контрола на ислямиските бойци, съобщава вестник The Washington Examiner.\r\nСъгласно разпространените данни специалните сили на САЩ подпомагат със съветници военните на Филипините. По-рано президентът Родриго Дутерте отправяше остри критики към Вашингтон и дори си позволи да обиди майката на бившия американски президент Барак Обама. По всичко личи обаче, че ексцентричният държавен глава на югоизточната азиатска страна е провел поне един приятелски разговор с новия лидер на САЩ Доналд Тръмп.\r\nИслямистките бунтовници и филипинските военнослужещи се сражават в град Марауи от близо три седмици. В резултат на сблъсъците загинаха най-малко 58 войници и около 20 цивилни. Спецсилите на САЩ оказват съдействие чрез изпращането на съветници в страната. В петък обаче над Марауи бе забелязан разузнавателен самолет.\r\n*** С формализирането на специалното законодателство за абдикацията на японския император Акихито, сега единственият отворен въпрос е кога той ще се оттегли, пише вестник The Asahi Shimbun. \r\nПравителството в Токио разглежда като най-подходящ периода между декември 2018 г. и месец март на следващата, 2019 г. Надеждата е, че императорът, сега 83-годишен, ще се оттегли в края на декември в полза на най-големия си син, Нарухито, който сега е на 57-годишна възраст.\r\nИзданието припомня, че според японската традиция времето на властването на всеки монарх се нарича „ера“, а ерата на Акихито носи името Хейсей, която трябва да приключи на  1 януари 2019 г.", "date": "2017.06.11", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/06/11/2403928/tsetska-tsacheva-ministar-na-pravosadieto-i-chlen-na-ik-na-gerb-radev-i-borisov-tryabva-da-saglasuvat-pozitsiite-si-pred-erdogan.html", "text": "Президентът Румен Радев и премиерът Бойко Борисов трябва да съгласуват позициите си пред Ердоган. Това каза Цецка Цачева, министър на правосъдието и член на ИК на ГЕРБ, в разговор с Илиана Беновска по темата „Съдебната реформа, глупако”, в седмичното обзорно политическо предаване „Беновска пита” по „Канал 3” и „Радио К2”, съобщават от екипа на предаването.\r\nЦецка Цачева заяви позиция по следните теми - разговор между Борисов, Ердоган и Йълдъръм и позицията на Радев. За начало на разговора Беновска попита Цачева дали смята, че президентът Радев трябва да изкаже позицията си за какво трябва да разговаря Борисов с Ердоган и Йълдъръм във вторник в Турция. Тя отговори, че като обединител на нацията Радев трябва да има отношение и по този въпрос и е редно, когато се предприема такова важно пътуване – да има единство в позициите или поне съгласуваност. „Надявам се президентът да даде отговор на Вашите въпроси, включително и на мен като гражданин на България” каза още Цачева. \r\nБеновска помоли да бъде пуснато изявление на министър-председателя от вчера по повод разсекретяване на стенограмата за КТБ.\r\n\"Медия: Президентът Радев вчера поиска разузнаването да мине под шапката на президентството, а дирекция „Корупция“ да бъде извадена от МС, как ще коментирате?\r\nБойко Борисов: Не съм чул, за да коментирам. Ако желание има за власт, по-добре е тази, която я имаме, да я управляваме добре. Аз няма да съм този, който пръв ще наруши добрия тон, макар че имам много основания за това. Защото заварихме едно секретно министерско постановление, което страшно ми напомня постановлението на по-предишното правителство за „Уестингхаус“, а то е, че се взима решение по-късно следващите да вземат решение да купят „Грипен“-и. Ами, като не взимате решение не го взимайте и не го препоръчвайте, експертите ще решат какво да вземем. Вчера, Бог да го прости Анастасов, познавах го лично, прекрасен пилот и пак със своите действия до последно се е борил и е спасил живота на другите двама! Така че с г-н Каракачанов сега ще се видим в МВР, посмъртно ще го повишат в чин майор. Но нека да кажа и това, че в случая сме купили възможно най-добрия хеликоптер в света - най-добрия! И понеже застраховките не важат за военната техника, само се застрахова живота им, сме загубили 50 милиона лева вчера, освен безценния човешки живот на един прекрасен летец, но и 50 милиона, колкото коледните надбавки на пенсионерите. Когато си говорим за такива скъпи играчки и хобита трябва да преценяваме кое е най-важно, защото виждате, всяка сутрин хората казват, че искат да запълним дупките и да ремонтираме пътищата. Другите показвате хора в неравностойно положение, които също поставят своите проблеми. Други поставят проблеми, свързани с пенсиите. Ние сме поели ангажимент към образованието и учителските заплати, физкултурните салони. И когато изведнъж се получават такива огромни харчове за отбрана, аз бих попитал дали г-н Радев в това интервю е говорил за това, че единствено неговият шеф, ментор или как се казва там, г-жа Корнелия Нинова беше единствената, която не подкрепи двата процента за въоръжаване. Коментира ли това в интервюто? Защо така услужливо го е подминал? Единствените, които не подкрепят двата процента за въоръжение беше госпожа Нинова. И аз ѝ казах публично, че ако и аз подкрепя нейната теза, ще излезем от КСНС с тежък конфликт между двете институции. Но това се е спестило явно. Оттук нататък КСНС вече губи своя смисъл. Аз ще участвам на КСНС само ако медиите са вътре! В най-лошия случай, ако се извади долу монитор, както във ВСС Вие да присъствате и да го гледате. Иначе няма да допусна след година, две или три да ме скарат с някоя съседна държава, ако сме изказали свои опасения или съображение, или каквото и да било и някой реши да си направи евтин пиар от това.\r\nКСНС беше единственото място, където управляващи и опозиция, служби или отговорните хора в държавата могат спокойно да разговарят и да си кажат мнението по дадена тема. Ако след това ще ми държат гарес за всяка дума или ще става ясно след две, три години - не виждам абсолютно никакъв смисъл да се прави без медиите. Така че, оттук нататък моето участие ще бъде свързано само ако 100% се предава по телевизията или долу на мониторите. А не след две, три години да ми вадят думи и да ме коментират! Това направиха вчера. Да, много е хубаво, окей, всички стенограми да ги разсекретят. Ако може и това постановление за „Грипен“-ите да го разсекретят също, за да видите каква глупост. Взимат решение да се вземе решение да се купят „Грипен“-и. Окей, ще ги купят, нека експертите да са дошли и да са ни докладвали. Последния час на последното заседание на МС. Да ги вземат всичките служби, на мен не ми трябват, щом ги искат, всичките да ги вземат.  Ето сега по повод отвил се болт на кола на НСО, кой носи отговорност, от кое разпореждане, питам защото ми задавате въпроси. Кой носи отговорност? Ако мога да прехвърля отговорността върху президента още по-добре, така ли излиза?\".\r\nСлед това в разговора бяха коментирани следните теми - стенограмата за КТБ и КСНС; КСНС - открит за медиите – защо не. Беновска попита Цачева дали Борисов е прав, че след публикуването на първата стенограма за КТБ КСНС се обезсмисля. Цачева обясни, че се обезсмисля действието му в изпълнение на закона какъвто е в момента, защото в закона за КСНС при президента е предвидено заседанията да са закрити за медиите, а след постигане или не на съгласие – информацията се предоставя на медиите. „Защо трябва да бъдат закрити за медиите заседанията на КСНС ако няма класифицирана информация?” попита Беновска. Цачева каза, че споделя казаното от Борисов, че това е форматът, в който всеки политик, представляващ политическа сила или заемащ държавнически пост, може свободно да изрази мнението си в дебат, за да се постигне общо решение, защото трябва да бъде решен въпросът – „ако ще бъдат открити да непосредствено, веднага или едновременно със случващото се там да става ясно кой какво е казал, но след няколко години да се връщаме назад  … много е важно конкретната ситуация на всяка една дума, която е произнесена с оглед на конкретната действителност. Съгласете се, че управлението на държавата, там, където се срещат държавните мъже и жени, не може да бъде - без да обиждам едно популярно предаване - „Биг Брадър”. Има неща, които преди да се обявят публично, трябва да има свободата всеки един да изкаже позицията си такава каквато той я вижда и затова заставам зад всяка дума казана от г-н Борисов” каза Цачева. Беновска каза, че медиите и специално „К2” и „Канал 3” са поискали от президента Плевнелиев, когато няма класифицирана информация, заседанията на КСНС да се излъчват в реално време, защото политиката за гражданите, а не за политиците. Цачева оспори това, тъй като е в разрез със закона, който разпорежда заседанията да са закрити и само ако има законодателна инициатива може да се промени тази наредба в закона, но тя призова за върховенство и спазване на законите. Цачева каза, че законодателна инициатива има министерският съвет, както и народните представители и подчерта, че министърът на правосъдието няма право на самостоятелна законодателна инициатива в отговор на Беновска, която каза, че с този отговор си „измива ръцете”.\r\nБяха дискутирани и следните въпроси - законодателен съвет; скандалните предложение за уседналост; служебният министър и законодателните инициативи. Водещата попита кога ще се създаде законодателен съвет или друга форма, която да събира „мозъчния тръст, който да обмисля какви закони трябва да се правят, в кои закони трябва да се правят промени”. Цачева каза, че има такива центрове в министерството на правосъдието има дирекция „Съвет по законодателството” и „Съвет по съдебната реформа”, който работи за изпълнението на актуализираната стратегия. Беновска попита дали съветът по законодателството е взел предложението на президентството за промяна на закона за уседналостта. Министърът на правосъдието обясни, че съветът е изготвил проекта за изменение на закона и е предоставен на президента без съществуването на двете „станали скандали предложения”, които са дошли от администрацията на президентството. Цачева каза, че целият закон е оттеглен след като се е разбрало за двата допълнителни текста. Министърът не пожела да даде оценка за работата на съвета, тъй като колективът работи усилено в различни състави по няколко законопроекта от законодателната програма и, подчерта, че не е работа на служебния министър на правосъдието в служебния кабинет да провежда законодателни инициативи, поради малкия хоризонт пред кабинета и е редно то да организира провеждането на честни и справедливи избори, както и да отговаря за актуалното в държавата. Цачева определи провеждането на законодателни инициативи при липсата на парламент като „свръхкомпетентност”. Беновска каза, че изрично не е забранено провеждането на законодателни инициативи от служебен кабинет и Цачева се съгласи с това, но каза, че има общи принципи, които трябва да се спазват –„не само буквата, но и духът на закона трябва да се следва”. Министър Цачева определи оттеглянето на този законопроект като удовлетворяващо.\r\nВ разговора бяха коментирани още темите - тълкователни решения и прилагането им; дописване на закони; „мимикрия на съдебна реформа” - Панов. Беновска прочете част от писмо на 70-годишната българка Иванка Велкова Кошеджийска от село Гълъбник, в която пише, че „няма да има нужда от тълкувателни решения, ако НС приемаше законите без възможност за тълкуване. Проверете колко от приетите закони са се нуждаели от тълкуване. Защо? Защото се приемат закони, за които трябва и тълкуването е вратичка за корупция ли?” Цачева не се съгласи изцяло с това мнение, но каза, че е хубаво да се следи обратната връзка от гражданите. Тя обясни, че колкото и да е конкретен един закон той не може да обхване всички възможни хипотези. Цачева подчерта, че не оправдава тълкувателната дейност като начин или възможност за допълване на закона. Беновска веднага отбеляза, че той се „дописва” без да се гласува в НС, а се гласува във ВКС. Министър Цачева отказа да коментира актовете на независимата съдебна власт и магистратите, постановили тези решения, защото би означавало, че се намесва в независимостта им, но с оглед взаимодействието между властите, което е в интерес на гражданите – Цачева призова да не се правят заключения за работата на пленума от единични случаи. Беновска пожела да обсъдят първата среща на Цачева като министър на правосъдието с председателя на ВКС, който е искал да се срещне с премиера Борисов, а той от своя страна е поканил и Цачева, и вицепремиера по съдебната реформа Захариева. Министър Цачева каза, че в първия ден на новия пост е имала работна среща с т.нар. Тримата големи на съдебната власт -  Панов, Колев и Цацаров и после са били заедно на първото заседание на ВСС, а срещата с председателя на ВКС е била „поредната”. Беновска цитира, че именно той е казал на срещата и последвалата пресконференция, че има „мимикрия на съдебна реформа”, а Цачева от своя страна е казала, че „ако някой нещо иска да каже по съдебната реформа – не да го приказва, а да си го донесе написано”. Цачева допълни, че ако няма време и възможност да го напише, то поне да приложи конкретни факти и да не се уповава на политически формулировки за „мимикрия, липса на дълбочина в съдебната реформа”. Тя обясни, че не приема съдебната реформа само като кадрови досиета, процедури за избиране на ВСС и Тримата големи, тъй като хората очакват съвсем различни неща от съдебната власт – справедливост и бързина. Беновска допълни, че се очаква и равенство пред закона, а не правосъдието да е само за богатите, олигарсите, адвокатската мафия. Цачева се съгласи, че равенството трябва да произтича от самия закон и каза, че винаги има загубила страна, която ще е недоволна и ще смята, че има несправедливост, но когато се прилага правилно закона – буквата и духът на закона – тогава обществото ще живее с усещане за справедливост.\r\nБяха обсъдени още темите - Лозан Панов – председател на ВКС, но развива политическа дейност; „Недосегаемите” в съдебната система. Беновска попита при това положение, развивайки политическа дейност, Лозан Панов на мястото ли си е като председател на ВКС. Цачева каза, че смята, че е отговорила на въпроса, щом е казала, че той развива политическа дейност – „работата на магистратите е да прилагат закона и да осъществяват онези правомощия, които законите и конституцията изискват от тях”. Водещата попита какво се прави, когато те не спазват задълженията си и за незаменими, и независими. Цачева каза, че, когато правилата не се спазват и се извършват дисциплинарни нарушения – те могат да бъдат освободени и „трябва да се спре да се твърди, че има недосегаеми в съдебната власт и това, че досега няма освободен не означава, че законодателната власт не е разписала правила”. „Трябва ли да бъдат приложени тези санкции към  Лозан Панов, който развива политическа дейност?” попита Беновска. Министърът на правосъдието отговори, че това е в компетенциите на ВСС и тя в качеството си на министър председателства ВСС и няма право на глас, мнение и позиция. Беновска оспори това и попита как седят на една маса, когато се говорят такива неща. Цачева каза, че продължават да работат с екипи и работни групи включително от ВКС по законопроекти, а относно политическата дейност на Панов обясни, че трябва да бъде установено. „Вие казвате, че изпълнителната и законодателната власт не искате да се бъркате в съдебната, а в същото време председателят на ВКС се прави на политик и то от висок ранг и произнася речи от политически характер в тържествена зала на съдебната зала” каза Беновска. Цачева каза, че ВСС е отговорен за решението на тези въпроси.\r\nВ разговорът бе коментиран и въпросът за „основен ремонт” на съдебната власт. „Законът за съдебната власт нуждае ли от основен ремонт?” попита Беновска. Министърът на правосъдието отговори, че трябва да дадем време на закона да се прилага, защото има „нескончаемите промени”, две поправки в закона, но има повод за „отварянето” му отново – например това, че с последните промени съдебните палати се предоставят изцяло на ВС, а съдиите по вписванията и държавните съдебни изпълнители са към министерството на правосъдието, но кабинетите им са в съдебните палати, което създава дискомфорт в работата. Цачева каза, че счита, че е нужно време, за да се види как работят промените в закона, т.нар. последваща оценка на въздействието на законопроекта – дали урегулира обществените отношения по начин, по който се очаква. Беновска попита не трябва ли тази оценка да се направи преди да се апробира законът. Министърът отговори, че това вече е действаща норма, влязла през ноември 2011 година, но изключение са законопроектите, които са съгласувани преди тази дата.\r\nБяха дискутирани и темите - „Наглите”; промени в НПК премахващи протакването на делата; индулгенция на прокуратурата. Относно случаят „Наглите” и планът за предсрочното им освобождаване, Беновска попита не е ли редно да се добавят и санкции в закона за съдебната власт по отношение на съдиите, „ на които им хрумва подобно нещо”. Цачева отговори, че и конституцията е била изменена след разделянето на две колегии на ВСС се дава възможност на всяка колегия да следи и за дисциплинарната отговорност на съдии. Увеличени са и правомощията на инспектората към ВСС и не е редно да се мисли, че има „недосегаеми” в съдебната система. Цачева каза, че ВСС има отговорността да разследва случая с двамата съдии.\r\nПламен Узунов влезе в студиото и се включи по въпроса. Той каза, че важното в случая е, че крайният съдебен акт е бил правилен, а имената на двамата съдии не се от такова значение, защото нищо фатално не е станало, защото законът дава възможност за предсрочно освобождаване. Цачева каза, че ако само това ще бъдат въпросите занапред може да я освободи, защото навлизат в конкретика, а тя ясно е отговаряла. Беновска подчерта, че в четвъртък са били одобрени промени в НПК, които да ускорят хода на делата и е важно да се говори за това, така че няма да я освобождава все още. Цачева обясни, че това е проект от Съвета по законодателство по време на Екатерина Захариева, минал е обществено обсъждане преди промените изискващи предварителна оценка, но поради оставката на кабинета не е внесен в пленарна зала и подчерта важността му, защото се елиминира възможността за безкрайно връщане на делото на по-долна инстанция, което води до протакване на делото, а в това време може да изтече погасителната давност и държавата плаща обезщетения, ако случаите не са решени в рамките на законово предвидения срок. Цачева каза, че съдебната власт е господар в съдебните процеси, но Беновска оспори това и заяви, че ако беше така нямаше да се разговаря толкова много за съдебната реформа. Министърът на правосъдието изказа уважението си към магистратите и призова да не се поставят под общ знаменател всички съдии, защото много от тях работят честно, квалифицирани са и не е редно да се обобщава. Беновска каза, че много иска да вярва на съдиите, но трябва да се даде основание на всички граждани да мислят така. Цачева каза, че във всяка система има несъвършенства, но е редно да оставим мнозинството да си върши работата, защото етикетите действа демотивиращо. Водещата веднага даде за пример обобщенията, които се правят за медиите, въпреки че не всички са „продажни” и призова Цачева да се въведат норми и санкции за етикиране. Беновска отправи въпрос към Цачева и Узунов относно законодателните промени, премахващи възможността за връщане на делата на долни инстанции – как ще оборят мнението на адв. Даниела Доковска, че разпоредителното заседание ще се превърне в индулгенция на прокуратурата. Цачева каза, че в разпоредителното наказание са представени доказателствата и всеки безпристрастен съдия може да направи извод дали има нарушение до този момент, но никой не забранява представяне на доказателства в следващите фази и няма как прокуратурата да господства. Узунов допълни, че правата на подсъдимия ще бъдат изцяло спазени, а министърът на правосъдието подчерта, че презумпцията за невиновност действа до първоинстанционната присъда. Беновска попита дали не трябва адвокатите да дадат уверение, че няма да влизат в задкулисни сделки със съдиите. Цачева каза, че адвокатите са извън съдебната власт и тяхната дейност се урежда както в Конституцията, така и в Закона за адвокатура и се полага клетва за защитаване интересите на клиента си в рамките на закона и правилата на държавата. Тя допълни, че много дела, които протичат по правилата, остават в сянка за медиите и обществото, а се обръща внимание на т.нар. значими дела, въпреки че според нея всяко едно дело е значимо.\r\nВ разговора бяха коментирани също - дела за корупция във високите етажи на властта; прекрачване на СГС и Калоян Топалов. Беновска попита дали се постига по-голяма публичност с промяната в НПК всички дела за корупция срещу депутати, министри, директори на агенции и магистрати да се гледат само в Специализирания наказателен съд. Цачева отговори шеговито, че това е добре за медиите, тъй като ще присъстват само в един съд, а не във всичките, но смята, че, когато един съд се занимава само с корупцията по високите етажи на властта и лица с имунитет, се постига по-голяма компетентност и бързина. Узунов допълни, че СГС е претоварен с много дела и по този начин ще се облекчи неговата работа.\r\nВодещата се обърна към Узунов и каза, че чрез този проект се цели прескачане на СГС и ръководството му, което е „прореформаторски настроено като Лозан Панов и главният прокурор, и  ВСС да атакуват шефа на ГС – Калоян Топалов. Има ли закон за Калоян Топалов?”. Цачева каза, че законите се правят за уреждане на обществени отношения във времето напред, много ръководители ще се сменят и не е сериозно да се мисли, че закон се прави с оглед на конкретно лице. Узунов определи това като абсурдно. Той каза, че са предложени промени в процесуалните закони и ако се реализират ще се разтовари и СРС, както и административните съдилища в София. Те са предоставени на Цачева и в момента има работни групи, които работят по въпроса. Узунов каза, че Панов трябва да говори по въпроса, но той нито знае, нито се интересува от случващото се.\r\nЦецка Цачева коментира и въпроса: \"Какво ще направите като министър на правосъдието?\". „Какво е най-важното, което трябва да направите в този мандат като министър на правосъдието и кабинет Борисов 3, за да се спре с всичко, за което ви говоря?” попита Беновска. Цачева отговори, че преди всичко се работи по процесуалните кодекси, промени в КПК и НПК, а с оглед на наказателната политика се работи за нов наказателен кодекс, но трябва време, работа, компетентното мнение на съдебната власт, академичната среда, НПО - имащи отношение и гражданите. От значение е и актуално случващото се – тероризъм, трафик на хора, радикализъм, а някои престъпления могат да променят статуса си и да бъдат с по-леки наказания, защото са в по-малка степен опасни са обществото.\r\nБеше дискутиран и казусът - тълкувателни решения, без да са гласувани от НС. „Трябва ли тълкувателните решения да останат в патримониума на ВКС, да бъдат приемани там, да бъдат прилагани със силата на закон, без да бъдат гласувани от единствения законодателен орган на България – Народното събрания?” . Цачева каза, че не може да се смесват компетенциите на властите – парламентът е законодателната институция и приема законите, но не може една правна норма да обхване всички хипотези. Тя каза, че ако се прецени, че съществува разминаване между духа и смисъла на закона, както се тълкува в множество случаи, а в други излиза извън неговия предмет – тогава се намесва законодателят и се прецизира нормата. Тя подчерта, че е абсолютно сериозна в изказванията си и работи по въпроса за еднакво правоприлагане, справедливо и равно от страна на магистратите и каза, че ще се консултира по 5-те случая, които Беновска ще ѝ предостави.\r\nБеновска ѝ подари нова здрава, червена, българска ябълка в ръката с доверие и очаквания и я призова да вярва в голяма част от медиите, които биха били истински партньор в начинанията. Цачева каза, че всяка медия е партньор, а неудобните въпроси я карат да бъде по-открита.\r\nТака завърши разговорът на Илиана Беновска с Цецка Цачева на 11-ти юни 2017 година в предаването „Беновска пита” по „Канал 3” и „Радио К2”.", "date": "2017.06.11", "title": "Цецка Цачева, министър на правосъдието и член на ИК на ГЕРБ: Радев и Борисов трябва да съгласуват позициите си пред Ердоган"}
{"url": "http://www.focus-news.net/news/2017/06/11/2403743/predstoyashti-sabitiya-v-stranata-za-11-yuni-agentsiya-fokus.html", "text": "***\r\nОт 11.00 часа в ритуалната зала на Централните гробища ще се състои поклонението пред тленните останки на загиналия пилот майор Георги Анастасов. На поклонението ще присъстват министърът на отбраната Красимир Каракачанов, висши офицери и военнослужещи от трите вида Въоръжени сили. Погребението ще бъде от 12.00 часа.\r\n***\r\nОт 09.00 часа ще започне изпитът по английски език от втората кандидатстудентска сесия за учебната 2017/2018 г. на Софийския университет „Св. Климент Охридски“.\r\n***\r\nОт 11.00 в Маймунарника в Борисовата градина ще се проведе еднодневен младежки фестивал с 9 конкурса за комикси, графити, рисунки, косплей, джънкплей, handmade и книжен базар – „COMIX BOX ART FEST“.\r\n***\r\nОт 14.00 часа ще започне изпитът по биология от втората кандидатстудентска сесия за учебната 2017/2018 г. на Софийския университет „Св. Климент Охридски“.\r\n***\r\nОт 16.00 часа на паркинга пред Резиденция Бояна щесе състои награждаването на победители в на супер маратона за скороходци, част от Обиколката на Витоша, известна още като „Витоша100“.\r\n***\r\nОт 17.30 часа в Южния парк, на голямата поляна откъм бул. „Гоце Делчев” ще се проведе 17-то издание на Рок & Блус фестивала „Цвете за Гошо”, организиран от Столична община и Фондация „София блус”. \r\n***\r\nОт 17.30 часа в парк „Заимов“ ще гостува „Клуб Малки откриватели“ на National Geographic KIDS.\r\n***\r\nОт 18.00 часа в Княжеска градина, в пространството между Паметника на Съветската армия и  бул. Цариградско шосе, ще се проведе образователната кампания за разделното събиране и изхвърляне на бутилки и опаковки от бира.\r\n***\r\nОт 20.45 часа в парка на Военната академия „Г.С. Раковски“ ще бъде представен театралният спектакъл „А помните ли?”, част от фестивала „София Моно“.\r\n***\r\nОт 10.00 часа  ще започне вторият ден на VII-я Национален фолклорен фестивал „Насред мегдана в Арбанаси”.\r\n***\r\nОт 10.30 часа столичните социалисти тържествено ще отбележат 161-та годишнина от рождението на основателя на организираното социалистическо движение в България Димитър Благоев – Дядото. Честването ще се състои пред пред къщата-музей на Благоев в гр. Банкя (ул. \"Княз Борис І\" № 30 ).\r\n***\r\nОт 12.30 часа в мемориалния комплекс „Памет и вяра“ за четвърта поредна година кметът на Благоевград д-р Атанас Камбитов ще даде курбан за здраве.\r\n***\r\nОт 14.00 часа в хотел „Рила“ на пресконференция ще бъдат представени взетите решения и позиции след двудневния семинар на ПГ на \"БСП за България\" по темите за съвременните заплахи.  \r\n***\r\nОт 10.00 часа в Морската градина ще започне вторият ден от фестивала на игрите „ Челик“.\r\n***\r\nОт 10.00 часа в ХГ „Борис Денев” ще се проведат  Майсторски класове по китара на Тал Хурвиц. \r\n***\r\nОт 10.00 часа в изложбени зали „Рафаел Михайлов” музикантите Цветан Недялков ( Ку Ку бенд) и Веселин Койчев ще направят музикално ателие на тема: „Импровизация в различни музикални стилове”. От 11.30 часа ще започне музикалното ателие на Дейв Гудман.\r\n***\r\nОт 11.00 часа на Сцена „Арт лято” ще се проведе Благотворителен базар на книги „ЗА читалище „Надежда“. \r\n***\r\nОт 10.00 часа в Градски парк „Свети Георги“ ще се проведе Фестивалът на балканската култура и кулинарно изкуство „Добрич Мези“.\r\n***\r\nОт 11.00 часа в Огледална зала „Нели Божковa” ще се състои концерт на Женски хор „Перуника“ от Стокхолм, Швеция.\r\n***\r\nОт 11.00 часа в местността Янини Поляни над село Славовица ПП Обединени земеделци организира Национален възпоменателен земеделски събор по повод 94 години от гибелта на земеделския лидер и държавник Александър Стамболийски,  министър-председател на България в периода 1920-1923 година.\r\n***\r\nОт 10.00 часа в катедрален храм „Св. Лудвик“ ще бъде отслужена света литургия с песнопения в чест на празника „Св. Троица“ , като съвместен концерт ще изнесат Смесен хор \"Кантори Матерани\", Девическа хорова формация \"Евмолпея\" , Катедрален хор Пловдив, отбелязвайки 166 години от първото му изпълнение. Непосредствено след песнопенията в  11 часа ще бъде извършено и ритуално кръщене.  \r\n***\r\nОт 12.00 часа в мол „Марково тепе“ ще се проведе първото издание на инициативата „Малките таланти на Пловдив“, в която деца на възраст между 2 и 15 години ще имат възможност да представят пред публика своите умения и заложби. \r\n***\r\nМинистърът на отбраната Красимир Каракачанов ще се срещне утре, с командването и инженерно-техническия състав на авиобаза „Граф Игнатиево“. Те ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО. \r\n***\r\nОт 20.00 часа в Етнографски музей Смесен хор „Кантори Матерани“ ще изнесе специален концерт за пловдивчани и гостите на града като част от програмата на 53-я международен Фестивал на Kамерната музика.\r\n***\r\nОт 13.00 часа във Военния клуб в Русе ще се проведе брифинг във връзка с предстоящия на следващия ден оперен концерт, с участието на утвърдени имена от българската оперна сцена, който поставя началото на летния сезон на сцената на Клуба.\r\n***\r\nОт 11.00 часа Държавен куклен театър-Сливен ще закрие 56-ия си сезон с премиерата на спектакъла „Глупавият вълк“.\r\n***\r\nОт 09.00 до 13.00 часа в Спортната зала ще се проведе финалът на Републиканското ученическо първенство по волейбол за момичета 5-7 клас .\r\n***\r\nОт 10.00 часа в античния град Кабиле ще започне вторият ден от VІ-ия Панаир на туристическите анимации и забавления „Кабиле 2017“.", "date": "2017.06.11", "title": "Предстоящи събития в страната за 11 юни (Агенция \"Фокус\")"}
{"url": "http://www.focus-news.net/news/2017/06/11/2403744/sky-news-sinat-na-muamar-kadafi-seyf-al-islyam-e-na-svoboda.html", "text": "Синът на полковник Муамар Кадафи, Сейф ал Ислям е бил пуснат на свобода от силите, контролиращи западните части на Либия, съобщава Sky news.\r\nОт ноември 2011 г. той бе държан в затвора от силите, които контролират град Зинта.\r\nБригадата „Абу Бакр ал-Садик“ заяви, че Сейф ал Ислям е бил пуснат в петък, на „14 ден от месец Рамадан“. Освобождаването му е част от амнистия, която бе обявена от базирания в източната част на страната парламент.\r\nСпоред местни източници, синът на починалия либийски диктатор, сега се намира при близките си в град Байда, където се очаква да направи обръщение към нацията. \r\nСейф ал Ислям бе пленен от опозиционни бойци на баща му през ноември 2011 г., когато се опитваше да избяга в Нигер.\r\nСинът на Муамар Кадафи бе осъден на смърт от съд в Триполи преди две години, и все още е в списъка на Международния съд на ООН, за престъпления срещу човечеството.  Симеон Миланов", "date": "2017.06.11", "title": "Sky news: Синът на Муамар Кадафи, Сейф ал Ислям е на свобода"}
{"url": "http://www.focus-news.net/news/2017/06/11/2403746/sled-stenogramata-za-ktb-zadochen-spor-mezhdu-bsp-i-gerb-za-ksns-obzor.html", "text": "В петък президентът Румен Радев публикува разсекретената стенограма от разговорите по случая за КТБ, водени при предшественика му Росен Плевнелиев на 29 юни 2014 г. Това провокира коментар от страна на премиера Бойко Борисов, който заяви, че стенограмата е в негова услуга. Въпреки това той посочи, че с действието си държавният глава е обезсмислил провеждането на Консултативните съвети по национална сигурност към президента. Министър-председателят заяви също, че оттук нататък ще участва в КСНС, само ако медиите са вътре, а не след 2-3 години да му се вадят думи и да се коментират. Борисов каза още, че КСНС до този момент е било единственото място, където отговорните хора в държавата могат спокойно да разговарят, но оттук нататък гуми своя смисъл. Премиерът каза още, че е готов да бъдат разсекретени всички стенограми да ги разсекретят. „Ако може и аз това постановление за \"Грипен\"-ите да го разсекретя също, да видите каква глупост - взимат решение да вземат решение да се купят \"Грипен\"-ите, коментира още Бойко Борисов. Той попита също защо президентът Радев не е казал, че лидерът на БСП Корнелия Нинова е била единствената, която на последното заседание на КСНС не е подкрепила увеличението на разходите за отбрана на 2% от БВП. \r\nДумите на премиера провокираха отговор от страна на лидерът на БСП Корнелия Нинова. Тя заяви през социалните мрежи, че единствената грижа на Борисов на КСНС е личното му и на партията му оцеляване, а не националният интерес. Тя заяви, че подкрепя идеята заседанието на КСНС да се провеждат в присъствието на медии, за да види народът истинското лице на премиера. Нинова добави, че на последното заседание на Съвета Борисов е отказал да назначи 1000 души в МВР и 5000 В Министерство на отбраната. „Попитах Ви какво става с 3 млрд. излишък, та нямате 300 млн. лева, с които да осигурите нормални условия за работа на полицаите. Не ми отговорихте къде се изпари излишъкът, но заявихте, че спешно ви трябват още 10 млрд. лв. Заявих Ви, че ако и през ум Ви мине да ги теглите като нов заем, много ми мирише на нови избори\", отбеляза Нинова. По думите ѝ министър-председателят е отказал да започне веднага модернизацията на армията и я е разсрочил за 15 години напред, а финансовият министър Владислав Горанов е заявил, че няма да увеличи до 2% от БВП разходите за отбрана. Лидерът на БСП посочи също, че Борисов е декларирал, че ще има ускорена модернизация, въпреки, че това няма как да стане, за да не излезе, че противоречи на президента Радев и да изглеждат приятели, а още на следващия ден е изтеглил от Министерски съвет доклада по сигурността на служебния министър Янев за състоянието на отбраната.\r\nВ задочния спор между Борисов и Нинова се включи и зам.-председателят на ПП ГЕРБ Цветан Цветанов, който заяви, че е категорична неистина твърдението, че на КСНС при президента Радев правителството и премиерът Борисов са отказали да започнат веднага модернизацията на армията. По думите му доказателство за това, че написаното от Нинова не е истина, е декларацията около която се обединиха всички присъстващи на заседанието представители на парламентарни групи. Цветанов припомни, че държавният глава е заявил като основен приоритет по време на Съвета попълването на недостига от личен състав в сектор „Сигурност“, повишаване на неговата мотивация и престиж и ускоряване на проектите за модернизация и, че поддръжката на наличната техника, въоръжението и оборудването, до замяната им с нови образци, е било подкрепено с консенсус от членовете на КСНС. Цветанов призова Нинова да загърбят миналото и дребното политическо противопоставяне, да обединят усилията си около националните интереси и да работят в името на доброто на българските граждани. \r\nВ отговор на това лидерът на БСП отбеляза, че представата на ГЕРБ за национално съгласие е около статуквото и предложи то да стане около истината и почтеността. Нинова заяви, че не оспорва нито дума от прочетената от президента Радев декларация, а информирам българските граждани, че по време на разговора вътре, премиерът Борисов и министрите му са дали да се разбере, че няма да я изпълнят и се противопоставих на подхода - да говорите едно пред хората и друго на съвета.", "date": "2017.06.11", "title": "След стенограмата за КТБ - задочен спор между БСП и ГЕРБ за КСНС (ОБЗОР)"}
{"url": "http://www.focus-news.net/news/2017/06/11/2403924/koalitsiyata-na-ramush-haradinay-necheli-s-40-elektoralna-podkrepa-pokazvat-parvite-rezultati-ot-izborite-v-kosovo-obzor.html", "text": "В неделя, 11 юни, гражданите на най-младата държава на Балканския полуостров – Косово гласуваха на предсрочни парламентарни избори. Общо 19 партии, пет коалиции и две граждански инициативи се бореха за подкрепата от 1,8 млн. регистрирани избиратели. С изключение на няколко малки инцидента, изборният процес в неделя протече гладко и избирателните секции затвориха в 19 ч. местно време. Близо 30 хил. наблюдатели – местни и чуждестранни, следяха за спазването на демократичния ред при провеждането на вота. \r\nЕкзит полът на телевизията „Клан Косова“ показва, че коалицията между Демократическата партия на Косово, „Съюз за бъдещето на Косово“ и „Инициатива за Косово\" са получили 40% от гласовете на избирателите, а изненадващо „Самоопределение“ е на второ място с 30%. На трето място се нарежда коалицията между „Демократична лига за Косово\", „Съюз ново Косово“ и „Алтернатива“ с 27% подкрепа. \r\nПри представянето на резултатите беше отбелязано, че те може да не са напълно точни, като има 1,5% вероятност от грешка. „Екзит половете могат да бъдат абсолютно точни, наполовина точни или изцяло грешни“, допълниха от екипа, изготвил изследването. \r\nИкономическите въпроси и постигането на напредък в процеса за присъединяване към Европейския съюз бяха централни теми по време на изборния процес. Новото правителство ще има задачата бързо да се справи с безработицата в страната, която достига до 30% и да подобри отношенията със съседните държави, особено със Сърбия. Това е едно от предварителните условия за приемането на двете държави в Европейския съюз. \r\nЗападът вижда интеграцията на държавите от Западните Балкани в ЕС като начин за стабилизиране на региона, който все още се възстановявана от войните през 90-те години на миналия век. При победа на коалицията на Рамуш Харадинай обаче, има голяма вероятност отношенията със Сърбия да се усложнят.", "date": "2017.06.11", "title": "Коалицията на Рамуш Харадинай neчели с 40% електорална подкрепа, показват първите резултати от изборите в Косово  (ОБЗОР)"}
{"url": "http://www.focus-news.net/news/2017/06/11/2403930/afp-partiyata-na-emanyuel-makron-shte-ima-mezhdu-390-i-445-mesta-v-natsionalnoto-sabranie-na-frantsiya.html", "text": "Новата центристка партия на френския президент Еманюел Макрон е на път да получи парламентарно мнозинство, според предварителните резултати от проведените избори, предава AFP.\r\nОчаква се „Република напред“ и малката центристка партия, която й е съюзник МоДем, да съберат заедно между 390 и 445 места във френското Национално събрание, което има общо 577 депутатски места. Центристкото движение на Макрон спечели между 32.2 и 32.9 % от гласовете на френските граждани. Симеон Миланов", "date": "2017.06.11", "title": "AFP: Партията на Еманюел Макрон ще има между 390 и 445 места в Националното събрание на Франция"}
{"url": "http://www.focus-news.net/news/2017/06/11/2403749/afp-polskata-politsiya-razprasna-protest-sreshtu-yaroslav-kachinski.html", "text": "Полицията във Варшава разпръсна стотици протестиращи, които се надяваха да блокират митинг, воден от главата на крайно дясната партия, която управлява Полша, съобщава AFP.\r\nМитингът се е провел в памет на загиналия в самолетна катастрофа през 2010 г. Лех Качински.\r\nНякои от критиците на правителството организираха демонстрацията, като участниците в нея се опитаха да попречат на шествието, организирано от Ярослав Качински и Партията на реда и справедливостта.\r\nПротестите идват два месела, след като управляващата консервативна Партия на реда и справедливостта издаде спорен закон, който ограничава правото на протестиране.\r\nПравителството твърди, че този закон е нужен заради охранителни мерки, но Европейския съюз, правозащитници и опозицията смятат, че това е нарушаване на човешките права. Симеон Миланов", "date": "2017.06.11", "title": "AFP: Полската полиция разпръсна протест срещу Ярослав Качински"}
{"url": "http://www.focus-news.net/news/2017/06/11/2403922/balkan-insight-koalitsiyata-na-ramush-haradinay-e-poluchila-40-ot-glasovete-na-izbiratelite-pokazva-ekzit-pol.html", "text": "Екзит пол на телевизията „Клан Косова“ показва, че коалицията между Демократическата партия на Косово, „Съюз за бъдещето на Косово“ и „Инициатива за Косово\" са получили 40% от гласовете на избирателите, а изненадващо „Самоопределение“ е на второ място с 30%, предава Balkan Insight. \r\nНа трето място се нарежда коалицията между „Демократична лига за Косово\", „Съюз ново Косово“ и „Алтернатива“ с 27% подкрепа. \r\nПри представянето на резултатите беше отбелязано, че те може да не са напълно точни, като има 1,5% вероятност от грешка. \r\n„Екзит половете могат да бъдат абсолютно точни, наполовина точни или изцяло грешни“, допълниха от екипа, изготвил изследването.  Мария Динкова", "date": "2017.06.11", "title": "Balkan Insight: Коалицията на Рамуш Харадинай е получила 40% от гласовете на избирателите, показва екзит пол"}
{"url": "http://www.focus-news.net/news/2017/06/11/2403751/udar-v-nosoviya-pilon-na-fregatata-drazki-e-nay-veroyatnata-prichina-za-intsidenta-s-padnaliya-vertolet-zaginaliyat-komandir-shte-bade-povishen-posmartno-v-zvanie-obzor.html", "text": "Удар в носовия пилон на фрегатата „Дръзки“ е най-вероятната причина за инцидента с падналия в петък вертолет по време на военното учение „Черно море 2017“. Това стана ясно по време на брифинг в Щаба на Военноморските сили във Варна. Флотилен адмирал Мален Чубенков, командир на Флотилия Бойни спомагателни кораби и командващ тактическото учение „Черно море - 2017“, уточни, че инцидентът е станал в последния ден от учението. След последното планирано изпълнение в 12.29 часа той е подал сигнал за край на учението, но веднага след това е получил обаждане, че прелитайки встрани от „Дръзки“, вертолетът, участвал в учението е имал съприкосновение с предната мачта, като около 20 см от нея е срязана. По думите му вертолетът се е изтеглил от кораба, отправяйки се към брега, но впоследствие е загубил устойчивост. Той обясни, че според доклади в 12.28 часа в петък загиналият пилот Георги Анастасов, в опита си живота на своя екипаж, е опитал да приводни вертолета. Веднага е подаден сигнал за спасяване на човешки животи по море, като е създадена бърза организация и в рамките на 7 минути е оказано съдействие на място от участвалите в тактическото учение. За инцидента е било докладвано веднага, за да се предприемат мерки и по охрана на военния хеликоптер и последващото му изваждане от водите на Черно море. Първи от водата е изведен кап. Павел Симеонов, който е бил извън военния хеликоптер, а след това е изваден вторият пилот Анатоли Апостолов. Във водата обаче е останал командирът на екипажа кап. Георги Анастасов. Водолаз влиза за втори път в морето, на около 2 метра под водата, за да изведе командира от падналия във водата вертолет, с риск за живота си, тъй като в района е имало пръснат керосин. Реанимацията на извадения от водата кап. Георги Анастасов е започнала още на лодката \"Зодиак\" при заход към кораба \"Дръзки\", като дейностите продължават в рамките на един час със сърдечен масаж, но без подобрение.\r\nКомандирът на Военноморските сили контраадмирал Митко Петев отбеляза, че благодарение на действията на спасителните екипи тежкият инцидент не се е превърнал в трагедия. Той уточни, че след възникването на инцидента командването на Военноморските сили чрез командването на военноморската авиобаза незабавно са установили контакт със семействата на тримата членове на екипажа и те са били информирани за състоянието им своевременно. Към момента състоянието на двамата пилоти, пострадали при инцидента. Те са настанени за лечение в реанимацията на Военноморска болница – Варна. Капитан Павел Симеонов и капитан Анатоли Апостолов са контактни и с нормални жизнени функции. Лекуващият екип дава добри прогнози за пълното възстановяване на двамата пилоти. \r\nИзвършва се проверка на наличната летателна техника и се оказва психологическа подкрепа на летателния състав на морската вертолетна авиобаза „Чайка”, предприети са и всички необходими мероприятия, касаещи настоящата и бъдеща подготовка на военноморската авиобаза, увери контраадмирал Митко Петев. Падналият вертолет \"Пантер\" в момента се намира в Пункта за базиране във Варна. Предоставен е на комисията, която разследва авиационното произшествие. Експлоатацията на летателната техника в морската вертолетна авиобаза „Чайка” е спряна. Според указанията на министъра на отбраната се организира изпращането на тленните останки на капитан Георги Анастасов в Ямбол, където утре 11.00 часа ще бъде поклонението, а в 12.00 часа -погребението. Капитан Георги Анастасов бе повишен посмъртно в звание майор. \r\nМинистърът на отбраната Красимир Каракачанов коментира, че пилотът на вертолета е действал изключително професионално, а машината е била в техническа изправност, но перката е закачила горната част на пилона по думите му, вероятно поради порива на вятъра. Каракачанов заяви, че пилотът е предприел най-правилния ход – да се върне обратно в близост до кораба, за да може спасителният екип да реагира бързо и да спаси екипажа. Именно благодарение на тази съобразителност на пилота, двамата останали негови колеги, са спасени. Той подчерта, че благодарение на съобразителността и подготвеността на пилота, другите двама негови колеги са спасени, поради което още вчера е издал заповед за повишаването му в чин майор. „Ще бъде награден още един член на спасителния екипаж, старши-лейтенант, който е водолаз и благодарение на когото другите двама членове на екипажа са извадени мигновено“, добави военният министър.\r\nПремиерът Бойко Борисов заяви, че лично е познавал починалия майор Анастасов, който по думите му е бил прекрасен пилот. Министър-председателят коментира, че падналият хеликоптер е възможно най-добрият в света. Той добави, че освен безценния човешки живот на един прекрасен летец в инцидента сме загубили и 50 млн. лв., колкото са коледните надбавки на пенсионерите. Борисов отново да разкритикува служебното правителство за решенията му в областта на отбраната и в частност закупуването на нови изтребители „Грипен“. „Отново заварихме едно секретно министерско постановление, което страшно ми напомня постановлението на по-предишното правителство за \"Уестинхаус\", а то е, че се взема решение по-късно следващите да вземат решение да купят „Грипен\". Ами, като не вземате решение, не го вземайте и не ни препоръчвайте.”, заяви Борисов.", "date": "2017.06.11", "title": "Удар в носовия пилон на фрегатата „Дръзки“ е най-вероятната причина за инцидента с падналия вертолет, загиналият командир ще бъде повишен посмъртно в звание (ОБЗОР)"}
{"url": "http://www.focus-news.net/news/2017/06/11/2403750/guardian-zashtitnitsi-na-choveshkite-prava-osadiha-islyamofobskite-shestviya-i-sabraniya-v-sasht.html", "text": "Вълна от ислямофобски митинги е планирана в над 30 американски градове от крайно десни активисти, съобщава британският Guardian.\r\nТези митинги биват остро критикувани от групите за защита на човешките права. Антиислямските митинги вдъхновиха контрапротести в цялата страна.\r\nВ Ню Йорк и Чикаго „антишариатските“ демонстратори бяха многократно по-малко от контрапротестиращите.\r\nСтотици хора участваха в контрапротест, проведен през Сиатъл, за да се изправят срещу малка група хора, които твърдят, че шариата не е съвместим с ценностите на Запада. Контрапротестиращите имаха големи транспаранти, на които пишеше „Сиатъл подкрепя нашите мюсюлмански съседи“, както и „Не на омразата и страха, мюсюлманите са добре дошли“. По-късно полицията в Сиатъл използва сълзотворен газ, за да разпръсне демонстраторите. Подобни протести и контрапротести са се случили и в Минесота. Симеон Миланов", "date": "2017.06.11", "title": "Guardian: Защитници на човешките права осъдиха ислямофобските шествия и събрания в САЩ"}
{"url": "http://www.focus-news.net/news/2017/06/11/2403748/cnn-glavniyat-prokuror-na-sasht-dzhef-seshans-shte-dava-pokazaniya-pred-komisiya-na-senata.html", "text": "Главният прокурор Джеф Сешънс обяви, че ще се яви пред Комисията по разузнаването към Сената във вторник, съобщава CNN.\r\nДжеф Сешънс заяви, че предвид въпросите повдигнати от бившия директор на ФБР Джеймс Коми, явяването му пред тази комисия, вместо други, ще бъде най-подходящо.\r\n„Разузнавателната комисия към Сената е най-подходящото място за такива въпроси, тъй като тя провежда разследване и има достъп до релевантна класифицирана информация“, обясни Джеф Сешънс.\r\nНе е ясно дали предстоящото изслушване пред комисията ще е отворено или затворено.  Симеон Миланов", "date": "2017.06.11", "title": "CNN: Главният прокурор на САЩ Джеф Сешънс ще дава показания пред комисия на Сената"}
{"url": "http://www.focus-news.net/news/2017/06/11/2403755/cnn-barni-sandars-prizovava-demokraticheskata-partiya-da-se-obarne-kam-rabotnicheskata-klasa.html", "text": "В предстояща реч, американският сенатор Бърни Сандърс ще агитира новата  прогресивна коалиция, вдъхновена от президентската му кампания през 2016 г., както и ръководството на Демократическата партия да се обърнат към гласоподаватели от работническата класа, съобщава CNN.\r\nРечта идва почти една година, след като бе решен резултатът от вътрешнопартийната надпревара на Демократическата партия, от която сенатор Сандърс почна своята „политическа революция“.\r\n„Идеите, които преди няколко години изглеждаха радикални и неизпълними, днес са част от всяка дискусия. Всъщност, някои от тях се прилагат в страната, докато си говорим“, възнамерява да каже Бърни Сандърс. Той ще цитира като подобни примери подкрепата за  вдигането на минималната работна заплата на 15 долара на част, както и редица успешни мерки в управлението на градове и щати, които според него са били вдъхновени от кампанията му за президент.\r\nСенаторът от Върмонт смята, че популистката реторика на президента Доналд Тръмп прикрива по-добре познати десни икономически политики от миналото. Според него, Тръмп „иска и предлага това, което крайно десните милиардери братя Кох се опитват да прокарат от десетилетия“. Симеон Миланов", "date": "2017.06.11", "title": "CNN: Бърни Сандърс призовава Демократическата партия да се обърне към работническата класа"}
{"url": "http://www.focus-news.net/news/2017/06/11/2403745/anadolu-agency-turskiyat-vanshen-ministar-smyata-che-diplomaticheskata-kriza-s-katar-tryabva-da-bade-razreshena-mirno.html", "text": "Турският външен министър Мевлют Чавушоглу заяви, че подкрепя мирно разрешение на дипломатическата криза между Катар и другите арабски страни, които скъсаха дипломатически отношения с емирството, предава Anadolu Agency . Външният министър Чавушоглу подчерта, че страната му ще прави „конструктивни“ стъпки за разрешение на кризата.\r\n„Президентът Ердоган подчерта, че това трагично събитие,  което противоречи на нашата религия, вяра и традиции, трябва да се разреши преди края на свещеният месец Рамадан“, добави Мевлют Чавушоглу.\r\nТурският външен министър говори на съвместна пресконференция с бахрейнският си колега шейх Халид бин Ахмед бин Мохамед ал Халифа в Истанбул.\r\nОт своя страна външният министър на Бахрейн заяви, че Катар трябва да промени политиката си след, което да потърси съвместно решение на кризата със страната му.  Симеон Миланов", "date": "2017.06.11", "title": "Anadolu Agency: Турският външен министър смята, че дипломатическата криза с Катар трябва да бъде разрешена мирно"}
{"url": "http://www.focus-news.net/news/2017/06/11/2403756/reuters-trima-sa-zadarzhani-sled-kato-samolet-napravi-neplanirano-katsane-v-kyoln.html", "text": "Трима мъже са задържани, след като полетът им с компания „EasyJet” от Любляна до Лондон, кацна извънредно на летището в Кьолн, предава Reuters .\r\nСамолетът кацна в Кьолн, след като пътници са вдигнали тревога, че три съмнителни лица си говорели за „терористични работи“, се казва в полицейско изявление. Задържаните не са идентифицирани.\r\nПолицията извърши щателна проверка на самолета и е разпита пътниците. \r\nВсичките 151 пътници са евакуирани успешно от самолета Еърбъс 319.\r\nШест самолета бяха отклонени до други летища, заради полицейското разследване. Въздушният трафик бе забавен с часове. Полицията иззе чанта, която принадлежи на един от заподозрените и я взриви извън самолета. Няма информация какво е било съдържанието на чантата. Симеон Миланов", "date": "2017.06.11", "title": "Reuters: Трима са задържани, след като самолет направи непланирано кацане в Кьолн"}
{"url": "http://www.focus-news.net/news/2017/06/11/2403757/stroezhat-na-tretiya-lach-na-stolichnoto-metro-varvi-po-grafik-obzor.html", "text": "Строежът на третия лъч на столичното метро върви по график, а само преди няколко дни ЕК е отпуснала нови 200 млн. лв. за столичното метро. Това стана ясно от думите на премиера Бойко Борисов, който провери заедно с кмета на София Йорданка Фандъкова изграждането на третия лъч от метрото при метростанцията на бул. „Патрирарх Евтимий“. На събитието присъстваха и транспортният министър Ивайло Московски, евродепутатът Андрей Ковачев, зам.-кметът по транспорт Евгени Крусев, инж. Стоян Братоев и др. \r\nПред журналисти Борисов заяви, че с тази метростанция се връзва и пернишката железница. По думите му около 20 000-30 000 коли на ден влизат от Перник в София и излизат вечер. „С буферния паркинг и директната връзка с железницата всеки, който иска да слезе от автомобила, да не задръства София, да щадим околната среда и въздуха, който искаме да е чист, може да ползва метрото“, заяви Борисов. Той благодари на ЕК, която, като е установила колко добре работи екипът, Столична община и държавата и е видяла икономиите, е отпуснала нови над 200 млн. преди няколко дни. По думите му, така над 800 млн. отиват за третия метродиаметър. Той не пропусна да отбележи, че булевард „Патриарх Евтимий“ е асфалтиран и до седмица ще е готов. „Исках да покажем какъв подземен град се прави под близо 2-милионнен дишащ, работещ на пълни обороти град, без хората много да го усетят. Огромен строеж за близо милиард, насочен към работещите, учещите, движещите се гости и столичани“, допълни Борисов.\r\nТой подчерта, че 50 000 души е капацитетът на този метродиаметър и проектът се движи в срок. „Най-съвременните влакове и електронна система за управление на влаковете. Това нещо, ако е било лесно, отдавна да е направено, а не ние да го правим сега. Ние заварихме 4 км тунели. Скоро ще видим къртицата на Александровска болница - октомври там, напролет - на Попа и другия октомври на театър „София“. Това ще бъде огромно предимство на столицата пред всички останали, защото ще даде най-бързия, най-чистия транспорт“, каза още премиерът. \r\nПопитан дали ще бъдат взети допълнителни мерки за метрото, във връзка с европейското председателство, министър-председателят коментира, че колкото по-малко се шуми на тази тема и колкото по-малко се насочва вниманието към съоръжението, толкова по-добре. „Нека да се ограничим в това каква огромна придобивка ще бъде за всички квартали - от „Овча Купел“ до „Подуяне“. Ще можеш да си разчиташ предвиждането в София в рамките на минути. Това не го обещаваме, че ще го направим в някакво далечно комунистическо бъдеще. Това ще стане в рамките на още година“, категоричен бе Бойко Борисов.\r\nОт своя страна кметът на София Йорданка Фандъкова обясни, че близо половин млрд. евро е стойността на третата линия на метрото заедно с депото и заедно с 20 метровлакове, които вече се произвеждат по тяхна поръчка. Тя поясни, че стойността на третата линия на метрото е около 380 млн. евро безвъзмездни европейски средства и около 112 млн. евро местно съфинансиране.\r\nПо думите ѝ всички станции от третия лъч на метрото се изграждат абсолютно по график, като следващата седмица очаква да започнат и същинските дейности и по новите 4 станции, за които е била одобрена апликационната форма от ЕК. „Благодаря ѝ за доверието, защото това финансиране, което се отпуска допълнително за софийското метро, означава доверие в изпълнението на този проект, който беше наречен от Комисията проект за пример. Благодаря лично на премиера Борисов, на министър Московски, финансовия министър Горанов за това, че винаги подкрепят изпълнението на проекта и с националното съфинансиране, както и на моите колеги, на г-н Стоян Братоев“, допълни Фандъкова. Тя уточни, че метрото трябва да продължава да се развива и затова необходимите собствени средства ги отделя, за да може да продължи с по-големи темпове строителството до Горна Баня. Кметът на София добави, че през 2019 г. през втората половина на годината ще има 12 км метро с 12 метростанции. Според нея софийското метро ще обслужва почти половин милион души дневно. Тя напомни, че всеки, който говори за по-малко автомобили и чистота на въздуха, не трябва да забравя, че с този проект се спестяват огромни количества вредни емисии във въздуха. Фандъкова се обоснова с цифри, като уточни, че до момента спестяваме около 70 000 тона годишно. По думите й с изграждането на новите линии ще се спестяват още 11 000 тона годишно по предварителни разчети. „Специално поисках и етажен буферен паркинг да се направи при Горна Баня, за да може повече хора да оставят автомобилите си и да използват най-екологичния транспорт“, каза още кметът на София.\r\nЛюба АЛЕКСИЕВА", "date": "2017.06.11", "title": "Строежът на третия лъч на столичното метро върви по график (ОБЗОР)"}
{"url": "http://www.focus-news.net/news/2017/06/11/2403747/the-hill-prezidentat-na-sasht-e-iznenadan-ot-izbornite-rezultati-vav-velikobritaniya.html", "text": "Президентът Доналд Тръмп нарече резултатите от изборите във Великобритания „изненадващи“ по време на среща с румънския си колега Класус Йоханис, съобщава The Hill.\r\nКонсервативната партия в Обединеното кралство спечели изборите, но загуби ключови места, докато основните им противници от Лейбъристката партия взеха повече места в сравнение с миналите избори. Симеон Миланов", "date": "2017.06.11", "title": "The Hill: Президентът на САЩ е изненадан от изборните резултати във Великобритания"}
{"url": "http://www.focus-news.net/news/2017/06/11/2403759/deutsche-welle-edin-ot-nay-izdirvanite-bosove-na-ndrageta-be-zaloven-v-braziliya.html", "text": "Издирваният бос от „Ндрагета“ Винченцо Макри, обвинен в наркотрафик, бе арестуван в Бразилия, предава Deutsche Welle. „Ндрагета“ е най-силната и влиятелна мафиотска структура в Италия, както и един от най-големите играчи в трафика на кокаин.\r\nВинченцо Макри бе арестуван на летището в Сао Паоло с фалшиви документи. С това завършват близо 2 години издирване на един от най-известните и опасни италиански престъпни босове.\r\n„Арестът на Винченцо Макри е още една важна операция, в борбата срещу „Ндрагета“, заедно с арестите на други опасни бегълци“, заяви вътрешният министър на Италия Макро Минити.\r\nВинченцо Макри, който е на 52 г., е от водещите босове на „Комисо“ – престъпен клан от „Ндрагета“, базиран в Сидерно, Калабрия. Смята се, че „Ндрагета“ е най-силната мафиотска структура в Италия, която отдавна е задминала сицилийската „Коза Ностра“. Симеон Миланов", "date": "2017.06.11", "title": "Deutsche Welle: Eдин от най-издирваните босове на \"Ндрагета\" бе заловен в Бразилия"}
{"url": "http://www.focus-news.net/news/2017/06/11/2403761/golosmd-ukrayna-zadarzha-korab-plavasht-pod-moldovsko-zname.html", "text": "Украински граничари в Одеска област са задържали морския съд „Боспор“, който е плавал под молдовски флаг, съобщава golos.md. Плавателният съд е бил използван за незаконно „прехвърляне“ на моряци на Кримския полуостров.\r\nОт украинската Гранична служба твърдят, че в периода 2015-2017 г. организирана престъпна групировка е прехвърляла нелегално моряци на Крим.\r\nЗа този период, заподозрените са прекарали през границата около сто жители на Одеска и Херсонска области.\r\nПревод и редакция: Симеон Миланов", "date": "2017.06.11", "title": "Golos.md: Украйна задържа кораб плаващ под молдовско знаме"}
{"url": "http://www.focus-news.net/news/2017/06/11/2403760/afp-pokazaniyata-na-dzheyms-komi-davat-osnovanie-prezidentat-donald-tramp-da-bade-obvinen-vav-vazprepyatstvane-na-pravosadieto.html", "text": "Показанията на бившия директор на ФБР Джеймс Коми подсилват възможните обвинения в обструкция на правосъдието от страна на президента Доналд Тръмп, предава AFP .\r\nВъпреки това, тези доказателства не са достатъчни, за да бъде обвинен президентът Тръмп в опит да се намеси в разследването на руската намеса по време на изборите в САЩ.\r\nПри все по-силните доказателства, президентът на САЩ Доналд Тръмп може да се изправи пред случай подобен на този на бившия президент Ричард Никсън, който напусна Белия дом през 1973 г.\r\nСвидетелските показания, които в четвъртък даде Джеймс Коми са „много силно изявление“ в подкрепа на обвиненията в обструкция на справедливостта, според професора по право от Харвард Марк Тушнет. Симеон Миланов", "date": "2017.06.11", "title": "AFP: Показанията на Джеймс Коми дават основание президентът Доналд Тръмп да бъде обвинен във възпрепятстване на правосъдието"}
{"url": "http://www.focus-news.net/news/2017/06/11/2403764/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Вълна от ислямофобски митинги е планирана в над 30 американски градове от крайно десни активисти, съобщава британският Guardian.\r\nТези митинги биват остро критикувани от групите за защита на човешките права. Антиислямските митинги вдъхновиха контрапротести в цялата страна.\r\nВ Ню Йорк и Чикаго „антишариатските“ демонстратори бяха многократно по-малко от контрапротестиращите.\r\nСтотици хора участваха в контрапротест, проведен през Сиатъл, за да се изправят срещу малка група хора, които твърдят, че шариата не е съвместим с ценностите на Запада. Контрапротестиращите имаха големи транспаранти, на които пишеше „Сиатъл подкрепя нашите мюсюлмански съседи“, както и „Не на омразата и страха, мюсюлманите са добре дошли“. По-късно полицията в Сиатъл използва сълзотворен газ, за да разпръсне демонстраторите. Подобни протести и контрапротести са се случили и в Минесота.\r\n***Джереми Корбин готви собствена Реч на кралицата, която ще се опита да прокара в парламента, ако се окаже, че Тереза Мей не е способна да управлява, съобщава  The Independent.\r\nЛейбъристите искат да оспорят властта и авторитета на премиера, след като Консервативната партия загуби мнозинството си.\r\nВ резултат на тези избори Тереза Мей ще трябва да разчита на подкрепа от Демократичната юнионистка Партия (ДУП), чиято подкрепа може и да не достатъчна. Това повдига въпроса дали те ще могат да прокарат ключово законодателство като бюджета или Речта на кралицата.\r\nЛидерът на лейбъристите заяви, че е „готов да служи“ и да води прогресивна коалиция, която би включвала Шотландската национална партия, Либералдемократите, Зелената партия и уелската Плейд Къмри.\r\n*** Изборните резултати във Великобритания значат, че Тереза Мей трябва да търси подкрепа от 10 депутати на Демократичната юнионистка партия, съобщава The Telegraph.\r\nЮнионистите от Северна Ирландия биват обвинявани, че подкрепят различни идеи като връщането на смъртното наказание и депортацията на католици.\r\nПо-рано тази година, бившият лорд-кмет на Белфаст Самюел Уилсън, който е от Демократичната юнионистка партия, сравни ирландските националисти от „Син Фейн“ с „Ислямска държава“. Освен това той е многократно обвиняван в нетолерантност спрямо католиците, мюсюлманите и други групи.\r\nВ събота той предупреди, че торите ще трябва да „платят цена“ за подкрепата, която ще получат от Демократическата юнионистка партия. Смята се, че част от исканията на крайно дясната партия от Северна Ирландия, ще включват край на разследванията на военни, полицаи и активисти, които са участвали в предишни кървави сблъсъци в Северна Ирландия.\r\n*** Бившият консервативен депутат Гавин Барнуел, е назначен за началник-щаб на „Даунинг стрийт“, съобщава London Evening Standart  .\r\nМинистър-председателят Тереза Мей обяви назначението, след като Ник Тимъти и Фиона Хил подадоха оставки.\r\nГавин Барнуел е бивш министър на жилищното строителство. Той е един от двамата консервативни министри, които загубиха депутатските си места от лейбъристите в Лондон.\r\nТереза Мей заяви, че е много „доволна“, че Гавин Барнуел е приел новата си позиция.", "date": "2017.06.11", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/06/11/2403754/reuters-katar-nyama-da-ekspulsira-grazhdani-na-darzhavite-koito-skasaha-diplomaticheski-otnosheniya-sas-stranata.html", "text": "Гражданите на държавите, които скъсаха дипломатически отношения с Катар тази седмица са свободни да останат в емирството, съобщава Reuters.\r\nВ изявление на Министерството на вътрешните работи се казва, че няма да има промяна в политиката спрямо граждани на „братски и приятелски страни, които са скъсали дипломатическите си отношения с нас, след коварните и враждебни кампании срещу Катар“.\r\nСаудитска Арабия, Обединените арабски емирства (OАЕ), Бахрейн и Египет скъсаха отношения с Катар в понеделник, когато обвиниха страната, че подкрепя екстремистки групировки, близки до Иран.  Симеон Миланов", "date": "2017.06.11", "title": "Reuters: Катар няма да експулсира граждани на държавите, които скъсаха дипломатически отношения със страната"}
{"url": "http://www.focus-news.net/news/2017/06/11/2403767/pregled-na-mezhdunarodnite-novini-do-6-chasa-agentsiya-fokus.html", "text": "Eвроскептичната „Партия на финландците“ си избра нов лидер с твърди анти-имиграционни възгледи, което според премиера на страната, може да доведе до разпадане на управляващата коалиция, съобщава .\r\nНа последния си конгрес „Партията на финландците“ избра евродепутата Юси Хала-ахо, който иска Финландия да напусне Европейския съюз.\r\nЮси Хала-ахо, който бе глобен от Върховния съд на Финландия през 2012 г. за коментари свързващи исляма с педофилията, заяви, че ще иска тройната коалиция, която управлява страната да затегне имиграционната си политика. Освен това, той каза, че няма да участва в правителството на всяка цена.\r\nМинистър-председателят Юха Сипила заяви, че има опасност дясно-центристкото правителство да се разпадне, заради избирането на националиста Юси Хала-ахо.\r\nТретият коалиционен партньор, Националната коалиционна партия, която е твърд поддръжник на членството на Финландия в ЕС също потвърди, че може и да не иска да участва в правителството, след избора на крайно десния Юси Хала-ахо.\r\n*** Синът на полковник Муамар Кадафи, Сейф ал Ислям е бил пуснат на свобода от силите, контролиращи западните части на Либия, съобщава .\r\nОт ноември 2011 г. той бе държан в затвора от силите, които контролират град Зинта.\r\nБригадата „Абу Бакр ал-Садик“ заяви, че Сейф ал Ислям е бил пуснат в петък, на „14 ден от месец Рамадан“. Освобождаването му е част от амнистия, която бе обявена от базирания в източната част на страната парламент.\r\nСпоред местни източници, синът на починалия либийски диктатор, сега се намира при близките си в град Байда, където се очаква да направи обръщение към нацията. \r\nСейф ал Ислям бе пленен от опозиционни бойци на баща му през ноември 2011 г., когато се опитваше да избяга в Нигер.\r\nСинът на Муамар Кадафи бе осъден на смърт от съд в Триполи преди две години, и все още е в списъка на Международния съд на ООН, за престъпления срещу човечеството.\r\n*** Турският външен министър Мевлют Чавушоглу заяви, че подкрепя мирно разрешение на дипломатическата криза между Катар и другите арабски страни, които скъсаха дипломатически отношения с емирството, предава . Външният министър Чавушоглу подчерта, че страната му ще прави „конструктивни“ стъпки за разрешение на кризата.\r\n„Президентът Ердоган подчерта, че това трагично събитие,  което противоречи на нашата религия, вяра и традиции, трябва да се разреши преди края на свещеният месец Рамадан“, добави Мевлют Чавушоглу.\r\nТурският външен министър говори на съвместна пресконференция с бахрейнският си колега шейх Халид бин Ахмед бин Мохамед ал Халифа в Истанбул.\r\nОт своя страна външният министър на Бахрейн заяви, че Катар трябва да промени политиката си след, което да потърси съвместно решение на кризата със страната му.\r\n*** Главният прокурор Джеф Сешънс обяви, че ще се яви пред Комисията по разузнаването към Сената във вторник, съобщава .\r\nДжеф Сешънс заяви, че предвид въпросите повдигнати от бившия директор на ФБР Джеймс Коми, явяването му пред тази комисия, вместо други, ще бъде най-подходящо.\r\n„Разузнавателната комисия към Сената е най-подходящото място за такива въпроси, тъй като тя провежда разследване и има достъп до релевантна класифицирана информация“, обясни Джеф Сешънс.\r\nНе е ясно дали предстоящото изслушване пред комисията ще е отворено или затворено.\r\n*** Гражданите на държавите, които скъсаха дипломатически отношения с Катар тази седмица са свободни да останат в емирството, съобщава.\r\nВ изявление на Министерството на вътрешните работи се казва, че няма да има промяна в политиката спрямо граждани на „братски и приятелски страни, които са скъсали дипломатическите си отношения с нас, след коварните и враждебни кампании срещу Катар“.\r\nСаудитска Арабия, Обединените арабски емирства (OАЕ), Бахрейн и Египет скъсаха отношения с Катар в понеделник, когато обвиниха страната, че подкрепя екстремистки групировки, близки до Иран.\r\n*** Трима мъже са задържани, след като полетът им с компания „EasyJet” от Любляна до Лондон, кацна извънредно на летището в Кьолн, предава.\r\nСамолетът кацна в Кьолн, след като пътници са вдигнали тревога, че три съмнителни лица си говорели за „терористични работи“, се казва в полицейско изявление. Задържаните не са идентифицирани.\r\nПолицията извърши щателна проверка на самолета и е разпита пътниците. \r\nВсичките 151 пътници са евакуирани успешно от самолета Еърбъс 319.\r\nШест самолета бяха отклонени до други летища, заради полицейското разследване. Въздушният трафик бе забавен с часове. Полицията иззе чанта, която принадлежи на един от заподозрените и я взриви извън самолета. Няма информация какво е било съдържанието на чантата.\r\n*** Показанията на бившия директор на ФБР Джеймс Коми подсилват възможните обвинения в обструкция на правосъдието от страна на президента Доналд Тръмп, предава.\r\nВъпреки това, тези доказателства не са достатъчни, за да бъде обвинен президентът Тръмп в опит да се намеси в разследването на руската намеса по време на изборите в САЩ.\r\nПри все по-силните доказателства, президентът на САЩ Доналд Тръмп може да се изправи пред случай подобен на този на бившия президент Ричард Никсън, който напусна Белия дом през 1973 г.\r\nСвидетелските показания, които в четвъртък даде Джеймс Коми са „много силно изявление“ в подкрепа на обвиненията в обструкция на справедливостта, според професора по право от Харвард Марк Тушнет.\r\n***Украински граничари в Одеска област са задържали морския съд „Боспор“, който е плавал под молдовски флаг, съобщава. Плавателният съд е бил използван за незаконно „прехвърляне“ на моряци на Кримския полуостров.\r\nОт украинската Гранична служба твърдят, че в периода 2015-2017 г. организирана престъпна групировка е прехвърляла нелегално моряци на Крим.\r\nЗа този период, заподозрените са прекарали през границата около сто жители на Одеска и Херсонска области.\r\n***Главата на Амнести Интернешънъл за Турция е обвинен в членство в терористична организация и е задържан, докато тече делото му.\r\nТанер Килич бе задържан в провинция Измир, заедно с още 22 адвокати.\r\nАрестите бяха част от продължаващите мерки, които турското правителство взема срещу предполагаемите участници в неуспешния преврат от миналата година.\r\nОт Амнести Интернешънъл нарекоха тези обвинения „подигравка с правосъдието“.\r\nГенералният-секретар на правозащитната група, Салил Шети, настоя Танер Килич да бъде пуснат, а всички обвинения срещу него вдигнати.\r\nИзследователят от Амнести Интернешънъл, Андрю Гарднър написа в „Туитър“:\r\n„Защитникът на човешките права, председател на Амнести за Турция, Танер Килич, е задържан. Няма достоверно доказателство представено на изслушването. Срамота!“", "date": "2017.06.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/06/11/2403765/afp-pregovorite-mezhdu-britanskite-konservatori-i-demokratichnata-yunionistka-partiya-prodalzhavat.html", "text": "От офиса на Тереза Мей заявиха, че преговорите с Демократичната юнионистка партия продължават все още, съобщава AFP.\r\n„Министър-председателят говори тази вечер с Демократичната юнионистка партия относно финализирането спогодба на доверието, когато парламентът се събере следващата седмица“, заяви говорител на  Даунинг стрийт. От своя страна, юнионистите са заявили, че водените разговори са „позитивни“. Симеон Миланов", "date": "2017.06.11", "title": "AFP: Преговорите между британските консерватори и Демократичната юнионистка партия продължават"}
{"url": "http://www.focus-news.net/news/2017/06/11/2403768/the-jerusalem-post-ispanskata-politsiya-e-arestuvala-poddrazhnik-na-hamas.html", "text": "Испанската полиция арестува млада жена от арабски произход, за която се смята, че е подстрекавала в интернет към насилие срещу евреи, и е събирала разузнавателна информация, свързана с израелското посолство в Мадрид, предава Jerusalem Post.\r\nЖената, която е на 23 г., е мароканска гражданка от сирийски и палестински произход. Тя бе арестувана тази седмица в Сарагоса по обвинения в подстрекаване към насилие. Твърди се, че жената е била забелязана още през 2016 г., когато е била засечена няколко пъти около посолството на Израел в Мадрид. \r\nПревод и редакция: Симеон Миланов", "date": "2017.06.11", "title": "The Jerusalem Post: Испанската полиция е арестувала поддръжник на „Хамас“"}
{"url": "http://www.focus-news.net/news/2017/06/11/2403769/afp-45-dushi-postradaha-pri-intsident-na-yaponska-magistrala.html", "text": "Пътнически автомобил се е отклонил и преобърнал на японска магистрала, разбивайки се в автобус идващ от насрещната линия, съобщава AFP.\r\nШофьорът на автомобила, 62 г. жена загива на място, а 45 от пътниците в автобуса са ранени.\r\nПолицията разследва случая. Симеон Миланов", "date": "2017.06.11", "title": "AFP: 45 души пострадаха при инцидент на японска магистрала"}
{"url": "http://www.focus-news.net/news/2017/06/11/2403770/the-independent-sledvashtata-sedmitsa-donald-tramp-shte-obyavi-kubinskata-si-politika.html", "text": "Очаква се президентът Тръмп да разкрие политиката си спрямо Куба идната седмица, съобщава The Independent .  Някои от стъпките, които Доналд Тръмп може да предприеме ще променят изменят коренно подхода на предишния президент Барак Обама, който се опита да размрази отношенията и да насърчи американско-кубинската търговия, след близо половин век на хладни взаимоотношения.\r\nАдминистрацията на Доналд Тръмп дискутира различни политически промени, включително да забрани търговията с оръжия за кубинската армия, но същевременно да запази дипломатическите отношения възстановени от Барак Обама.\r\nВ Белия дом се обсъждат и нови рестрикции върху американския туризъм в Куба, който стигна до рекордни висоти при предишната администрация.„ Симеон Миланов", "date": "2017.06.11", "title": "The Independent: Следващата седмица Доналд Тръмп ще обяви кубинската си политика"}
{"url": "http://www.focus-news.net/news/2017/06/11/2403752/the-independent-dzheremi-korbin-podgotvya-rech-v-sluchay-che-pravitelstvoto-na-tereza-mey-padne.html", "text": "Джереми Корбин готви собствена Реч на кралицата, която ще се опита да прокара в парламента, ако се окаже, че Тереза Мей не е способна да управлява, съобщава  The Independent.\r\nЛейбъристите искат да оспорят властта и авторитета на премиера, след като Консервативната партия загуби мнозинството си.\r\nВ резултат на тези избори Тереза Мей ще трябва да разчита на подкрепа от Демократичната юнионистка Партия (ДУП), чиято подкрепа може и да не достатъчна. Това повдига въпроса дали те ще могат да прокарат ключово законодателство като бюджета или Речта на кралицата.\r\nЛидерът на лейбъристите заяви, че е „готов да служи“ и да води прогресивна коалиция, която би включвала Шотландската национална партия, Либералдемократите, Зелената партия и уелската Плейд Къмри. Симеон Миланов", "date": "2017.06.11", "title": "The Independent: Джереми Корбин подготвя реч, в случай, че правителството на Тереза Мей падне"}
{"url": "http://www.focus-news.net/news/2017/06/11/2403773/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, съобщиха от пресцентъра на Агенция „Пътна инфраструктура“. Забраната важи в периодите, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа.\r\nОграниченията важат само за следните участъците от републиканската пътна мрежа:\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе – Велико Търново;\r\n•\tпът I-9 Варна – Бургас;\r\n•\tпът II-99 Бургас – Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“ – Велико Търново – Шумен;\r\n•\tпът I-5 Русе – Велико Търново;\r\n•\tпът I-8 ГКПП „Калотина“ – София;\r\n•\tпът I-9 Варна – Бургас;\r\n•\tпът II-18 Околовръстен път София;\r\n•\tпът II-99 Бургас – Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: област Ямбол: В участъка от км 286+400 до км 286+700 в посока Бургас до 16.06.2017 г. движението се осъществява в изпреварващата лента с ограничение на скоростта до 70 км/ч. област Бургас: от п. в. „Карнобат“ до п. в. „Ветрен“ от км 325 до км 359 се извършва почистване и оформяне на земен окоп, поставяне на бордюри, изрязване и почистване на храсти в двете посоки до 15.06.2017 г.; При км 350 в посока Бургас в участъка при пътен възел „Българово“ е заета аварийната лента поради укрепване на табела до 16.06.2017 г.\r\nАМ „Хемус“: област София:\r\nПоради ремонтни дейности движението на леки МПС:\r\n\tПри км 33+600 и в тунел „Витиня“ движението е двупосочно в лявото платно /посока София/. В тунел „Витиня“ и в района на км 33+600 се забранява движението в изпреварващата лента. \r\n\tОт км 31+960 до км 33+850 - движението се осъществява двупосочно в платното в посока София;\r\n\tОт км 33+850 до км 36+750 движението е в по едно платно във всяка посока;\r\n\tОт км 36+750 до км 37+720 движението се осъществява двупосочно в лявото платно /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София. Срокът на действие на ВОБД да приключи най-късно до 31.08.2017 г.;\r\nОграничено е движението в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/ до 16.06.2017 г.; област Варна: в района на Девня от км 400 до км 401 в посока Варна поради  ремонтни дейности до 13.06.2017 г.движението се извършва в свободната лента при спазване на пътната маркировка \r\nАМ „Струма“: област Перник: В участъка от км 23 до км 24 в посока Кулата е въведено ограничение на скоростта 80 км/ч до 30.06.2017 г., поради намален габарит на пътното тяло. Област Кюстендил: В участъка от км 56 до км 91 Дупница-Благоевград се извършва косене на тревни площи и е стеснена една от лентите за движение до 12.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: До 30.06.2017 г. движението е в една лентa в трети тунел при км 15 в тръбата в посока Кулата, поради ремонт на облицовъчни пана. Участъкът е сигнализиран с необходимите пътни знаци. :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.", "date": "2017.06.11", "title": "Актуална пътна обстановка"}
{"url": "http://www.focus-news.net/news/2017/06/11/2403753/the-telegraph-seriozni-kritiki-kam-novite-parlamentarni-partnyori-na-konservativnata-partiya-vav-velikobritaniya.html", "text": "Изборните резултати във Великобритания значат, че Тереза Мей трябва да търси подкрепа от 10 депутати на Демократичната юнионистка партия, съобщава The Telegraph.\r\nЮнионистите от Северна Ирландия биват обвинявани, че подкрепят различни идеи като връщането на смъртното наказание и депортацията на католици.\r\nПо-рано тази година, бившият лорд-кмет на Белфаст Самюел Уилсън, който е от Демократичната юнионистка партия, сравни ирландските националисти от „Син Фейн“ с „Ислямска държава“. Освен това той е многократно обвиняван в нетолерантност спрямо католиците, мюсюлманите и други групи.\r\nВ събота той предупреди, че торите ще трябва да „платят цена“ за подкрепата, която ще получат от Демократическата юнионистка партия. Смята се, че част от исканията на крайно дясната партия от Северна Ирландия, ще включват край на разследванията на военни, полицаи и активисти, които са участвали в предишни кървави сблъсъци в Северна Ирландия. Симеон Миланов", "date": "2017.06.11", "title": "The Telegraph: Сериозни критики към новите парламентарни партньори на Консервативната партия във Великобритания"}
{"url": "http://www.focus-news.net/news/2017/06/11/2403772/ria-novosti-ukrainskiyat-prezident-petro-poroshenko-tarzhestveno-obyavi-nachaloto-na-bezvizoviya-rezhim-s-evropeyskiya-sayuz.html", "text": "Президентът на Украйна тържествено обяви влизането в сила на безвизовия режим с ЕС за украински граждани, предава РИА Новости.\r\n„Безвизовият режим за Украйна е факт! Слава на Европа! Слава на Украйна!“, написа Петро Порошенко в социалната мрежа Фейсбук.  Симеон Миланов", "date": "2017.06.11", "title": "РИА Новости: Украинският президент Петро Порошенко тържествено обяви началото на безвизовия режим с Европейския съюз"}
{"url": "http://www.focus-news.net/news/2017/06/11/2403758/voa-rusiya-predupredi-sasht-da-ne-pravi-udari-sreshtu-silite-na-asad-otnovo.html", "text": "Официална Русия заяви, че е информирала Вашингтон относно неприемливостта на един нов удар срещу про-правителствените сили в Сирия, съобщава Voice of America.\r\nРуският външен министър Сергей Лавров предаде посланието на държавния секретар Рекс Тилърсън по време на телефонен разговор, иницииран от страната на САЩ.\r\nСергей Лавров и Рекс Тилърсън размениха мнения за ситуацията в Сирия и потвърдиха желанието си за по-голямо руско-американско сътрудничество. Симеон Миланов", "date": "2017.06.11", "title": "VOA: Русия предупреди САЩ да не прави удари срещу силите на Асад отново"}
{"url": "http://www.focus-news.net/news/2017/06/11/2403766/politico-bivshi-boytsi-uchastvat-v-izbornata-nadprevara-na-kosovo.html", "text": "Бивши бойци, които се сражават срещу сърбите през 90-те, а после формират съперничещи си партии, ще влезнат в коалиция за предстоящите избори, предава Politico.\r\nСрещу тях се изправя нов съюз – Демократичната лига на Косово (ДЛК), който води корените си от кампанията за пасивна съпротива срещу властта на Белград.\r\nВ настоящето правителство, Демократичната партия на Косово (ДПК), която е най-голямата политическа сила произлязла от съпротивителното движение срещу Сърбия, споделя властта с ДЛК. Управлението им се срина, заради провалени опити да наложат мерки, като прокарването на демаркационна линия с Черна гора. Симеон Миланов", "date": "2017.06.11", "title": "Politico: Бивши бойци участват в изборната надпревара на Косово"}
{"url": "http://www.focus-news.net/news/2017/06/11/2403775/sofiya-mokri-i-hlazgavi-sa-patnite-nastilki-v-grada-sled-prolivniya-dazhd.html", "text": "Мокри и хлъзгави са пътните настилки в града след проливния дъжд, предаде репортер на Агенция „Фокус”. На места са се образували локви, а някои от шахтите не могат да поемат насъбралата се вода. Има предпоставки за пътни инциденти заради участъци с аквапланинг.\r\nНяма информация за закъснения на колите от градския транспорт.\r\nНивото на водата в канала на бул. „Евлоги и Христо Георгиеви” драстично се е покачило.", "date": "2017.06.11", "title": "София: Мокри и хлъзгави са пътните настилки в града след проливния дъжд"}
{"url": "http://www.focus-news.net/news/2017/06/11/2403771/afp-emanyuel-makron-ima-shansove-za-parlamentarno-mnozinstvo.html", "text": "Френските гласоподаватели ще отидат да гласуват на първия тур от парламентарните избори във Франция, предава AFP.  Партията на президента Макрон има всички перспективи да спечели парламентарно мнозинство.\r\nЕманюел Макрон се радва на лек старт, откакто победи националистката Марин Льо Пен на президентските избори, и стана най-младият френски президент.\r\nЦентристкото движение, което той основа през април 2016 г., се нуждае от ясно мнозинство в парламента, за да може прокара обещаните реформи.\r\nРедица анкети и социологически агенции показват около 30 % евентуална подкрепа за движението на президента Еманюел Макрон. Това може да се изрази в приблизително 400 места от 577 в парламента. \r\nСекциите отварят в 8:00 местно време и затварят в 20:00.\r\nЗа гарантиране на сигурността ще се грижат над 50 хиляди полицаи. Симеон Миланов", "date": "2017.06.11", "title": "AFP: Eманюел Макрон има шансове за парламентарно мнозинство"}
{"url": "http://www.focus-news.net/news/2017/06/11/2403774/predstoyashti-sabitiya-v-stranata-za-11-yuni-agentsiya-fokus.html", "text": "***\r\nОт 11.00 часа в ритуалната зала на Централните гробища ще се състои поклонението пред тленните останки на загиналия пилот майор Георги Анастасов. На поклонението ще присъстват министърът на отбраната Красимир Каракачанов, висши офицери и военнослужещи от трите вида Въоръжени сили. Погребението ще бъде от 12.00 часа.\r\n***\r\nОт 09.00 часа ще започне изпитът по английски език от втората кандидатстудентска сесия за учебната 2017/2018 г. на Софийския университет „Св. Климент Охридски“.\r\n***\r\nОт 11.00 в Маймунарника в Борисовата градина ще се проведе еднодневен младежки фестивал с 9 конкурса за комикси, графити, рисунки, косплей, джънкплей, handmade и книжен базар – „COMIX BOX ART FEST“.\r\n***\r\nОт 14.00 часа ще започне изпитът по биология от втората кандидатстудентска сесия за учебната 2017/2018 г. на Софийския университет „Св. Климент Охридски“.\r\n***\r\nОт 16.00 часа на паркинга пред Резиденция Бояна щесе състои награждаването на победители в на супер маратона за скороходци, част от Обиколката на Витоша, известна още като „Витоша100“.\r\n***\r\nОт 17.30 часа в Южния парк, на голямата поляна откъм бул. „Гоце Делчев” ще се проведе 17-то издание на Рок & Блус фестивала „Цвете за Гошо”, организиран от Столична община и Фондация „София блус”. \r\n***\r\nОт 17.30 часа в парк „Заимов“ ще гостува „Клуб Малки откриватели“ на National Geographic KIDS.\r\n***\r\nОт 18.00 часа в Княжеска градина, в пространството между Паметника на Съветската армия и  бул. Цариградско шосе, ще се проведе образователната кампания за разделното събиране и изхвърляне на бутилки и опаковки от бира.\r\n***\r\nОт 20.45 часа в парка на Военната академия „Г.С. Раковски“ ще бъде представен театралният спектакъл „А помните ли?”, част от фестивала „София Моно“.\r\n***\r\nОт 10.00 часа  ще започне вторият ден на VII-я Национален фолклорен фестивал „Насред мегдана в Арбанаси”.\r\n***\r\nОт 10.30 часа столичните социалисти тържествено ще отбележат 161-та годишнина от рождението на основателя на организираното социалистическо движение в България Димитър Благоев – Дядото. Честването ще се състои пред пред къщата-музей на Благоев в гр. Банкя (ул. \"Княз Борис І\" № 30 ).\r\n***\r\nОт 12.30 часа в мемориалния комплекс „Памет и вяра“ за четвърта поредна година кметът на Благоевград д-р Атанас Камбитов ще даде курбан за здраве.\r\n***\r\nОт 14.00 часа в хотел „Рила“ на пресконференция ще бъдат представени взетите решения и позиции след двудневния семинар на ПГ на \"БСП за България\" по темите за съвременните заплахи.  \r\n***\r\nОт 10.00 часа в Морската градина ще започне вторият ден от фестивала на игрите „ Челик“.\r\n***\r\nОт 10.00 часа в ХГ „Борис Денев” ще се проведат  Майсторски класове по китара на Тал Хурвиц. \r\n***\r\nОт 10.00 часа в изложбени зали „Рафаел Михайлов” музикантите Цветан Недялков ( Ку Ку бенд) и Веселин Койчев ще направят музикално ателие на тема: „Импровизация в различни музикални стилове”. От 11.30 часа ще започне музикалното ателие на Дейв Гудман.\r\n***\r\nОт 11.00 часа на Сцена „Арт лято” ще се проведе Благотворителен базар на книги „ЗА читалище „Надежда“. \r\n***\r\nОт 10.00 часа в Градски парк „Свети Георги“ ще се проведе Фестивалът на балканската култура и кулинарно изкуство „Добрич Мези“.\r\n***\r\nОт 11.00 часа в Огледална зала „Нели Божковa” ще се състои концерт на Женски хор „Перуника“ от Стокхолм, Швеция.\r\n***\r\nОт 11.00 часа в местността Янини Поляни над село Славовица ПП Обединени земеделци организира Национален възпоменателен земеделски събор по повод 94 години от гибелта на земеделския лидер и държавник Александър Стамболийски,  министър-председател на България в периода 1920-1923 година.\r\n***\r\nОт 10.00 часа в катедрален храм „Св. Лудвик“ ще бъде отслужена света литургия с песнопения в чест на празника „Св. Троица“ , като съвместен концерт ще изнесат Смесен хор \"Кантори Матерани\", Девическа хорова формация \"Евмолпея\" , Катедрален хор Пловдив, отбелязвайки 166 години от първото му изпълнение. Непосредствено след песнопенията в  11 часа ще бъде извършено и ритуално кръщене.  \r\n***\r\nОт 12.00 часа в мол „Марково тепе“ ще се проведе първото издание на инициативата „Малките таланти на Пловдив“, в която деца на възраст между 2 и 15 години ще имат възможност да представят пред публика своите умения и заложби. \r\n***\r\nМинистърът на отбраната Красимир Каракачанов ще се срещне утре, с командването и инженерно-техническия състав на авиобаза „Граф Игнатиево“. Те ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО. \r\n***\r\nОт 20.00 часа в Етнографски музей Смесен хор „Кантори Матерани“ ще изнесе специален концерт за пловдивчани и гостите на града като част от програмата на 53-я международен Фестивал на Kамерната музика.\r\n***\r\nОт 13.00 часа във Военния клуб в Русе ще се проведе брифинг във връзка с предстоящия на следващия ден оперен концерт, с участието на утвърдени имена от българската оперна сцена, който поставя началото на летния сезон на сцената на Клуба.\r\n***\r\nОт 11.00 часа Държавен куклен театър-Сливен ще закрие 56-ия си сезон с премиерата на спектакъла „Глупавият вълк“.\r\n***\r\nОт 09.00 до 13.00 часа в Спортната зала ще се проведе финалът на Републиканското ученическо първенство по волейбол за момичета 5-7 клас .\r\n***\r\nОт 10.00 часа в античния град Кабиле ще започне вторият ден от VІ-ия Панаир на туристическите анимации и забавления „Кабиле 2017“.", "date": "2017.06.11", "title": "Предстоящи събития в страната за 11 юни (Агенция „Фокус“)"}
{"url": "http://www.focus-news.net/news/2017/06/11/2403763/bbc-turtsiya-sadi-regionalniya-nachalnik-na-amnesti-interneshanal.html", "text": "Главата на Амнести Интернешънъл за Турция е обвинен в членство в терористична организация и е задържан, докато тече делото му, предава BBC.\r\nТанер Килич бе задържан в провинция Измир, заедно с още 22 адвокати.\r\nАрестите бяха част от продължаващите мерки, които турското правителство взема срещу предполагаемите участници в неуспешния преврат от миналата година.\r\nОт Амнести Интернешънъл нарекоха тези обвинения „подигравка с правосъдието“.\r\nГенералният-секретар на правозащитната група, Салил Шети, настоя Танер Килич да бъде пуснат, а всички обвинения срещу него вдигнати.\r\nИзследователят от Амнести Интернешънъл, Андрю Гарднър написа в „Туитър“:\r\n„Защитникът на човешките права, председател на Амнести за Турция, Танер Килич, е задържан. Няма достоверно доказателство представено на изслушването. Срамота!“\r\nПревод и редакция: Симеон Миланов", "date": "2017.06.11", "title": "BBC: Турция съди регионалния началник на Амнести Интернешънъл"}
{"url": "http://www.focus-news.net/news/2017/06/11/2403778/nimh-dazhdovete-sled-obyad-shte-sa-pridruzheni-s-gramotevitsi-temperaturite-slabo-shte-se-ponizhat-i-shte-badat-mezhdu-21-i-26.html", "text": "Ще се развива купесто-дъждовна облачност. На много места, от запад на изток, ще има краткотрайни валежи, в следобедните часове придружени с гръмотевици. Температурите слабо ще се понижат. Максималните ще бъдат между 21° и 26°. Такава е прогнозата за времето на Националния институт по метеорология и хидрология (НИМХ) към БАН, съобщиха за Агенция „Фокус” дежурният синоптик Георги Цеков. Атмосферното налягане ще се задържи без съществена промяна - малко по-високо от средното за месеца.\r\nНад Черноморието ще има временни увеличения на облачността, но превалявания са малко вероятни. Вятърът ще е слаб, от север-североизток. Максимални температури на въздуха - между 21° и 25°. Температурата на морската вода е между 19° и 21°, вълнението на морето ще е 1-2 бала. \r\nНад планините ще се развива значителна купесто-дъждовна облачност, ще има валежи, придружени с гръмотевици. По най-високите върхове на Рила и Пирин дъждът ще преминава в сняг. Ще духа слаб до умерен североизточен вятър. Максимална температура на височина 1200 метра – около 15°, на 2000 метра – около 8°.", "date": "2017.06.11", "title": "НИМХ: Дъждовете след обяд ще са придружени с гръмотевици, температурите слабо ще се понижат и ще бъдат между 21° и 26°"}
{"url": "http://www.focus-news.net/news/2017/06/11/2403779/ministarat-na-otbranata-krasimir-karakachanov-shte-poseti-aviobazata-v-graf-ignatievo.html", "text": "Министърът на отбраната Красимир Каракачанов ще се срещне с командването и инженерно-техническия състав на авиобаза „Граф Игнатиево“, съобщиха от пресцентъра на министерството. Те ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО.\r\nПо време на срещата ще бъдат обсъдени конкретните превантивни действия и процедури за безопасност с цел предотвратяване на авиационни произшествия.", "date": "2017.06.11", "title": "Министърът на отбраната Красимир Каракачанов ще посети авиобазата в Граф Игнатиево"}
{"url": "http://www.focus-news.net/news/2017/06/11/2403777/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с изграждане на водопровод на Северна скоростна тангента се налага спиране на водоподаването до 12:00 часа днес на клиентите на „Софийска вода”, живеещи в района на: бул. „Рожен“ от Северна скоростна тангента до Военно поделение.\r\nС понижено налягане на водата ще бъдат: с. Мировяне, кв. „Требич“, кв. „Кумарица“, кв. „Славовци“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Рожен“ пред Военно поделение. След възстановяване на водоснабдяването е възможно временно повишаване мътността на водата.", "date": "2017.06.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/11/2403776/pernik-v-obshtina-tran-se-provezhda-mesten-referendum-za-dobiva-na-zlato-v-regiona.html", "text": "В този час в 21 избирателни секции на територията на община Трън започва гласуването инициирания местен референдум. Въпросът, на който ще отговарят жителите на общината гласи: „Против ли сте община Трън, чрез общинския съвет да одобрява устройствени планове, определящи територии за добив и преработка на метални полезни изкопаеми?”. Бюлетината съдържа въпроса за провеждане на референдума и два възможни отговора – „ДА” и „НЕ”, написани с еднакъв шрифт.\r\nРешението за това допитване бе взето на заседание на Общински съвет – Трън, проведено на 21 април 2017г. във връзка с предложението за инвестиционно намерение и предстоящата експлоатация на находищата в община Трън и вследствие на създаденото обществено напрежение по темата. \r\nГласуването ще се проведе от 07.00 до 20.00 часа в съответните избирателни секции в Община Трън: \r\nСекция – 145100001- гр. Трън – СУ „Гео Милев”  \r\nСекция – 145100002- гр. Трън – СУ „Гео Милев”\r\nСекция – 145100003- гр. Трън – СУ „Гео Милев”  \r\nСекция – 145100004- гр. Трън – СУ „Гео Милев”\r\nСекция – 145100005- с. Туроковци – кметството      \r\nСекция – 145100006- с. Зелениград – кметството\r\nСекция – 145100007- с. Главановци – кметството     \r\nСекция – 145100008- с. Слишовци – кметството\r\nСекция – 145100009- с. Бусинци –музей                    \r\nСекция – 145100010- с. Вукан – кметството\r\nСекция – 145100011- с. Долна Мелна – кметството   \r\nСекция – 145100012- с. Лева река – кметството\r\nСекция – 145100013- с. Ерул – кметството                \r\nСекция – 145100014- с. Глоговица – кметството\r\nСекция – 145100015- с. Велиново – кметството        \r\nСекция – 145100016- с. Неделково – кметството\r\nСекция – 145100017- с. Филиповци – кметството     \r\nСекция – 145100018- с. Ездимирци – кметството\r\nСекция – 145100019- с. Ломница – кметството        \r\nСекция – 145100020- ЦНСТ – бившата болница гр. Трън\r\nСекция – 145100021- гр. Трън – ПСИ \r\nПраво да гласуват на местен референдум имат гражданите на Република България с избирателни права, които имат постоянен или настоящ адрес, когато той е различен от постоянния на територията на Община Трън през последните 6 месеца преди  насрочването на референдума.  Лицата, чийто постоянен и настоящ адрес са в различни населени места, могат да подадат заявление да бъдат вписани в избирателните списъци по настоящ адрес не по късно от 14 дни преди деня на референдума.", "date": "2017.06.11", "title": "Перник: В община Трън се провежда местен референдум за добива на злато в региона"}
{"url": "http://www.focus-news.net/news/2017/06/11/2403782/gd-granichna-politsiya-2-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "2 км колона от товарни автомобили се е образувала на ГКПП „Капитан Андреево” на изход от страната, съобщиха от пресцентъра на ГД „Гранична полиция”. На българо-румънската граница на ГКПП „Дунав мост” – Видин трафикът е интензивен на изход от страната, а на ГКПП „Дунав мост” – Русе има 1 км колона от товарни автомобили на вход в страната.\r\nНа границата ни със Сърбия, Македония и Гърция трафикът е нормален на всички ГКПП.", "date": "2017.06.11", "title": "ГД „Гранична полиция”: 2 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/06/11/2403762/london-evening-standart-bivsh-konservativen-deputat-e-naznachen-za-nachalnik-shtab-na-dauning-striyt.html", "text": "Бившият консервативен депутат Гавин Барнуел, е назначен за началник-щаб на „Даунинг стрийт“, съобщава London Evening Standart  .\r\nМинистър-председателят Тереза Мей обяви назначението, след като Ник Тимъти и Фиона Хил подадоха оставки.\r\nГавин Барнуел е бивш министър на жилищното строителство. Той е един от двамата консервативни министри, които загубиха депутатските си места от лейбъристите в Лондон.\r\nТереза Мей заяви, че е много „доволна“, че Гавин Барнуел е приел новата си позиция. Симеон Миланов", "date": "2017.06.11", "title": "London Evening Standart: Бивш консервативен депутат е назначен за началник-щаб на „Даунинг Стрийт“"}
{"url": "http://www.focus-news.net/news/2017/06/11/2403781/parlamentarnata-grupa-na-bsp-za-balgariya-shte-predstavi-resheniya-i-pozitsii-za-savremennite-zaplahi.html", "text": "Парламентарната група на „БСП за България” провежда семинар в Боровец. Това съобщиха от пресцентъра на Националния съвет на БСП. От 14.00 часа в хотел „Рила“ в Боровец на пресконференция ще бъдат представени взетите решения и позиции след семинара по темите за съвременните заплахи. Възможните решения и подходи, предвид проблемите пред националната сигурност, са поканени да представят: генерал Пламен Студенков - военно разузнаване, генерал Стефан Стефанов - военно разузнаване, ген. Владимир Манолов – бивш директор на НСС; Чавдар Червенков – бивш министър на вътрешните работи; Николай Радулов - бивш секретар на МВР, преподавател в НБУ; Иван Иванов - бивш заместник-министър на отбраната; Ангел Найденов - Център за изследване на отбраната и сигурността; арабисти и експерти по външна политика.", "date": "2017.06.11", "title": "Парламентарната група на „БСП за България” ще представи решения и позиции за съвременните заплахи"}
{"url": "http://www.focus-news.net/news/2017/06/11/2403784/blagoevgrad-mitropolit-serafim-shte-oglavi-arhiereyska-sveta-liturgiya-v-hram-sv-luka-krimski-i-simferopolski-v-gotse-delchev.html", "text": "Православната църква чества паметта на новопросиялия светител, хирург и изповедник Лука, архиепископ Кримски и Симферополски. По този повод след извършеното от Негово Високопреосвещенство Неврокопският митрополит Серафим в събота последование „Отваряне на вратите“ на гоцеделчевския храм „Св. Лука Кримски и Симферополски“, намиращ се в приземния етаж на новостроящия се храм „Рождество Христово“, днес от 09.00 часа митрополит Серафим ще оглави в храма Архиерейска света литургия, предаде репортер на Агенция „Фокус“. \r\nНикола ПЕТКОВ", "date": "2017.06.11", "title": "Благоевград: Митрополит Серафим ще оглави Архиерейска света литургия в храм „Св. Лука Кримски и Симферополски“ в Гоце Делчев"}
{"url": "http://www.focus-news.net/news/2017/06/11/2403787/sofiya-vremenno-se-zakriva-parkingat-pred-hotel-balkan.html", "text": "Временно се закрива паркингът пред хотел „Балкан“, съобщиха от пресцентъра на Столична община. Паркингът няма работи от 14.00 часа днес до 13 юни. Промяната в организацията на движение се налага във връзка с държавно посещение.", "date": "2017.06.11", "title": "София: Временно се закрива паркингът пред хотел „Балкан“"}
{"url": "http://www.focus-news.net/news/2017/06/11/2403785/stolichnite-sotsialisti-shte-otbelezhat-161-godini-ot-rozhdenieto-na-dimitar-blagoev-dyadoto.html", "text": "Столичните социалисти тържествено ще отбележат 161-та годишнина от рождението на основателя на организираното социалистическо движение в България Димитър Благоев – Дядото, съобщиха от пресцентъра на ГС на БСП – София.\r\nЧестването ще се състои пред пред къщата музей на Благоев в град Банкя (ул. „Княз Борис І”, 30) в 10.30 часа.\r\nСъбитието се организира от Националния съвет на БСП, Софийския градски съвет на БСП и Районен съвет на БСП – Банкя.", "date": "2017.06.11", "title": "Столичните социалисти ще отбележат 161 години от рождението на Димитър Благоев – Дядото"}
{"url": "http://www.focus-news.net/news/2017/06/11/2403789/api-shofyorite-patuvashti-kam-severna-balgariya-da-polzvat-alternativni-marshruti-za-da-izbegnat-trafika-po-avtomagistrala-hemus.html", "text": "Във връзка с интензивния трафик в почивните дни по автомагистрала „Хемус“ и извършващите се ремонтни дейности на съоръжения Агенция „Пътна инфраструктура“ апелира шофьорите на леки автомобили, пътуващи към Северна България да ползват и алтернативни маршрути. Това съобщиха от пресцентъра на Агенция „Пътна инфраструктура“. Пътуващите към Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване към Варна, Шумен, Разград, Търговище, Ловеч, Габрово, Плевен, Велико Търново, Ловеч могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България. \r\nПо време на ремонтните дейности на АМ „Хемус“ тежкотоварните превозни средства над 12 т преминават по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът се връща обратно на АМ „Хемус“, при пътен възел „Ботевград“, при 47-ми километър;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\nАлтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.\r\nЗа повишаване безопасността на движение и по-голяма пропускливост на пътната инфраструктура при интензивния трафик от 1 юни до 15 септември в дните петък – от 17.00 до 20.00 часа и неделя – от 14.00 до 20.00 часа се ограничава движението на камионите над 12 т по определени участъци от републиканската пътна мрежа. \r\nТова са:\r\n- път I-1 с. Ребърково – Ботевград, като движението се пренасочва по път II-16 Ребърково – Своге – София;\r\n- път I-1 Благоевград – ГКПП „Кулата“;\r\n- път I-5 Русе – Велико Търново;\r\n- път I-9 Варна – Бургас;\r\n- път II-99 Бургас – Царево.\r\nАктуална информация за пътната обстановка и алтернативните маршрути на движение шофьорите могат да получат от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.06.11", "title": "АПИ: Шофьорите, пътуващи към Северна България, да ползват алтернативни маршрути, за да избегнат трафика по автомагистрала „Хемус“"}
{"url": "http://www.focus-news.net/news/2017/06/11/2403783/independent-intsidentat-v-amsterdam-ne-e-teroristichen-akt.html", "text": "Полицията в Амстердам потвърди, че няма данни за участие на терористи в инцидента, при който осем пешеходци бяха ударени и ранени от автомобил, съобщи Independent.\r\nКолата, ударила пешеходците, е била незаконно паркирана близо до централната железопътна гара. \r\nКогато служителите на реда се доближили до нея, водачът на колата внезапно потегля, удря няколко пешеходци и след това се блъска в подпорна стена.\r\nОт полицията съобщават, че шофьорът, който очевидно е психично болен, е арестуван. Шест от ранените са хоспитализирани, съобщи говорител на полицията, а двама са в тежко състояние.\r\nТерористичните нападения в Англия през последните седмици повишиха нивото на заплаха в редица столици на Европа. Николай Братанов", "date": "2017.06.11", "title": "Independent: Инцидентът в Амстердам не е терористичен акт"}
{"url": "http://www.focus-news.net/news/2017/06/11/2403793/pazardzhik-konstantiyskiyat-episkop-yakov-shte-osveti-nov-paraklis-sv-yoan-rilski-chudotvorets-v-hram-sv-vmchk-georgi.html", "text": "Негово преосвещенство Константийският епископ Яков ще освети нов параклис „Св. Йоан Рилски Чудотворец” в пазарджишкия храм „Св. Вмчк Георги”, предаде репортер на Агенция „Фокус” и ще оглави Архиерейска света Литургия тази неделя. \r\nОсвещаването на параклиса се осъществява в Неделята на Всички светии. Константийският епископ Яков оглавява Архиерейска света Литургия от 9.00 часа. \r\nНикола ПЕТКОВ", "date": "2017.06.11", "title": "Пазарджик: Константийският епископ Яков ще освети нов параклис „Св Йоан Рилски Чудотворец” в храм „Св. Вмчк Георги”"}
{"url": "http://www.focus-news.net/news/2017/06/11/2403788/blagoevgrad-za-chetvarta-poredna-godina-kmetat-d-r-atanas-kambitov-shte-dade-kurban-za-zdrave-v-memorialniya-kompleks-pamet-i-vyara.html", "text": "За четвърта поредна година кметът на Благоевград д-р Атанас Камбитов ще даде курбан за здраве в мемориалния комплекс „Памет и вяра“ от 12:30 часа, съобщиха за Радио „Фокус“ - Пирин от пресцентъра на Общината. Всеки желаещ гражданин може да се включи в курбана, като за целта Община Благоевград организира безплатен транспорт. Първият автобус ще тръгне в 10:30 часа от спирката на Младежки дом - Благоевград, като през 30 минути ще има превоз. \r\nКурбанът за здраве се провежда за четвърта поредна година под патронажа на кмета на Община Благоевград д-р Атанас Камбитов.\r\nЛора КАЛЧЕВА", "date": "2017.06.11", "title": "Благоевград: За четвърта поредна година кметът д-р Атанас Камбитов ще даде курбан за здраве в мемориалния комплекс „Памет и вяра“"}
{"url": "http://www.focus-news.net/news/2017/06/11/2403796/plovdiv-kontsert-na-sinodalniya-hor-na-moskovskata-patriarshiya-shte-se-sastoi-v-dramatichen-teatar-n-o-masalitinov.html", "text": "Концерт на Синодалния хор на Московската патриаршия ще се състои в Драматичен театър „Н. О. Масалитинов“, предаде репортер на Агенция „Фокус“. Концертът се организира от Пловдивска света митрополия, Драматичен театър „Н. О. Масалитинов“ и храм „Св. Николай Мирликийски“, подворие на Московския и на цяла Русия патриарх в София с благословението на Негово Високопреосвещенство Пловдивския митрополит Николай концерт. Синодалният хор на Московската патриаршия ще е с диригент А. А. Пузаков, заслужен артист на Русия. Проявата ще се състои в Драматичен театър „Н. О. Масалитинов“ в Пловдив. Началото е 18.00 часа със свободен вход.\r\nНикола ПЕТКОВ", "date": "2017.06.11", "title": "Пловдив: Концерт на Синодалния хор на Московската патриаршия ще се състои в Драматичен театър „Н. О. Масалитинов“"}
{"url": "http://www.focus-news.net/news/2017/06/11/2403791/bsp-otgovarya-s-nov-stil-i-nov-ton-s-nov-etichen-kodeks-na-horata-koyato-zayavyavat-che-sa-tarseni-samo-po-izborite.html", "text": "На семинар в Боровец ПГ на „БСП за България” реши всеки понеделник - депутат в община; организиране на постоянни приемни; всеки месец във всяка община ще присъства депутат от БСП; след изнесените заседания на ИБ на БСП, ПГ „БСП за България” тръгва из страната. Това съобщиха от пресцентъра на БСП.\r\nПредседателят на БСП Корнелия Нинова каза пред депутатите и членове на ИБ на БСП: „Повече не искам да чувам упрека на хората: „Вие ни търсите само по избори”. Ще засилим връзката - ПГ, областни и общински ръководства на партията. 47 от вас са нови лица, опрете се на опитните хора от БСП, отнасяйте се с уважение към тях, ползвайте техния опит. В нашата партия връзките между поколенията винаги са били силни”. Заместник- председателят на БСП Кирил Добрев се обърна към колегите си: „Ако има нещо по-лошо от това - да не ходите в региона си, е да обещаете и да не го изпълните. Не обещавайки невъзможни неща”. \r\nОтчитайки високата степен на недоверие на българските граждани към народните представители и съзнавайки своята отговорност за възстановяване и опазване на авторитета на Народното събрание, „БСП за България“ прие Кодекс за етично поведение на членовете на парламентарната група. Досега няколко парламента не успяват да приемат етичен кодекс. \r\nНародните представители от „БСП за България“ нямат право да използват служебното си положение за лична изгода, за получаване на привилегии или освобождаване от задължения, да прикриват свои незаконни действия или да избегнат наказание. Депутатите не могат да разкриват или да се възползват за лични цели от информация, получена в качеството им на народни представители или членове на парламентарната група. Не е позволено на народните представители от левицата да използват служебни средства или коли за лични пътувания в страната и чужбина. В Етичния кодекс са записани и специални правила срещу корупция и конфликт на интереси. \r\nДепутатите обсъдиха законите, които ще защитават в НС. Те са в пълно съответствие с обещаното в предизборната кампания. \"Ние не сме ГЕРБ или ОП. Всичко казано в думи, ще стане действие\"- заяви Корнелия Нинова.", "date": "2017.06.11", "title": "БСП отговаря с нов стил и нов тон, с нов етичен кодекс на хората, която заявяват, че са търсени само по изборите"}
{"url": "http://www.focus-news.net/news/2017/06/11/2403797/mvr-chetirima-sa-zaginali-a-19-sa-raneni-pri-katastrofi-v-stranata-prez-izminaloto-denonoshtie.html", "text": "Четирима са загинали, а 19 са ранени при 17 тежки катастрофи в страната през изминалото денонощие. Това съобщиха от пресцентъра на МВР. Четирима от пострадалите са с опасност за живота. \r\nВ столицата са регистрирани 3 тежки и 89 леки пътни инцидента, при които са ранени четири души.\r\nОт началото на годината жертвите на пътя са 247, а пострадалите - 3097.", "date": "2017.06.11", "title": "МВР: Четирима са загинали, а 19 са ранени при катастрофи в страната през изминалото денонощие"}
{"url": "http://www.focus-news.net/news/2017/06/11/2403794/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Температурите са между 4 и 14 градуса. Навсякъде е облачно и мъгливо. На места вали дъжд. За последното денонощие не е имало сигнали за инциденти.  \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.06.11", "title": "ПСС: Лоши са условията за туризъм в планините"}
{"url": "http://www.focus-news.net/news/2017/06/11/2403780/pernik-navreme-i-bez-narusheniya-e-zapochnalo-glasuvaneto-na-mestniya-referendum-v-obshtina-tran.html", "text": "Без нарушения е започнал изборният ден в община Трън, където жителите решават на местен референдум дали Общината чрез общинския съвет да одобрява устройствени планове, определящи територии за добив и преработка на метални полезни изкопаеми. Това съобщиха за Агенция „Фокус” от ОИК – Трън. Избирателните секции са отворили навреме.\r\nИмащите право на вот в местното допитване са 3 486 души. Те ще гласуват до 20.00 часа в 21 избирателни секции.", "date": "2017.06.11", "title": "Перник: Навреме и без нарушения е започнало гласуването на местния референдум в община Трън"}
{"url": "http://www.focus-news.net/news/2017/06/11/2403800/kzp-naduvaemi-dyushetsi-i-vazglavnichki-mogat-da-napravyat-lyatoto-opasno.html", "text": "Надуваеми дюшеци и възглавнички могат да направят лятото опасно. Глобален доклад на Световната здравна организация посочва удавянето като третата водеща причина за внезапна смърт, съобщиха от пресцентъра на Комисията за защита на потребителите (КЗП). Лято и море без надуваемите дюшеци и възглавнички особено за децата е почти немислимо… Заедно с водните пързалки, замъците и батутите те правят плажа по-цветен и забавен. Но има някои въпроси, свързани с безопасността, които стоят както по отношение на децата, така и на възрастните при ползването на този тип продукти. За това предупреждава КЗП преди началото на активния летен сезон. \r\nПреди всичко тези изделия трябва да отговарят на изискванията за безопасност. В противен случай съществува риск от удавяне, в резултат от заплитане или впримчване на крайниците или дори на тялото над или под повърхността на водата, внезапна загуба на плаваемост или преобръщане на средството. Глобален доклад на Световната здравна организация (WHO) посочва удавянето като третата водеща причина за внезапна смърт. Според проучването в Европа най-рискова е групата на децата на възраст от 10 до 14 години. Сред един от водещите фактори се посочва именно пребиваването около непознати водни площи с цел туризъм.\r\nКогато избирате надуваем артикул за плажа, обърнете внимание дали няма някакви видими несъответствия. Плаващите седалки за деца, например трябва да бъдат в ярки и наситени цветове, което ги прави по-лесно забележими и би помогнало за по-бърза реакция в случай на инцидент при ползването им във водата. Острите ръбове и ъгли на надуваемите предмети могат да причинят нараняване. Същият риск крие и наличието на щифтове в краищата на регулиращи шнурове. Опасно е също клапаните за надуване или запушалките да стърчат повече от 5 мм над повърхността на изделието, когато то е надуто. \r\nВсички надуваеми стоки трябва да имат определена задължителна маркировка на български език. Тя включва предупредителни надписи, които трябва да бъдат отпечатани или щамповани с удебелен шрифт с височина не по-малка от 5 мм. Предупрежденията са: „ВНИМАНИЕ, РИСК ОТ ПРЕОБРЪЩАНЕ” и „ДА НЕ СЕ ИЗПОЛЗВА” от потребители извън определения диапазон за тегло или възраст, в плитки води, разбиващи се вълни или вани. Задължително е и поставянето на информация, че продуктът не предпазва от удавяне, че винаги трябва да се надуват напълно всички въздушни кухини и да се използва само под постоянно наблюдение и в директен достъп. \r\nСедалките за плуване трябва да имат допълнително уточнение, че не представляват водни играчки. Необходимо е да е посочено и теглото на децата, за които са подходящи. Също така е задължително цитирането на европейския стандарт за безопасност EN 13138-3, както и името или търговската марка на производителя, вносителя или доставчика. Цветът на надписите може да варира, но трябва винаги да е в контраст с фона и да бъде четлив. Предоставянето на пълна и вярна информация и съответствието с изискванията за безопасност се следи от контролните органи.\r\nВ България надзорът се осъществява от Комисията за защита на потребителите и от Държавната агенция по метрологичен и технически надзор в зависимост от вида на надуваемото изделие. Проверките имат за цел да установят отговаря ли на посочените в съответните стандарти изисквания за безопасност, както и налице ли са задължителните маркировки и предупредителна информация. Ако възникнат съмнения относно съответствието с изискванията за безопасност, се взимат проби за лабораторни анализи, като в този период продажбата на продукта временно се забранява. В случай че се окаже опасен, той се спира от продажба и се изтегля от търговската мрежа.  \r\nПреди началото на миналия активен летен сезон КЗП предотврати вноса на над 8 500 надуваеми артикула, сред които дюшеци и шезлонги. Те бяха спрени още на границата, поради липса на маркировки и документи за съответствие с изискванията за безопасност. През 2016 г. по европейската система за бърз обмен на информация за опасни стоки RAPEX 15% от общо 2044 разменени нотификации са за продукти, чиято употреба крие риск от удавяне поради това, че не отговарят на изискванията за безопасност. Истината е, че децата обожават надуваемите предмети! Но дори при избора да сме се съобразили с всички препоръки по отношение на видимите несъответствия и стандартите за безопасност, има свързани с експлоатацията обстоятелства, които също не бива да бъдат пренебрегвани. Надуваемите предмети са леки и пълни с въздух. По-силен порив на вятъра може лесно да отнесе дори от брега навътре в морето оставено без надзор дете върху надуваем дюшек, например. Случва се бързо, често внезапно и поради това не е лесно да се реагира, за да се окаже помощ. \r\nЕксперти предупреждават, че рисковете за най-малките във водата са наистина сериозни и дават важни съвети и предупреждения при пребиваването около водни площи и водоеми:\r\n\tНе оставяйте децата без наблюдение, когато ползват надуваеми предмети както във вода, така и на сухо;\r\n\tПоставяйте на децата безопасни помощни средства за плаване (раменки, жилетки), но не разчитайте само на тях;\r\n\tКогато избирате надуваемите изделия, уверете се, че са придружени със задължителните маркировки и информация, както и че отговарят на изискванията за безопасност; \r\n\tПроверете за наличието на щампа с номера на стандарта за безопасност;\r\n\tИмайте предвид, че децата не вдигат никакъв шум, когато се давят и това може да се случи в непосредствена близост до други хора, без изобщо те да разберат;\r\n\tДете може да се удави в рамките на 30 секунди при това само в 4 см вода; \r\n\tВъзможно е да настъпи задушаване от закъсняло удавяне до 24 часа след напускане на водата, ако дори и малко количество вода се вдиша в белите дробове;\r\n\tПодрастващите са по-склонни да заемат рисково поведение около водата.", "date": "2017.06.11", "title": "КЗП: Надуваеми дюшеци и възглавнички могат да направят лятото опасно"}
{"url": "http://www.focus-news.net/news/2017/06/11/2403790/kosovapress-prezidentat-na-sarbiya-prizova-sarbite-v-kosovo-da-glasuvat.html", "text": "Сръбският президент Александър Вучич призова косовските сърби да гласуват масово на предсрочните парламентарни избори, които се провеждат днес, съобщава  KosovaPress.\r\nВучич заяви още, че Сърбия и целият сръбски народ, заедно със сънародниците си в Косово, защитават \"това, което е свещено и неотменимо\". Николай Братанов", "date": "2017.06.11", "title": "KosovaPress: Президентът на Сърбия призова сърбите в Косово да гласуват."}
{"url": "http://www.focus-news.net/news/2017/06/11/2403792/klub-malki-otkrivateli-organizira-obrazovatelna-obikolka-za-detsa-v-stolichniya-park-zaimov.html", "text": "„Учи, забавлявайки се!“ е мотото, под което National Geographic KIDS за трета поредна година отправя предизвикателство към всички любознателни деца в нашата страна. Това съобщиха от пресцентъра на Столична община. Активностите по време на образователната обиколка „Клуб Малки откриватели“ са вдъхновени от изследователския и научен опит на National Geographic и целя да подобрят знанията на децата по един съвременен, но забавен начин. От 10.00 до 17.30 часа в парк „Заимов” ще гостува „Клуб Малки откриватели“ в София. \r\nОбразователната обиколка предлага на децата многобройни игри и работилници – викторината „Невероятно, но факт!“, игрите „Познай думата“ и „Познай динозавъра“ заедно с холограми на древни влечуги, оцветяване с боички на касички-динозаври, моделиране с глина, експозиции на открито, щура лаборатория и още много други.\r\nТази година веселото градче на National Geographic KIDS гостува в осемте най-големи града в България – София (днес и на 17 септември), Пловдив - 24 май, Варна - 15 август, Бургас - 15 юли, Русе - 6 май, Стара Загора - 30 септември, Велико Търново - 8 май и Плевен - 1 май. По традиция хиляди деца и техните родители участват в целодневните занимания, които са напълно безплатни. \r\n„Клуб Малки откриватели“ се провежда с любезното съдействие на Столична община, Община Пловдив, Община Варна, Община Бургас, Община Русе, Община Стара Загора, Община Велико Търново и Община Плевен.", "date": "2017.06.11", "title": "„Клуб Малки откриватели“ организира образователна обиколка за деца в столичния парк „Заимов”"}
{"url": "http://www.focus-news.net/news/2017/06/11/2403805/veliko-tarnovo-s-4-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 4 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 206 см. Температурата на водата e 22.6 градуса.", "date": "2017.06.11", "title": "Велико Търново: С 4 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/06/11/2403802/bsp-sazdadena-e-falshiva-stranitsa-vav-feysbuk-na-predsedatelya-na-partiyata-korneliya-ninova.html", "text": "Създадена е фалшива страница в социалната мрежа „Фейсбук” на председателя на БСП Корнелия Нинова, съобщиха от пресцентъра на партията. Профилът имитира оригинална. Публикувани са позиции, които Нинова не е изразявала нито в лично качество, нито като председател на БСП.\r\nОригиналната страница можете да откриете", "date": "2017.06.11", "title": "БСП: Създадена е фалшива страница във „Фейсбук” на председателя на партията Корнелия Нинова"}
{"url": "http://www.focus-news.net/news/2017/06/11/2403798/georgi-botsev-pss-blagoevgrad-turistite-koito-poseshtavat-planinata-da-se-saobrazyavat-s-vremeto-i-meteorologichnite-usloviya.html", "text": "Хората, които посещават планината трябва да се съобразяват с времето и метеорологичните условия. Това каза за Радио „Фокус“ - Пирин Георги Боцев, планински спасител от отряд Благоевград към ПСС - район Рила планина. „През последните дни времето е доста динамично – започва слънчев ден, с тихо и топло време. Но в планината метеорологичната обстановка бързо се влошава и за час - два може да прегърми и превали, вследствие на което температурите да паднат доста. Затова трябва да подберем подходяща екипировка според сезона“, посочи той. Добре е подготвените туристи да знаят, че винаги в раниците си трябва да имат дъждобран, яке с вятъро- и водоустойчива мембрана, задължително допълнително фенерче, олекотени шапка и ръкавици за летния сезон, както и топли дрехи, защото в планината е по-студено, отколкото в града. По думите му през лятото в планината също има немалко инциденти, които са свързани със загубване на туристи, с травми и др. \r\nНатали СТЕФАНОВА", "date": "2017.06.11", "title": "Георги Боцев, ПСС – Благоевград: Туристите, които посещават планината, да се съобразяват с времето и метеорологичните условия"}
{"url": "http://www.focus-news.net/news/2017/06/11/2403804/bbc-konsultatsiite-za-novoto-pravitelstvo-na-velikobritaniya-vse-oshte-prodalzhavat.html", "text": "Консервативната партия и ирландската „Демократическата юнионистка партия“ (ДЮП) продължават консултациите си за състава на новото правителство на Обединеното Кралство, съобщава BBC.\r\nВ събота от Даунинг стрийт обявиха, че по принцип има споразумение, но по-късно двете страни, в отделни изявления казаха, че преговорите продължават. Консерваторите се нуждаят от подкрепата на ирландската партия за да получат мнозинство в парламента и да управляват отново. \r\nПрипомняме, че премиерът Тереза Мей е подложена на силен натиск, включително от съпартийците си, след загубата на изборите в четвъртък. \r\nВ същото време лидерът на Лейбъристите Джеръми Корбин заяви пред Daily Mirror, че все още може да стане министър-председател. Николай Братанов", "date": "2017.06.11", "title": "BBC: Консултациите за новото правителство на Великобритания все още продължават"}
{"url": "http://www.focus-news.net/news/2017/06/11/2403806/nimh-nay-golyamo-kolichestvo-valezhi-tazi-nosht-e-otcheteno-na-vr-murgash-27-lkvm.html", "text": "Най-голямо количество валежи тази нощ е отчетено на вр. Мургаш - 27 л/кв.м. Това съобщиха за Агенция \"Фокус\" от Националния институт по метеорология и хидрология (НИМХ) при БАН. В Драгоман са паднали 18 л/кв. м., а в София - 16 л/кв.м. Във Враца, Кюстендил и на вр. Мусала са отчетени по 9 л/кв.м., в Благоевград - 5 л/кв.м., а в Кюстендил и на Черни връх - 4 л/кв.м. \r\n3 л/кв.м. са паднали в Сандански, а в Плевен - 2 л/кв.м.", "date": "2017.06.11", "title": "НИМХ: Най-голямо количество валежи тази нощ е отчетено на вр. Мургаш - 27 л/кв.м."}
{"url": "http://www.focus-news.net/news/2017/06/11/2403810/plovdiv-parvoto-zasedanie-po-deloto-sreshtu-dvamata-mazhe-obvineni-za-otglezhdane-na-kucheta-i-organizirane-na-nezakonni-boeve-s-tyah-shte-se-provede-na-13-yuni.html", "text": "В Районен съд – Пловдив ще се проведе първо заседание по делото срещу двамата мъже, баща и син, обвинени за отглеждане на кучета и организиране на незаконни боеве с тях в производствена база в район „Северен“. Това съобщиха за Радио „Фокус“ – Пловдив от пресцентъра на съда. Подсъдимите са с мярка за неотклонение „Подписка”. Незаконната арена беше открита в края на месец октомври 2016 година при акция на полицията. Тогава бяха задържани 48-годишният собственик на фирмата и 23-годишният му син. Делото ще се гледа на 13 юни от 09:15 часа в зала 1 на Пловдивския районен съд.„Фокус“ припомня:\r\nВ началото на месец ноември собственикът на халето, в което бе разкрита незаконна арена за боеве с питбули, бе освободен от ареста срещу 5 000 лева гаранция, а синът му – срещу 1 000 лева. На двамата бе наложена мярка „подписка“. Районна прокуратура – Пловдив внесе в съда на 6 март тази година обвинителен акт спрямо обвинените. По делото е установено, че за периода от началото на 2012 година до 29 октомври миналата година в парцел с двор и производствена сграда, двамата обвиняеми са отглеждали и тренирали 50 кучета от породата Питбул за боеве, като животните са били на различна възраст и с различен пол. Според държавното обвинение те са били подлагани на специален хранителен режим според възрастта и според това дали им предстои участие в бой. За отглеждането на питбулите били използвани и специфични тренировъчни схеми. Кучетата били третирани с медикаменти и препарати за увеличаване на мускулната маса и сила.\r\nТони МИХАЙЛОВ", "date": "2017.06.11", "title": "Пловдив: Първото заседание по делото срещу двамата мъже, обвинени за отглеждане на кучета и организиране на незаконни боеве с тях, ще се проведе на 13 юни"}
{"url": "http://www.focus-news.net/news/2017/06/11/2403799/afp-izbiratelnite-sektsii-vav-frantsiya-byaha-otvoreni.html", "text": "Първият тур на парламентарните избори във Франция стартира в 08:00 ч. местно време (09:00 ч. българско време), съобщава AFP.\r\nОтвориха врати 67 хил. избирателни секции, а кандидат-депутатите са 7877.\r\nОчаква се центристката партия на президента Еманюел Макрон да си осигури мнозинство в долната камара на 577 местния парламент.\r\nГласуването ще завърши в по-голямата част от страната в 18:00 ч. (19:00 ч. българско време), като избирателните секции в най-големите градове ще останат отворени до 20:00 часа (21:00 ч. българско време). \r\nВторият тур ще се проведе следващата неделя. Николай Братанов", "date": "2017.06.11", "title": "AFP: Избирателните секции във Франция бяха отворени"}
{"url": "http://www.focus-news.net/news/2017/06/11/2403801/tsvetan-tsvetanov-gerb-ogradata-po-balgaro-turskata-granitsa-veche-e-gotova.html", "text": "Оградата вече е готова и се разпростира на територията на българо-турската граница – 201 км е изграденото съоръжения, където има едноредово и двуредово и 33 км, които бяха от участъка, който беше изграждан в началото от кабинета „Орешарски“. Това каза в предаването „Денят започва с Георги Любенов“ по БНТ зам.-председателят на ПП ГЕРБ и председател на парламентарната група на партията Цветан Цветанов. „В момента имаме едно възпиращо съоръжение, което е като една от многото мерки, които са предприети, за да охраняваме адекватно българо-турската граница или външната граница на ЕС“, заяви Цветанов. \r\nПо думите му, когато опозицията няма съответните алтернативни решения за дадените проблеми, които стоят в държавата, те минават на акценти с лични нападки и нещо, което въобще не кореспондира с истината. „Всичко, което беше казано в последните дни и в отговор на г-жа Елена Йончева, която трябва да уважаваме все пак като журналист, но сме се надявали, че винаги като такъв ще бъде достатъчно аргументирана с факти, а не само избирателно да представяш нещата, които смяташ, че са добри политическата ти партия“, допълни Цветанов. Според него е много ясно разписано кой и как възлага тези параметри, които трябва да бъдат изградени като инженерно съоръжение. „Всичко, което е направено от областните управители на Ямбол, Хасково и Бургас, е прието със съответните приемо-предавателни протоколи от експерти, които са направили съответното замерване и оценки. Тогава са изплащани и съответните суми“, посочи той. \r\nПо думите му едноредовата ограда е висока 3.5 м, докато двуредовата е 3 м първата, а втората на разстояние 1.5 м, е около 2.5 м. „БСП казаха, че няма нито едно усвоено евро от тези 160 млн. евро, но от тях за 33 млн. евро вече има сключени договори и се изпълняват съответните проекти. За 70 млн. евро в момента текат процедури и съм убеден, че месец-два ще бъдат приключени. Така че 103 млн. евро в момента са в процедури, и завършени и сключени договори. За 57 остава да се направят спецификациите. До края на септември трябва да бъдат усвоени по първия транш и до края на годината по втория“, каза още Цветан Цветанов.", "date": "2017.06.11", "title": "Цветан Цветанов, ГЕРБ: Оградата по българо-турската граница вече е готова"}
{"url": "http://www.focus-news.net/news/2017/06/11/2403808/tsvetan-tsvetanov-gerb-planirame-izvezhdaneto-na-kat-izvan-kvartalite-darvenitsa-i-slatina-za-da-se-oblekchi-kontsentratsiyata-na-avtomobili.html", "text": "Планираме извеждането на КАТ извън кварталите „Дървеница“ и „Слатина“, за да се облекчи концентрацията на автомобили. Това стана ясно от думите на зам.-председателя на ПП ГЕРБ и председател на парламентарната група на партията Цветан Цветанов в предаването „Денят започва с Георги Любенов“ по БНТ. „Да изведем КАТ извън центъра на София. Хем да дадем глътка въздух за центъра на София, хем КАТ да бъде там, където бяхме определили едно място в сградния фонд и в терена на жандармерията. По този начин ще можем да изтеглим и КАТ-София област, която се намира в кв. „Слатина“. В „Дървеница“ всеки един министър, който е бил, винаги има дела, които се водят дела за реституционните претенции на гражданите за терените, в които е разположен КАТ“, коментира Цветанов. По думите му, за да може да се реши този проблем, МВР би трябвало да освободи терените. „Това го бяхме планирали 2012 г., за да можем да създадем място, където да има възможност да се правят регистрации на автомобили както на София-град, така и са София-област“, каза още Цветан Цветанов.", "date": "2017.06.11", "title": "Цветан Цветанов, ГЕРБ: Планираме извеждането на КАТ извън кварталите „Дървеница“ и „Слатина“, за да се облекчи концентрацията на автомобили"}
{"url": "http://www.focus-news.net/news/2017/06/11/2403803/ministar-valentin-radev-ogradata-po-granitsata-samo-podpomaga-horata-koito-ya-pazyat-nyama-saorazhenie-koeto-da-ne-mozhe-da-bade-preodolyano.html", "text": "Оградата по границата само подпомага работата на тези хора там. То не е направено там никой да не може да мине. Няма такова съоръжение в света. Това каза министърът на вътрешните работи Валентин Радев в предаването „Събуди се“ по Нова телевизия . „Всяко нещо може да бъде преодоляно. В случая също може да стане с една П-образна стълба, обясняваха ми как – купуват ги от Истанбул, купуват си флексове на батерии и с тях режат. Така минават“, посочи Радев. По думите му на места оградата е двуредова, а където участъкът е с по-слаб натиск върху него, където има видимост с камери, има видимост от патрули, по решение на МВР може да е едноредова. „Причините да се премине на места от двуредова в едноредова, т.е. по-малко защитена, са две. Едната е, поради липса на финансови средства, а другата, поради желанието на ГД „Гранична полиция“ и на МВР да усилят и по-бързо да построят оградата, защото виждат, че натискът веднага пада“, коментира той. По думите му в момента по казуса със съоръжението по границата работи прокуратурата. „Тя е изпратена там по сигнали, там е и Държавна агенция „Финансов контрол“ и тя ще провери и всичко ще стане ясно. Преди това два пъти е ходил инспекторатът на Министерски съвет. Аз четох втория доклад, който е поръчан от г-н Герджиков. На бюрото ми е, видял съм, четири извода има вътре. Няма никакво прегрешение. За някои неща трябва да бъдем премерени“, каза министърът на вътрешните работи. Според него, когато става въпрос за тероризъм, политиците си позволяват да говорят неща, които се слушат всички, дори от тези, които са готови да правят такива атентати. „Трябва да се говори малко по-смирено за това предпазно съоръжение. Да не се издава цялата информация. Да, който иска да пита, има си начини“, посочи той. По думите му целта е да бъдат хванати каналджиите, хората, които организират нелегалното преминаване на границата. „Това инженерно възпрепятствено съоръжение струва, според мен, по-евтино, отколкото другата на километър. Въпреки, че официалната цена там е 250 хил. на километър, тук е близо милион. Никой не калкулира участието на войските. В България няма строителни войски. Защо тогава те дадоха на армията да строи? Армията никога не е строяла, сега пък още по-малко“, коментира Радев. Той каза още, че полицаите ще получат по-високи заплати, защото не може да няма желаещи да отиват да работят на най-ниските нива. „Там няма достатъчно желаещи. Има желаещи примерно за офицери, инспектори. Там напливът е голям. Службата навсякъде е трудна. Заплатите не стигат, явно тези хора не искат да отиват там, защото са на терен, навън са, заплашени са. Очевидно парите са намалели“, допълни министърът.", "date": "2017.06.11", "title": "Министър Валентин Радев: Оградата по границата само подпомага хората, които я пазят, няма съоръжение, което да не може да бъде преодоляно"}
{"url": "http://www.focus-news.net/news/2017/06/11/2403786/yambol-s-palen-voenen-tseremonial-shte-bade-pogreban-pilotat-mayor-georgi-anastasov.html", "text": "С пълен военен церемониал ще бъде погребан пилотът майор Георги Анастасов в родния му град Ямбол. Това съобщиха от пресцентъра на Министерство на отбраната. На поклонението ще присъстват министърът на отбраната Красимир Каракачанов, висши офицери и военнослужещи от трите вида Въоръжени сили.\r\nПоклонението пред тленните останки на пилота ще се състои от 11.00 часа в ритуалната зала на Централните гробища в града. Погребението ще бъде от 12.00 часа.", "date": "2017.06.11", "title": "Ямбол: С пълен военен церемониал ще бъде погребан пилотът майор Георги Анастасов"}
{"url": "http://www.focus-news.net/news/2017/06/11/2403811/targovishte-40-godishen-mazh-e-v-tezhko-sastoyanie-sled-skandal-sas-svoy-saselyanin-v-s-trastika.html", "text": "40-годишен мъж е в тежко състояние след скандал със свой съселянин в Тръстика, съобщиха от Областната дирекция на МВР - Търговище. В петък около 21.30 часа на улица в село Тръстика, Община Попово, е възникнал скандал, който е прераснал в нанасяне на побой от 26-годишния с инициали И.И. от същото село над 40-годишен негов съселянин. В резултат 40-годишният мъж е настанен за лечение в МБАЛ - Разград с фрактури на гръден капак, 3 ребра и перфорация на бял дроб. Извършителят на деянието е задържан в Районно управление „Полиция” - Попово на основание чл. 72, ал. 1., т. 1 от Закона за МВР. По случая е образувано досъдебно производство.", "date": "2017.06.11", "title": "Търговище: 40-годишен мъж е в тежко състояние след скандал със свой съселянин в с. Тръстика"}
{"url": "http://www.focus-news.net/news/2017/06/11/2403807/pernik-132-e-izbiratelnata-aktivnost-na-mestniya-referendum-v-obshtina-tran-kam-1000-chasa.html", "text": "13,2% е избирателната активност на местния референдум в община Трън към 10.00 часа, съобщиха за Агенция „Фокус” от Общинската избирателна комисия. Жителите на общината решават дали искат, или не да се добива злато. Въпросът, на който гласуващите трябва да отговорят, е: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?“\r\nКъм 10.00 часа правото си на вот са упражнили 459 души във всички 21 секции. Най-много са гласувалите в Трета СИК, която се намира в СУ „Гео Милев” в града, а именно – 70 души.\r\nРеферендумът ще влезе в сила, ако гласуват 40% от имащите право на глас, а с „да” да са отговорили повече от половината избиратели.\r\nИнна ПЕЙЧЕВА", "date": "2017.06.11", "title": "Перник: 13,2% е избирателната активност на местния референдум в община Трън към 10.00 часа"}
{"url": "http://www.focus-news.net/news/2017/06/11/2403812/tsvetan-tsvetanov-gerb-reshenieto-na-sluzhebnoto-pravitelstvo-za-zakupuvaneto-na-iztrebitelya-gripen-e-dobre-rezhisirano.html", "text": "Решението на служебното правителство за закупуването на изтребителя „Грипен“ е добре режисирано. Това каза в предаването „Денят започва с Георги Любенов“ по БНТ зам.-председателят на ПП ГЕРБ и председател на парламентарната група на партията Цветан Цветанов. „Беше некоректно едно служебно правителство да излиза с такава позиция. Понеже много се говореше от страна на президента за лобизъм или за някакви грешни решения, аз не знам неговото към кое можем да го причислим – към грешното или към лобисткото. Проф. Герджиков каза, че няма никакво отношение към всички кадрови назначения“, заяви Цветанов.\r\nВъв връзка с инцидента в Черно море, той коментира, че „Пантер“ са най-добрите хеликоптери, които има на въоръжение в армиите по целия свят. „Има отново интерпретиране от изводите, които някой си е направил от КСНС. Понеже той беше закрит и няма как да говорим по детайлите вътре, но имаше една декларация, по която се обединиха абсолютно всички политически сили. Там е записано, че страната ни ще достигне до 2024 г. 2% от БВП. В момента е възложено МО да подготви таблица с хронограма на периодите, когато ще се повишава този процент. В момента сме 1,35% от БВП, а други от развитите европейски са по 1,16%. Страната ни е над средното от процент на БВП“, обясни зам.-председателят в ГЕРБ. \r\nПо думите му разсекретяването на стенограмата от КСНС за КТБ е най-изгодно от страна на премиера, за да се видят грешните спекулативни твърдения, които е имало в последните дни във връзка с възможността да бъде разкрита стенограмата. „Има образувано досъдебно производство. Кога Пламен Орешарски или лидер на БСП е отишъл и се е срещал с тези европейски лидери, които определят дневния ред на проблемите или политиките? Когато имаме подобно разсекретяване на стенограмата, това означава, че всяка следващата може да бъде подложена на такъв натиск и да бъде разсекретена“, каза още Цветан Цветанов.", "date": "2017.06.11", "title": "Цветан Цветанов, ГЕРБ: Решението на служебното правителство за закупуването на изтребителя „Грипен“ е добре режисирано"}
{"url": "http://www.focus-news.net/news/2017/06/11/2403814/veliko-tarnovo-blagotvoritelen-bazar-na-knigi-za-chitalishte-nadezhda-shte-se-provede-v-grada.html", "text": "Благотворителен базар на книги „ЗА читалище „Надежда“ ще се проведе във Велико Търново. Това съобщи за Радио „Фокус“ – Велико Търново един от организаторите на събитието Радослав Гизгинджиев. Целта е всеки, който има стари и ненужни книги, да ги предостави безвъзмездно. Със събраните средства ще бъдат закупени нови издания за библиотеката на читалище „Надежда“. Старите книги, които не успеят да се продадат, също ще бъдат предоставени на читалището. \r\nБлаготворителният базар за читалище „Надежда“ ще се проведе от 11.00 до 18.00 часа в подножието на паметник „Асеневци“. Гизгинджиев отбеляза, че именно с тази инициатива завършва Седмицата на книгата, организирана в рамките на проект „Арт лято“. От 5 до 11 юни на сцената, разположена в откритото пространство в района на Галерия „Борис Денев“, гостуваха популярни писатели и издатели. „Целта на Седмицата на книгата бе основно да се провокират хората да четат, както и да се провокират хората, които имат потенциал за писане, да го правят. В тази седмица всеки ден имаше определено събитие, което бе свързано с книгата, с четенето и писането. Всеки ден срещахме търновската публика с различни популярни писатели и издатели“, каза още Радослав Гизгинджиев.\r\nНадежда КРЪСТЕВА", "date": "2017.06.11", "title": "Велико Търново: Благотворителен базар на книги „ЗА читалище „Надежда“ ще се проведе в града"}
{"url": "http://www.focus-news.net/news/2017/06/11/2403815/sofiya-lek-avtomobil-se-e-preobarnal-pri-1-km-na-avtomagistrala-lyulin-v-posoka-pernik.html", "text": "Лек автомобил се е преобърнал при 1 км на автомагистрала „Люлин“ в посока Перник, предаде репортер на Агенция „Фокус“. Заради пътния инцидент се е образувала колона от автомобили.", "date": "2017.06.11", "title": "София: Лек автомобил се е преобърнал при 1 км на автомагистрала „Люлин“ в посока Перник"}
{"url": "http://www.focus-news.net/news/2017/06/11/2403809/daily-sabah-vanshniyat-ministar-na-turtsiya-mevlyut-chavushoglu-i-reks-tilarsan-v-telefonen-razgovor-otnosno-katar.html", "text": "Министърът на външните работи на Турция Мевлют Чавушоглу е обсъдил с ръководителя на Държавния департамент на САЩ Рекс Тилърсън по телефона дипломатическата криза с Катар и последните събития в Сирия и Ирак, пише турския вестник Daily Sabah.\r\nСпоред дипломатически източници телефонният разговор в събота вечерта е бил по настояване на Тилърсън.\r\nЧавушоглу участва на срещата между президента Реджеп Тайип Ердоган и външния министър на Бахрейн Шейх Халид бин Ахмед бин Мохамед Ал Халифа, в консултации относно продължаващия дипломатически скандал между някои арабски държави и Катар. Николай Братанов", "date": "2017.06.11", "title": "Daily Sabah: Външният министър на Турция Мевлют Чавушоглу и Рекс Тилърсън в телефонен разговор относно Катар"}
{"url": "http://www.focus-news.net/news/2017/06/11/2403821/plovdiv-dvama-politseyski-sluzhiteli-sa-zadarzhani-za-72-chasa-za-izvarshvane-na-grabezh.html", "text": "Двама полицейски служители от Пловдив са задържани за извършване на криминално престъпление – грабеж. Това потвърдиха за Радио „Фокус“ – Пловдив от пресцентъра на Окръжната прокуратура. Единият от задържаните е служител на Областната дирекция на МВР, а другият – на Общинска полиция. С постановление на наблюдаващия прокурор от Окръжна прокуратура – Пловдив двамата са задържани за 72 часа. Към момента продължават активните процесуално-следствени действия по случая. Повече данни за криминалното престъпление ще бъдат оповестени утре.\r\nСпоред непотвърдена информация служителите на реда са откраднали количество цигари без бандерол. Има и подозрения, че са търгували с контрабандни цигари.\r\nТони МИХАЙЛОВ", "date": "2017.06.11", "title": "Пловдив: Двама полицейски служители са задържани за 72 часа за извършване на грабеж"}
{"url": "http://www.focus-news.net/news/2017/06/11/2403817/afp-trima-amerikanski-voenni-sa-ubiti-v-afganistan.html", "text": "Трима американски войници бяха убити, а друг беше ранен късно вечерта в събота в района на Ахин, източен Афганистан, съобщава AFP.\r\nСпоред афганистански служител, причина за атаката е афганистански войник, който е застрелян.\r\nПентагонът не се ангажира с подробности за гибелта на американските войници с обяснението, че инцидентът все още се разследва.\r\nОтговорност за нападението поеха афганистанските талибани. Говорителят им Забихулах Муджахид заяви, че талибанският боец е проникнал в афганистанската армия \"за да атакува чуждите сили\". Николай Братанов", "date": "2017.06.11", "title": "AFP: Трима американски военни са убити в Афганистан"}
{"url": "http://www.focus-news.net/news/2017/06/11/2403816/blagoevgrad-tsyalata-leglova-baza-v-grada-e-rezervirana-za-dnite-okolo-festivala-frankofoli.html", "text": "Цялата хотелска база в Благоевград е резервирана за дните около фестивала „Франкофоли“ – 16 и 17 юни. Това каза за Радио „Фокус“ – Пирин Здравка Чимева, специалист в областта на организираните почивки от Благоевград. По думите ѝ, тъй като музикалният фестивал е събитие от световно ниво, на него се очакват туристи от цялата страна и Европа. „Тази година на 17 юни в Благоевград ще се състои поредната изява на „Франкофоли“ и за радост на хотелиерите и частните квартири цялата леглова база в града е вече запълнена. Правенето на резервации е започнало още от януари месец и към настоящия момент в Благоевград няма свободни места за дните 16 и 17 юни“, заяви Здравка Чимева. \r\nКъм днешна дата почти няма и друга алтернатива за настаняване в близост до Благоевград. „Единствения вариант е Симитли, но и там, до колкото знам, почти всичко е запълнено. Рила, Кочериново, Банско, Добринище, Разлог са възможните варианти, тъй като се намират на най-малко разстояние от Благоевград“, каза още Здравка Чимева.\r\nЛивия НИНОВА", "date": "2017.06.11", "title": "Благоевград: Цялата леглова база в града е резервирана за дните около фестивала „Франкофоли“"}
{"url": "http://www.focus-news.net/news/2017/06/11/2403822/tass-ukraintsite-veche-vlizat-v-es-bez-vizi.html", "text": "Украинските граждани вече не се нуждаят от визи в рамките на Европейския съюз, съобщава ТАСС.\r\nСпоред служители на граничните служби на Украйна, в първите часове от влизането в сила на безвизовия режим и въвеждането на новите украински паспорти с биометрични данни, границата са преминали над 600 украински граждани.\r\nВъпреки струпването на много хора на международното летище Бориспол, с помощта на европейски експерти от Frontex, проблеми не са наблюдавани.\r\nПрипомняме, че от 11 юни разполагащите с валидни паспорти с биометрични данни украинци могат свободно да влизат в Европейския съюз за срок от 90 дни в рамките на не повече от шест месеца. Либерализацията не дава право на работа или учене. Николай Братанов", "date": "2017.06.11", "title": "ТАСС: Украинците вече влизат в ЕС без визи"}
{"url": "http://www.focus-news.net/news/2017/06/11/2403823/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-yuni.html", "text": "„Софийска вода” временно ще прекъсне водоснабдяването в някои части на столицата на 12 юни, съобщиха от пресцентъра на дружеството. В понеделник във връзка с подмяна на сградно водопроводно отклонение на бул. „Сливница“ Център, се налага спиране на водоподаването от 10:00  до 16:00 часа на клиентите на „Софийска вода”, живеещи в района на: бул. „Сливница“ от бул. „Христо Ботев“ до ул. Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул.“Антим I“.\r\nВ понеделник във връзка с ремонт на стратегически водопровод на бул. „Лазар Михайлов“ кв. „Бенковски“, се налага спиране на водоподаването от 10:00  до 16:00 часа на клиентите на „Софийска вода”, живеещи в района на: ул. „Новачки“, ул. „Перяновец“,  ул. „Хоризонт“, ул. „Тетевенска“, ул. „Бодра смяна“, ул. „Горна махала“, ул. „Яшарица“,  ул. „Северна“, ул. „Глас народен“,  ул. „Зеленска“, ул. „Логачка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Лазар Михайлов“ ъгъла с ул. „Оралица“.\r\nВ понеделник във връзка с подмяна на сградно водопроводно отклонение на ул. „Слатинска река“ жк. „Христо Смирненски“, се налага спиране на водоподаването от 10:00  до 19:00 часа на клиентите на „Софийска вода”, живеещи в района на: ул. „Слатинска река“ от ул. „Гео Милев“ до ул. „Камчия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Слатинска река“ ъгъла с ул. “Роглец“.\r\nВ понеделник във връзка с изграждане на сградно водопроводно отклонение на бул. „Цар Борис III“ жк. „Бъкстон“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на: ул. „Ветрушка“, по бул. „Цар Борис III“ от ул. „Деспот Слав“ до ул. „Ветрушка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ветрушка“ ъгъла с бул. „Цар Борис III “.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Без име“ жк. „Младост“ 2, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: бл. 215 - ниска и висока зона, бл. 213 и бл. 214 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 215. След възстановяване на водоснабдяването е възможно временно повишаване  мътността на водата.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Ела“ с. Кокаляне, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: местност Падинето, вилна зона „Бяла нива“, вилна зона  „Дебело Гуно“, ул. „Цар Иван Асен II“;\r\n- по ул. „Димитър Благоев“ от ул. „Тополите“ до ул. „Цар Иван Асен II“, ул. „Грамада“;\r\n- по ул. „ Тополите“ от ул. „Димитър Благоев“ до края на улицата;\r\n- по ул. „Петров кладенец“ от №10 до края на улицата, ул. „Лъката“, ул. „Ела“, ул. „Буката“, ул. „3“, ул. „2“, ул. „Люляк“;\r\n- по ул. „Държов дол“ от ул. “Лъката“ до ул. \"Цар Асен II\", ул. „Падинето“, ул. „Йованец“ с номера 2, 4, 6.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Падинето“ ъгъла с ул. „Люляк“. След възстановяване на водоснабдяването е възможно временно повишаване  мътността на водата.\r\nВ понеделник във връзка с изпълнение на инвестиционен проект за реконструкция на уличен водопровод на ул. „Зорница“ кв. „Михайлово“ гр. Банкя, се налага спиране на водоподаването от 9:00  до 20:00 часа на клиентите на „Софийска вода”, живеещи в района на: ул. 3-та, по ул. „Зорница“ от ул. „Китката“ до ул. „Бук“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зорница“ ъгъла с ул. „Китката“. След възстановяване на водоснабдяването е възможно временно повишаване мътността на водата.\r\nВ понеделник във връзка с подмяна на сградно водопроводно отклонение до бл. 625 жк. „Люлин“ 6, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 625, бл. 626. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на бл. 625.\r\nВ понеделник във връзка с прекъсване на сградно водопроводно отклонение на ул. „Самоков“ жк. „Изгрев“, се налага спиране на водоподаването от 13:00 до 17:00 часа на клиентите на „Софийска вода”, живеещи в района на: ул. „Самоков“ от ул. „Незабравка“ до бул. „Драган Цанков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоков“ ъгъла с ул. „Русаля“.\r\nВ понеделник във връзка с изграждане на сградно водопроводно отклонение на бул. „Никола Петков“ кв. „Овча купел“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: по ул. „Киевска“ от ул. „Любляна“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Киевска“ ъгъла с ул. „Ново село“.\r\nВ понеделник във връзка с подмяна на сградно водопроводно отклонение на бул. „Ботевградско шосе“ кв. „Враждебна“, се налага спиране на водоподаването от 9:00  до 18:00 часа на клиентите на „Софийска вода”, живеещи в района на: бул. „Ботевградско шосе“ от река Искър до с. Долни Богров и ул. „Челопешко шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ботевградско шосе“ №441.\r\nВ понеделник във връзка с подмяна на уличен водопровод на ул. „Незабравка“ кв. „Факултета“, се налага спиране на водоподаването от 10:00  до 20:00 часа на клиентите на „Софийска вода”, живеещи в района на:\r\nпо ул. „Несебър“ от ул. „Суходолска“ до парк „Западен парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Несебър“ №25.\r\nВ понеделник във връзка с подмяна на сградно водопроводно отклонение на ул. „Стефан Караджа“  кв. „Филиповци“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Стефан Караджа“, ул. „Хаджи Димитър“, ул. „Георги Стоянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ ъгъла с ул. „Хаджи Димитър“.", "date": "2017.06.11", "title": "„Софийска вода” временно ще прекъсне водоснабдяването в някои части на столицата на 12 юни"}
{"url": "http://www.focus-news.net/news/2017/06/11/2403819/menda-stoyanova-ot-gerb-kam-korneliya-ninova-greshite-che-pravitelstvoto-e-izteglilo-nov-zaem-v-razmer-na-200-mln-lv-a-do-kraya-na-mandata-shte-iztegli-oshte-6-mlrd-lv.html", "text": "„Тези дни отново, и то от парламентарната трибуна, изрекохте твърдения, които недипломатично някой би нарекъл лъжи. За какво става въпрос. Твърдите, че правителството е изтеглило нов заем в размер на 200 млн. и до края на мандата щяло да изтегли още 6 млрд. лв. С тези си думи вероятно не осъзнавате, че произнасяте неистина”, се посочва в позицията на председателя на Комисията по бюджет и финанси и народен представител от ГЕРБ Менда Стоянова по повод твърдения на председателя на БСП Корнелия Нинова, съобщиха от пресцентъра на партията. \r\n„Още през 2016 година правителството проведе преговори с Банката за развитие на Съвета на Европа и договори, при изключително благоприятни условия, рамково споразумение за отпускане на нисколихвен кредит за България в размер на 200 млн. евро., предназначен за съфинансиране на европейските фондове за настоящия програмен период. Средствата са целеви и могат да бъдат отпускани на България само в зависимост и във връзка със степента на усвояване на европейските фондове. Да, ако ни спрат европейските фондове, няма да похарчим тези пари, но това е един от добрите начини да се възползваме от европейската солидарност и да развиваме нашето общество.\r\nТригодишната бюджетна прогноза предвижда намаляване на бюджетния дефицит и балансиране на бюджета до 2020 година. При тези допускания не се налага емитирането на нов дълг в рамките на одобрената от парламента многогодишна програма, което на практика ще доведе до намаляване на дълга в следващите няколко години”, казва още Менда Стоянова.", "date": "2017.06.11", "title": "Менда Стоянова от ГЕРБ към Корнелия Нинова: Грешите, че правителството е изтеглило нов заем в размер на 200 млн. лв., а до края на мандата ще изтегли още 6 млрд. лв."}
{"url": "http://www.focus-news.net/news/2017/06/11/2403824/pazardzhik-narodniyat-predstavitel-ot-gerb-desislava-kostadinova-provede-priemni-v-bratsigovo-i-batak.html", "text": "Народният представител от ГЕРБ - Пазарджик Десислава Костадинова проведе приемни в Брацигово и Батак, съобщиха от пресцентъра на партията в Пазарджик. Наред с обичайните теми в Брацигово бе засегнат актуалният в момента проблем с липсата на работници за розобера в родопската община. Темата бе коментирана и при среща с кмета на града Петко Петков. Той информира Костадинова, че в общината се отглеждат 500 дка с рози. До момента практиката е била на берачите да се заплаща за набрани килограми. Тази година обаче те искат твърда надница, което се отразява на производителността на труда им, а това, наред с падащата цена на розите се оказва сериозен проблем пред земеделските стопани. \r\nОбщина Брацигово среща също затруднения при намирането на желаещи безработни лица, които да работят по програмите на Бюрото по труда. Първоначално са били заявени 22 работни места за младежи до 29 години, но в крайна сметка са останали само 2, колкото са били желаещите да работят. Петков информира и за проектите, по които общината работи и се похвали, че от началото на мандата е успял да разплати заварените задължения в размер на около половин милион лева. От своя страна Десислава Костадинова увери градоначалника, че ще продължи да подкрепя община Брацигово, както го е правила и досега. Темата за работата и липсата на такава бе основна и на приемната в Батак. Местни жители се оплакаха, че искат да работят, но няма къде. Те разчитат на програмите за временна заетост.", "date": "2017.06.11", "title": "Пазарджик: Народният представител от ГЕРБ Десислава Костадинова проведе приемни в Брацигово и Батак"}
{"url": "http://www.focus-news.net/news/2017/06/11/2403825/d-r-glinka-komitov-nzok-reshenieto-na-problema-s-lipsata-na-pari-v-zdraveopazvaneto-e-ili-uvelichavane-na-zdravnite-vnoski-ili-zadelyane-na-po-golyam-protsent-ot-bvp-za-zdrave.html", "text": "Решението на проблема с липсата на пари в здравеопазването е или в увеличение на здравната вноска, или  заделяне на по-голям процент от БВП, което, според мен е невъзможно, като знаем какви условия имаме, или да бъдат визуализирани плащанията, а не да се плаща \"кешово\". Това каза управителят на Националната здравноосигурителна каса (НЗОК) в предаването „Неделя 150“ по БНР. „Основата е, че ние, с Българския лекарски съюз, тази година подписахме национален рамков договор, в който се споразумяхме сумата за болнична медицинска помощ в размер на 1 613 555 000 лв., която разпределена на 12 месеца, средно месечно се пада по 137 200 000 лв. да бъде разпределяна по лечебните заведения, чрез районните здравноосигурителни каси, какъвто е законът за бюджета на НЗОК“, посочи д-р Комитов. Според него ръководството на Здравната каса се стреми винаги да се съобразява със закона за публичните финанси, закона за бюджета на НЗОК, закона за здравното осигуряване, решения на Надзорния съвет и Националния рамков договор. „От сумата от 137 200 000 лв. средно месечно, са заделени 3% процента, тъй като договорихме в рамковия договор, че лечебните заведения могат да надхвърлят определените си в индивидуалните договори стойности с до три процента“, каза той. Управителят на НЗОК допълни, че има дейности, които нямат никакво лимитиране, стига да са минали пациенти, да са извършени съответните терапевтични и диагностични дейности и касата ги заплаща, без да има никакво лимитиране, като това са дейностите по онкология, раждания, хемодиализа и те не се отразяват на стойността, която е в индивидуалния договор на болниците. „Ще трябва да помислим дали да не направим един списък от лечебни заведения, които да са наистина структуроопределящи в страната и за които да няма лимит. Но не може да бъде за всички, защото нямаме такъв ресурс“, коментира Комитов. Според него за актуализиране на бюджета на НЗОК не може да се мисли, тъй като Касата е създадена преди 18 години и не е имало случай, когато още през юни да се актуализира бюджетът. „От началото на годината имаме подадени 5 искови молби в съответните съдилища за плащане на надлимитната дейност. Ако съдът осъди Касата, ние не само ще платим, но ще платим и с мораторната лихва. Ние трябва не да коментираме решенията на съда, а трябва да ги изпълняваме безпрекословно“, съобщи той. По думите му няма как НЗОК да „икономисва“ пари, тъй като тя всяка година от създаването си е на дефицит по отношение на болнична помощ и лекарства. „Част от държавните лечебни заведения се справят много добре и показват, че те също имат добър мениджмънт. Само част от държавните и общински лечебни заведения има наистина проблем с мениджмънта“, коментира Комитов. Според него за осигуряване на по-добро качество на здравеопазването са необходими повече пари. „Цената на апаратурата, лекарствата и на скъпите медицински изделия е една и съща в целия ЕС и в България. Откъде остава възможност да се намалява разхода? Точно от възнаграждението на целия този медицински персонал, който изнемогва и като не си намира тук мотивация да работи, естествено, че си отива в другите страни“, каза още управителят на НЗОК.", "date": "2017.06.11", "title": "Д-р Глинка Комитов, НЗОК: Решението на проблема с липсата на пари в здравеопазването е или увеличаване на здравните вноски, или заделяне на по-голям процент от БВП за здраве"}
{"url": "http://www.focus-news.net/news/2017/06/11/2403813/afp-iran-izprashta-speshno-hrani-za-katar.html", "text": "В неделя преди обед от Иран излетяха пет транспортни самолета с храни за Катар, съобщава AFP.\r\nСлед като страните от Персийския залив прекъснаха въздушните и транспортни връзки с Катар, Шахрок Ношабади, говорител на националния превозвач Iran Air, обяви, че с полетите за емирството са доставени повече от 90 тона нетрайни хранителни продукти, включително плодове и зеленчуци. Николай Братанов", "date": "2017.06.11", "title": "AFP: Иран изпраща спешно храни за Катар"}
{"url": "http://www.focus-news.net/news/2017/06/11/2403827/pazardzhik-pokrivna-konstruktsiya-i-upotrebyavani-avtomobilni-gumi-sa-unishtozheni-pri-pozhar-v-selo-malo-konare.html", "text": "Покривна конструкция и употребявани автомобилни гуми са унищожени при пожар в село Мало Конаре, Община Пазарджик, съобщиха от пресцентъра на Главна дирекция „Пожарна безопасност и защита на населението“. Сигналът за пожара е подадена вчера в 01.44 часа. Инцидентът е възникнал в хале в бившия стопански двор в селото. На мястото на произшествието са изпратени 6 пожарни автомобила с 23 пожарникари от Районната служба в Пазарджик. Загинали и пострадали няма.\r\nПричината за пожара е в процес на установяване. Унищожена е 600 метра покривна конструкция и 700 броя употребявани автомобилни гуми. Спасени са две сгради, две ремаркета и тежкотоварен автомобил.", "date": "2017.06.11", "title": "Пазарджик: Покривна конструкция и употребявани автомобилни гуми са унищожени при пожар в село Мало Конаре"}
{"url": "http://www.focus-news.net/news/2017/06/11/2403828/pregled-na-mezhdunarodnite-novini-do-13-chasa-agentsiya-fokus.html", "text": "В неделя, 11 юни, светът отново приковава очи към Франция, където се провежда първият тур от изборите за нов парламент. Гражданите на една от най-влиятелните държави в Европейския съюз ще гласуват за 577 депутати в Националното събрание, 11 от които представляват интересите на французите, живеещи зад граница. За тяхната подкрепа се борят общо 7882-ма кандидати. Очаква се голяма част от състава на парламента в Париж да бъде обновен, тъй като повече от 200 от досегашните народни представители не се кандидатираха за нов мандат. \r\nИзбирателните секции отвориха врати в осем часа местно време и ще затворят в 20 часа, когато се очакват и първите прогнози за резултатите от вота.\r\nПарламентарните избори във Франция преминават в два тура, вторият от които ще се състои на 18 юни. Те са с изключително значение за президента Еманюел Макрон, който се нуждае от стабилно мнозинство на \"Република, напред!\" в Националното събрание, за да прокара реформите, заложени в предизборната му кампания. С отслабени позиции на изборите са двете традиционни политически сили в страната - десните \"Републиканци\" и лявата Социалистическа партия. Популистите от \"Национален фронт\" на Марин Льо Пен запазват силно присъствие благодарение на антиевропейската си кампания.\r\n*** Днес, 11 юни, гражданите на най-младата държава на Балканския полуостров – Косово, ще гласуват на предсрочни парламентарни избори. Общо 19 партии, пет коалиции и две граждански инициативи ще търсят подкрепата от 1,8 млн. регистрирани избиратели. \r\nИзбирателните секции отварят в 7 часа сутринта и ще останат на разположение на гражданите до 19 часа (местно време). Близо 30 хил. наблюдатели – местни и чуждестранни, ще следят за спазването на демократичния ред при провеждането на вота. \r\nВ навечерието на изборите президентът Хашим Тачи увери, че през следващия парламентарен период Косово ще има прозападно, мултиетническо и стабилно правителство, което ще продължи реформите във всички сфери, независимо от това коя партия ще победи на предсрочните избори в неделя.\r\n*** Лидерът на групировката \"Ислямска държава\" Абу Бакр ал Багдади е бил убит в неделя чрез въздушни удари.\r\nСпоред турското издание, Багдади е бил убит в укреплението на терористичната групировка в Ракка, припомняйки, че за Багдади бе обявена награда от 25 млн. долара. \r\nАбу Бакр ал Багдади се самообяви на \"халиф“ на контролираните от групировката \"Ислямска държава\" територии.\r\n*** Украинските граждани вече не се нуждаят от визи в рамките на Европейския съюз.\r\nСпоред служители на граничните служби на Украйна, в първите часове от влизането в сила на безвизовия режим и въвеждането на новите украински паспорти с биометрични данни, границата са преминали над 600 украински граждани.\r\nВъпреки струпването на много хора на международното летище Бориспол, с помощта на европейски експерти от Frontex, проблеми не са наблюдавани.\r\nПрипомняме, че от 11 юни разполагащите с валидни паспорти с биометрични данни украинци могат свободно да влизат в Европейския съюз за срок от 90 дни в рамките на не повече от шест месеца. Либерализацията не дава право на работа или учене.\r\n*** Трима американски войници бяха убити, а друг беше ранен късно вечерта в събота в района на Ахин, източен Афганистан, съобщава.\r\nСпоред афганистански служител, причина за атаката е афганистански войник, който е застрелян.\r\nПентагонът не се ангажира с подробности за гибелта на американските войници с обяснението, че инцидентът все още се разследва.\r\nОтговорност за нападението поеха афганистанските талибани. Говорителят им Забихулах Муджахид заяви, че талибанският боец е проникнал в афганистанската армия \"за да атакува чуждите сили\".\r\n*** Министърът на външните работи на Турция Мевлют Чавушоглу е обсъдил с ръководителя на Държавния департамент на САЩ Рекс Тилърсън по телефона дипломатическата криза с Катар и последните събития в Сирия и Ирак.\r\nСпоред дипломатически източници телефонният разговор в събота вечерта е бил по настояване на Тилърсън.\r\nЧавушоглу участва на срещата между президента Реджеп Тайип Ердоган и външния министър на Бахрейн Шейх Халид бин Ахмед бин Мохамед Ал Халифа, в консултации относно продължаващия дипломатически скандал между някои арабски държави и Катар.\r\n*** В неделя преди обед от Иран излетяха пет транспортни самолета с храни за Катар.\r\nСлед като страните от Персийския залив прекъснаха въздушните и транспортни връзки с Катар, Шахрок Ношабади, говорител на националния превозвач Iran Air, обяви, че с полетите за емирството са доставени повече от 90 тона нетрайни хранителни продукти, включително плодове и зеленчуци.\r\n*** Консервативната партия и ирландската „Демократическата юнионистка партия“ (ДЮП) продължават консултациите си за състава на новото правителство на Обединеното Кралство.\r\nВ събота от Даунинг стрийт обявиха, че по принцип има споразумение, но по-късно двете страни, в отделни изявления казаха, че преговорите продължават. Консерваторите се нуждаят от подкрепата на ирландската партия за да получат мнозинство в парламента и да управляват отново. \r\nПрипомняме, че премиерът Тереза Мей е подложена на силен натиск, включително от съпартийците си, след загубата на изборите в четвъртък. \r\nВ същото време лидерът на Лейбъристите Джеръми Корбин заяви пред Daily Mirror, че все още може да стане министър-председател.", "date": "2017.06.11", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/06/11/2403830/dha-zadarzhan-e-bivshiyat-izvesten-turski-futbolist-tanzhu-cholak.html", "text": "Известният бивш турски футболист Танжу Чолак е задържан в дома си в Истанбул, предаде информационната агенция Догу хабер ажансъ (ДХА). \r\nТова е станало в рамките на операция, ръководена от Анкара. \r\nБившият  футболист е играл в турските грандове „Галатасарай” и „Фенербахче”, а в Европа е известен като „кралят на головете”. \r\nСлед задържането Танжу Чолак е откаран в Анкара за разпити, посочва още ДХА. Георги Димов", "date": "2017.06.11", "title": "ДХА: Задържан е бившият известен турски футболист Танжу Чолак"}
{"url": "http://www.focus-news.net/news/2017/06/11/2403835/vitsepremierat-ekaterina-zaharieva-razgovarya-s-avstriyskiya-vitsekantsler-volfgang-brandshteter.html", "text": "Заместник министър-председателят по правосъдната реформа и министър на външните работи Екатерина Захариева се срещна с австрийския вицеканцлер и министър на правосъдието Волфганг Брандщетер. Това съобщиха от пресцентъра на МВнР. Двамата разговаряха в абатството Гьотвайг в рамките на европейския форум във Вахау, на който Захариева е гост-лектор.\r\nПо време на разговора вицеканцлерът Брандщетер благодари за отличното сътрудничество в областта на правосъдието. \"Свършихте огромна работа в съдебната реформа\", обърна се той към Захариева и подчерта осезаемото подобряване на условията в местата за лишаване от свобода в България. \r\nВицепремиерът Захариева благодари на вицеканцлера Брандщетер за подкрепата, която Австрия оказва на България за присъединяване към Шенген, и го запозна с мерките, които страната ни предприема за охрана на външната граница на Съюза с Турция. В резултат от началото на 2017 се наблюдава устойчиво намаление на миграционния натиск спрямо същия период на миналата година. Опитите за незаконно влизане в страната за първите пет месеца на тази година са с 89% по-малко от предходната. \r\nЗахариева информира Брандщетер, че през 2016 г. за трафик на мигранти са осъдени 285 души, а от началото на 2017 година до 31 май т. г. - 129 души. Към момента на българска територия са разположени 137 гост-служители от държави членки на ЕС, 80 от които са разположени на българо-турската граница, а останалите – на българо-сръбската.\r\nЗахариева и Брандщетер обсъдиха предстоящите избори в Австрия през октомври, както и програмата на Триото Естония, България и Австрия за Председателството на Съвета на Европейския съюз.", "date": "2017.06.11", "title": "Вицепремиерът Екатерина Захариева разговаря с австрийския вицеканцлер Волфганг Брандщетер"}
{"url": "http://www.focus-news.net/news/2017/06/11/2403831/veliko-tarnovo-poslanikat-na-kralstvo-norvegiya-poseti-shishmanovata-banya-i-ostana-s-mnogo-dobro-vpechatlenie.html", "text": "Средновековната Шишманова баня във Велико Търново, реставрирана преди по-малко от половин година, възхити посланика на Кралство Норвегия за Румъния, България и Молдова. Нейно превъзходителство Тоув Брувик Вестберг посети Велико Търново, за да разгледа резултатите от консервацията на паметника на културата, станала възможна след реализацията на проект на Общината, финансиран по механизмите на Европейското икономическо пространство. Това съобщиха от пресцентъра на Община Велико Търново. В ролята на екскурзовод влезе директорът на общинската дирекция „Култура, туризъм и международни дейности” Нелина Църова. Тоув Брувик Вестберг остана с много добро впечатление от Шишмановата баня, която според историци и археолози е сред най-добре запазените паметници от времето на Второто българско царство. \r\nВъзстановяването на Шишмановата баня е поредният изпълнен ангажимент на кмета на Велико Търново инж. Даниел Панов. Средновековната публична къпалня се намира в старинния великотърновски квартал „Асенов”. Реставрацията започна с укрепване на западните зидове. Надградени са останалите стени, възстановени са същинският под, както и пилоните от хипокаустната система до действителната им височина. Монтирана е и пасарелка за разглеждането им. Всички строителни дейности са извършени по модела на запазените останки и на базата на археологическите проучвания. Построена е каменна ограда между паметника на културата и улицата, монтирана е и стабилна покривна конструкция, гарантираща защита на оригинала.\r\nПроектът на Община Велико Търново за консервация, реставрация и експониране на недвижимата културна ценност е на стойност 725 000 лева. Съгласно изискванията, трудова заетост бе осигурена трайно безработни лица с непрекъснати регистрации в Бюрото по труда.", "date": "2017.06.11", "title": "Велико Търново: Посланикът на Кралство Норвегия посети Шишмановата баня и остана с много добро впечатление"}
{"url": "http://www.focus-news.net/news/2017/06/11/2403826/daily-sabah-liderat-na-grupirovkata-islyamska-darzhava-abu-bakr-al-bagdadi-e-ubit.html", "text": "Лидерът на групировката \"Ислямска държава\" Абу Бакр ал Багдади е бил убит в неделя чрез въздушни удари, съобщава Daily Sabah.\r\nСпоред турското издание, Багдади е бил убит в укреплението на терористичната групировка в Ракка, припомняйки, че за Багдади бе обявена награда от 25 млн. долара. \r\nАбу Бакр ал Багдади се самообяви на \"халиф“ на контролираните от групировката \"Ислямска държава\" територии. Николай Братанов", "date": "2017.06.11", "title": "Daily Sabah: Лидерът на групировката \"Ислямска държава\" Абу Бакр ал Багдади е убит"}
{"url": "http://www.focus-news.net/news/2017/06/11/2403818/ministar-krasimir-karakachanov-sled-mesets-shte-stane-yasna-prichinata-za-intsidenta-s-voenniya-helikopter-po-vreme-na-uchenieto-cherno-more-2017.html", "text": "След 30 дни ще стане ясна причината за инцидента с военния хеликоптер и смъртта на пилота майор Георги Анастасов. Това съобщи в Ямбол министърът на отбраната Красимир Каракачанов, предаде репортер на Радио „Фокус“ – Сливен. Разследването ще продължи месец. „Макар че някои от нещата вече са свършени, но нека назначената комисия, Военна полиция и Военноморският флот си свършат работата. Дали е човешка или техническа грешка, ще кажат специалистите“, категоричен бе Красимир Каракачанов. „Определено, не може да се говори за технически причини или още по-малко за лоша подготовка на пилота. Георги Анастасов е един от най- добре подготвените пилоти на хеликоптери в България. Машината е била в изправност, но по време на подобни действия, се случва всичко. Нека специалистите да кажат какво е“, заяви Красимир Каракачанов. Той поясни, че още в деня на инцидента се е обадил на бащата на загиналия пилот и е изразил своите съболезнования към семейство. „На българските воини, които продължават да служат в армията, въпреки тежките условия и недоимък, мога само да изразя своето уважение и преклонение“, каза министърът. Каракачанов бе категоричен, че всички български войници са много по-добре подготвени от тези на много от нашите партньори. „Нека да продължат да носят гордо службата, защото имаме  нужда от тях“, заяви министър Каракачанов. Днес с пълен военен церемониал Ямбол и целият военен елит - министърът на отбраната Красимир Каракачанов, висши офицери и военнослужещи от трите вида Въоръжени сили се сбогуваха със загиналия пилот майор Георги Анастасов в родния му град Ямбол. Поклонението пред тленните останки на пилота се състоя в ритуалната зала на Централните гробища в града. \r\nЛюдмила ЙОРГОВА", "date": "2017.06.11", "title": "Министър Красимир Каракачанов: След месец ще стане ясна причината за инцидента с военния хеликоптер по време на учението \"Черно море 2017\""}
{"url": "http://www.focus-news.net/news/2017/06/11/2403839/pazardzhik-golyama-chast-ot-peshtera-e-bez-voda-zaradi-tezhka-avariya.html", "text": "Заради тежка авария на довеждащия Новомахаленски водопровод голяма част от Пещера е без вода, съобщиха от Общината. Аварията е много тежка и от ВиК дружеството в града се надяват водоподаването да бъде възстановено до 22.00 часа тази вечер. Засегнати са блоковете на изхода за град Батак, в южната част на града. Понижено ще е налягането в централната градска част.", "date": "2017.06.11", "title": "Пазарджик: Голяма част от Пещера е без вода заради тежка авария"}
{"url": "http://www.focus-news.net/news/2017/06/11/2403833/gazeta-express-v-kosovo-kam-11-ch-izbiratelnata-aktivnost-e-bila-845.html", "text": "На пресконференция председателката на Централната избирателна комисия на Косово Валдете Дака обяви, че изборния процес върви гладко, съобщава косовския портал Gazeta Express.\r\nДака оповести, че до 11 ч. избирателната активност е била 8.45% и припомни, че на предишните избори към същия час процентът е бил по-висок само с един процент. Следващата пресконференция на ЦИК ще се проведе в 15:30 ч. Николай Братанов", "date": "2017.06.11", "title": "Gazeta Express: В Косово към 11 ч. избирателната активност е била 8.45%"}
{"url": "http://www.focus-news.net/news/2017/06/11/2403841/blagoevgrad-kmetat-d-r-atanas-kambitov-dade-kurban-za-zdrave.html", "text": "Кметът на Благоевград д-р Атанас Камбитов даде курбан за здраве, който бе осветен от отец Андон Шавулев, предаде репортер на Радио „Фокус“-Пирин. На курбана при Мемориален комплекс „Памет и Вяра“ присъстваха стотици жители на града, кметът д-р Камбитов, заместник-кметовете Зорница Кралева, Христина Шопова, Янко Янков и Иво Николов и представители на общинската администрация. В словото си д-р Камбитов посочи, че това е поредната година, в който се дава такъв курбан и неговото намерение е това да се превърне в традиция. \r\n„Затова сме се събрали всички днес - да се помолим на Бог за здраве за нас и нашите близки, роднини и приятели, да се постараем да бъдем по-добри и по-човечни. Днес сме се събрали и за да си припомним и да се преклоним пред паметта на дядо Натанаил, който освети Кръста. Бъдете здрави! Господ да пази Вас, Благоевград и България!“, допълни той. Д-р Атанас Камбитов благодари на заместник-кметовете и на всички, които са взели участие в организацията на инициативата. \r\nОбщина Благоевград беше организирала и автобуси, които извозваха хората от центъра на града до Мемориалния комплекс.\r\nНатали СТЕФАНОВА", "date": "2017.06.11", "title": "Благоевград: Кметът д-р Атанас Камбитов даде курбан за здраве"}
{"url": "http://www.focus-news.net/news/2017/06/11/2403832/pernik-3413-e-izbiratelnata-aktivnost-na-mestniya-referendum-v-obshtina-tran-kam-1300-chasa.html", "text": "34,13% е избирателната активност на местния референдум в община Трън към 13.00 часа, съобщиха за Агенция „Фокус” от Общинската избирателна комисия. Жителите на общината решават дали искат, или не да се добива злато. Въпросът, на който гласуващите трябва да отговорят, е: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?”\r\nКъм 13.00 часа са упражнили правото си на вот 1 190 души във всички 21 секции. Най-много са гласувалите в Първа СИК, която се намира в СУ „Гео Милев” в града, а именно – 133 души. Денят на местния референдум протича нормално, без нарушения.\r\nРеферендумът ще влезе в сила, ако гласуват 40% от имащите право на глас, а с „да” да са отговорили повече от половината избиратели.", "date": "2017.06.11", "title": "Перник: 34,13% е избирателната активност на местния референдум в община Трън към 13.00 часа"}
{"url": "http://www.focus-news.net/news/2017/06/11/2403837/afp-predvaritelni-danni-za-glasuvaneto-vav-frantsiya.html", "text": "След като повече от 47 млн. избиратели бяха призовани да гласуват в първия тур на парламентарните избори във Франция, избирателната активност към 12 ч. достигна  19,24%, съобщава AFP.\r\nАгенцията припомня, че на миналите парламентарни избори към същия час избирателната активност е била много малко по-висока - 21,06%.\r\nСпоред някои прогнози, Еманюел Макрон, които гласува в морския курорт Льо Туке и неговата партия могат да получат след втория кръг на изборите около 400 депутата, далеч над 289-те места, необходими за мнозинство в долната камара на френския парламент. Николай Братанов", "date": "2017.06.11", "title": "AFP: Предварителни данни за гласуването във Франция"}
{"url": "http://www.focus-news.net/news/2017/06/11/2403838/prof-todor-kantardzhiev-nad-120-sa-registriranite-do-momenta-otdelni-sluchai-na-morbili-u-nas.html", "text": "В момента имаме над 120 регистрирани отделни случаи на морбили в нашата страна, групирани най-много в Пловдивско, по-малко в Пазарджишко и най-малко в Монтана. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев за епидемиологичната обстановка в страната и случаите на заразените хора с морбили. „Както предупредихме преди няколко месеца, това лято ще има внос на случаи на морбили от западноевропейските държави, които са засегнати много от тази инфекция. Изводите, които прави ЕС са, че е допуснато ниско ваксинационно покритие, което е довело до много случаи на морбили в много държави – най-много в Румъния, следвана от Италия, Германия, Великобритания и по-малко засегнати са източноевропейските държави-членки на ЕС“, коментира проф. Кантарджиев. Той припомни, че в нашата стана преди няколко месеца бе внесен вирусът на морбили и така възникна взрив с около 100 заболели в пловдивска област. „Последните седмици нови случаи бяха регистрирани в Пазарджик, които са във връзка с пловдивските. При майските тържества бяха заразени деца от Пазарджик. Освен това, имаме внос на случаи в Монтана. Вече те са над 120, като в Пазарджик лабораторно потвърдените случаи са 10“, посочи той. По думите му това, което прави впечатление, е че в Пловдив и Пазарджик боледуват деца под имунизационната възраст от 1 година. Според него това, което буди сериозно безпокойство е, че боледуват и деца над 1-годишна възраст, които трябва да бъдат имунизирани. „Проблемът е, че при някои деца е било отбелязано, че им е направена имунизация, но при изследване в Националната референтна лаборатория по морбили не бяха доказани антитела. Много лесно лабораторно може да се докаже дали една ваксина е поставена или не“, каза още проф. Тодор Кантарджиев.\r\nЛюба АЛЕКСИЕВА", "date": "2017.06.11", "title": "Проф. Тодор Кантарджиев: Над 120 са регистрираните до момента отделни случаи на морбили у нас"}
{"url": "http://www.focus-news.net/news/2017/06/11/2403844/mrrb-37-600-avtomobila-sa-preminali-po-avtomagistrala-trakiya-na-31-avgust-minalata-godina.html", "text": "Близо 37 600 автомобила са преминали по автомагистрала „Тракия“ на 31 автуст 2016 г. Това е бил денят с най-интензивно движение по аутобана миналата година, сочат данни на трафик броячите на Агенция „Пътна инфраструктура“, съобщиха от пресцентъра на Министерство на регионалното развитие и благоустройството. Досега през тази година по автомагистрала „Тракия“ най-интензивно е било движението на 17 април, когато бе последният ден на Великден – около 30 200 коли. \r\nПрез 2016 г. по автомагистрала „Тракия“ средно на денонощие в участъка София-Пловдив са преминавали около 28 500 автомобили от различните видове – леки и тежкотоварни. В частта на магистралата между Пловдив и Стара Загора са регистрирани около 18 хил. МПС-та. По-слабо е било движението от Стара Загора до Ямбол, където средно на денонощие през 2016 г. са преброени около 12 хил. превозни средства. В отсечката от Ямбол до Бургас са се движили около 12 600 автомобила средно на денонощие.\r\nСравнителен анализ сочи почти двойно по-голямо движение по „Тракия“ спрямо „Струма“ през произволно избрани дни в месеците юли и август.Така например на 15 юли (петък) 2016 г. по АМ „Тракия“ се минали около 30 800 бр. леки автомобила, а по АМ „Струма“ -14 100. На 1 август (понеделник) 2016 г. – на АМ „Тракия“ са преброени около 29 900 бр. леки автомобила, а на „Струма“ – отново около 14 100.\r\nВ сравнение с 2016 г., по Великден и Гергьовден т.г. се забелязва ръст на трафика по АМ „Струма“. На 6 май 2016 г. са отчетени около 10 500 автомобила, а през тази година на Гергьовден са регистрирани около 11 900. Подобна е ситуацията и за почивните дни на Великден. През 2016 г. са преминали около 9700 леки автомобила, а през тази година - 11 100.", "date": "2017.06.11", "title": "МРРБ: 37 600 автомобила са преминали по автомагистрала „Тракия“ на 31 август миналата година"}
{"url": "http://www.focus-news.net/news/2017/06/11/2403840/yambol-stotitsi-voennosluzheshti-i-grazhdani-otdadoha-pochit-pred-zaginaliya-pilot-mayor-georgi-anastasov.html", "text": "Министърът на отбраната Красимир Каракачанов се поклони пред тленните останки на майор Георги Анастасов. Стотици военнослужещи и граждани се събраха пред ритуалната зала на Централните гробища в Ямбол, за да отдадат последна почит пред загиналия пилот. Това съобщиха от пресцентъра на Министерство на отбраната. „Отиде си подготвен летец и истински човек, който се открояваше със силата на своя дух, всеотдайност, неизчерпаема енергия и оптимизъм. Ще помним майор Георги Анастасов като отговорен, принципен и подготвен офицер, който беше отдаден на професията си“, се казва в съболезнователното писмо от министър Красимир Каракачанов. \r\n„Днес е ден на тежка загуба, защото се прощаваме с нашия боен другар пилот първи клас майор Георги Анастасов. Той превърна мечтата си в съдба, а съдбата си в дълг да защитава България. Майор Анастасов жертва живота си, за да спаси своите колеги“, каза в траурното си слово командирът на Военноморските сили контраадмирал Митко Петев.\r\nДесетки съболезнователни телеграми и венци бяха изпратени от президента на Република България, от министър-председателя, от представители на държавната и местната власти, от видовете въоръжени сили и военни формирования на Българската армия.\r\nМайор Георги Анастасов загина на 9 юни при инцидент с хеликоптер „Пантер“ по време на тактическото учение „Черно море-2017“.", "date": "2017.06.11", "title": "Ямбол: Стотици военнослужещи и граждани отдадоха почит пред загиналия пилот майор Георги Анастасов"}
{"url": "http://www.focus-news.net/news/2017/06/11/2403842/benovska-otnovo-shte-pita-v-nedelya-v-5-sledobed-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може да управлява България?” в авторското си предаване „Беновска пита“ от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат министърът на правосъдието и член на ИК на ГЕРБ Цецка Цачева, представляващият ВСС Димитър Узунов, Четин Казак от ДПС, управителят на информационна агенция „Блиц” Ивайло Крачунов, съдия в Апелативния специализиран наказателен съд Красимира Костова. Те ще коментират темата на предаването „Съдебната реформа, глупако!”. \r\nПовторението гледайте по Канал 3 и слушайте по К2 в неделя вечер от 22.30. Пишете на benovskapita@gmail.com", "date": "2017.06.11", "title": "Беновска отново ще пита в неделя в 5 следобед: Кой и на какво основание иска и може ЛИ да управлява България"}
{"url": "http://www.focus-news.net/news/2017/06/11/2403843/korneliya-ninova-bsp-iskame-da-bade-aktualizirana-natsionalnata-strategiya-za-sigurnost.html", "text": "Искаме да бъде актуализирана националната стратегия за сигурност. Това каза лидерът на БСП Корнелия Нинова по време на пресконференция след семинар на ПГ на „БСП за България в Боровец, предаде репортер на Агенция „Фокус“. „Националната сигурност е тема за обединение, за съгласие, но е много важно на каква база го търсим това съгласие и на каква база го предлагахме. Днес направихме дискусия  с възможно най-висока експертиза в държавата“, каза Нинова. Тя поясни, че в нея са участвали ген. Пламен Студенков, Владимир Манолов, бивш началник на Националната служба за сигурност, Николай Радулов, преподавател, ген. Стефан Стефанов, Ангел Найденов, Иван Иванов, специалисти арабисти, международници. \"В резултат на днешната дискусия ние излизаме с предложение“, каза лидерът на БСП. Тя поясни, че БСП иска преглед на системата за сигурност, отбрана, МВР и службите. „Пълен стратегически преглед за настоящото състояние, а не работа на парче. Второ -актуализиране на Националната стратегия за сигурност да стане до края на септември“, заяви лидерът на БСП. Тя поясни, че от БСП искат през септември, тъй като през октомври най-вероятно ще се приеме бюджетът следваща година,  а тази национална стратегия не трябва да е документ без покритие. Нинова заяви, че по мнението на експерти трябва да се отмени реформата „Бъчварова“ в МВР и да се приеме нов Закон за МВР. \r\nДеница КИТАНОВА", "date": "2017.06.11", "title": "Корнелия Нинова, БСП: Искаме да бъде актуализирана националната стратегия за сигурност"}
{"url": "http://www.focus-news.net/news/2017/06/11/2403845/stara-zagora-tornado-e-zabelyazano-v-rayona-na-grad-shipka.html", "text": "Торнадо е забелязано в района на град Шипка. Това съобщи за \"Фокус\" кметът на града Василка Панайотова. По думите ѝ няма нанесени щети вследствие на природното явление, тъй като фунията на торнадото не е докоснало земната повърхност.\r\nСлавяна ГАЙДАРОВА", "date": "2017.06.11", "title": "Стара Загора: Торнадо е забелязано в района на град Шипка"}
{"url": "http://www.focus-news.net/news/2017/06/11/2403820/yuriy-aslanov-sotsiolog-stenogramata-za-ktb-ne-razkriva-neshto-koeto-ne-ni-e-izvestno-golyama-chast-ot-nashiya-politicheski-elit-v-krizisni-situatsii-deystva-neadekvatno.html", "text": "Стенограмата за КТБ не разкрива нещо, което не ни е известно, просто затвърждава мнението ни, за това, че голяма част от нашия политически елит в кризисни ситуации действа неадекватно. Това каза в интервю за Агенция „Фокус“ социологът Юрий Асланов, във връзка с разсекретяването на стенограмата от разговорите при президента Росен Плевнелиев по случая КТБ 29 юни 2014 г. „Някакви особени новини по същество аз не разпознавам или може би не съм компетентен напълно, за да открия такива. Стенограмата ни разкрива онова, което ни е известно, но просто поднася доказателство за поведението на част от политическите лидери“, посочи Асланов. „Прави впечатление, че като се изключат няколко души, които се опитват по същество да призоват за търсене на някакво решение за преодоляване на очевидната криза към онзи момент, други, като Бойко Борисов и не само, се опитват да извадят темата от съществото ѝ и да я пратят в полето на политическата конюнктура. Това донякъде се доказа и от вчерашната реакция на Бойко Борисов, който няма друг начин, освен да бъде изненадан неприятно от появилата се стенограма. За разлика от опитите на Михаил Миков да върне дебата към неговото същество, по повод на изключително кризисния момент с въпроси „Какво правим от утре?“, отново някак си разговорът се връща в политическата конюнктура и „дай да видим кога ще правим избори“ и подобни неща“, коментира още Асланов.\r\nСтефан ПЕТРОВ", "date": "2017.06.11", "title": "Юрий Асланов, социолог: Стенограмата за КТБ не разкрива нещо, което не ни е известно - голяма част от нашия политически елит в кризисни ситуации действа неадекватно"}
{"url": "http://www.focus-news.net/news/2017/06/11/2403847/veliko-tarnovo-nad-1500-izpalniteli-uchastvaha-v-natsionalniya-festival-nasred-megdana-v-arbanasi.html", "text": "Архитектурният резерват Арбанаси стана двудневна столица на българските обичаи, традиции и фолклор, съобщиха от пресцентъра на Община Велико Търново. Над 1500 изпълнители се събраха в селото над Велико Търново за националния фестивал „Насред мегдана”. 120 бяха формациите, представили се на сцената, а сред тях имаше състави от всички възрастови групи и от всички фолклорни области в България.\r\nСедмото издание на фестивала бе открито от заместник-кмета на община Велико Търново Ганчо Карабаджаков. Той пожела на участниците все така да милеят за българското и все толкова усърдно да пазят нематериалната култура, традиции и обичаи. \r\nОсвен характерните за цяла България народни песни и танци, изпълнителите представиха на сцената традиционни обичаи, изпълнявани по време на различни празници от народния календар. За малчуганите бе организирано училище по рисуване. Част от съпътстващата програма бе т.нар. „Улица на занаятите“, а своите умения демонстрираха пазители на автентичните български производства от миналото, превърнали се в неизменна част от родното културно наследство.\r\n„Насред мегдана в Арбанаси” е събитие, организирано от местното читалище „Иларион Драгостинов 1897”, със съдействието на Община Велико Търново и кметството в селото.", "date": "2017.06.11", "title": "Велико Търново: Над 1500 изпълнители участваха в националния фестивал „Насред мегдана” в Арбанаси"}
{"url": "http://www.focus-news.net/news/2017/06/11/2403848/iliana-benovska-g-n-radev-s-kakva-pozitsiya-borisov-tryabva-da-razgovarya-s-erdogan-i-shte-otstranite-li-hitler-uzunov.html", "text": "Г-н президент, два теста Ви предстоят в понеделник. Ще ги издържите ли, за да докажете, че сте обединител на нацията? Това пита журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. Единият е по искането на министър-председателя Бойко Борисов, цитирам: „Във вчерашното интервю (на 9 юни по бТВ) президентът отговори ли за вътрешния министър на неговото служебно правителство и сега съветник по сигурността (Пламен Узунов) - където би трябвало ДАНС да отиде или разузнаването - се е направил на Хитлер? Той каза ли, че това е недопустимо?! Аз се надявам – сега, събота и неделя не се издават укази - но в понеделник да видим указ за отстраняването на този съветник“.\r\nВторият тест, господин президент Радев, е национално-отговорен. На 13 юли премиерът Борисов отива в Турция с европейска и българска мисия на разговор с президента Ердоган и министър-председателя Йълдъръм. Защо не чуваме Вашата президентска позиция, Вашият държавнически съвет към Борисов, за да споделите отговорността за България и Европа, както следва да бъде? Ще ви припомня, че на 25 август 2016 г. - по време на първата Ви публична среща от предизборната Ви кампания в читалище в „Младост“ - ви зададох същия въпрос. На следващия ден Борисов заминаваше, отново, за Турция при Ердоган и Йълдъръм и веднага след това при канцлера Меркел. Тогава не пожелахте да отговорите, независимо че цели 20 минути упреквахте премиера Борисов и ГЕРБ, че нямат позиция по националната ни сигурност. Утре ще излезете ли с официална позиция на президент каква трябва да е позицията на България? \r\nЕ, г-н Радев, великолепно аранжирано и романтично телевизионно осветено интервю дадохте. Само че премиерът Борисов Ви призова към повече осветеност на „стъклената къща“ на президентството. Ще превърнете ли дебелите каменни стени в прозрачни, за да ни убедите, че сте президент на всички българи, а не президент на интереси и лобита? \r\nАз съм Беновска и питам.", "date": "2017.06.11", "title": "Илиана Беновска: Г-н Радев, с каква позиция Борисов трябва да разговаря с Ердоган и ще отстраните ли „Хитлер-Узунов“"}
{"url": "http://www.focus-news.net/news/2017/06/11/2403851/prof-todor-kantardzhiev-rzi-tata-tryabva-da-vzemat-mnogo-seriozni-kontrolni-merki-za-izvarshvaneto-na-imunizatsiite-v-stranata.html", "text": "За съжаление, доказаха се случаи, в които е отбелязано, че деца са ваксинирани, но всъщност не са. Това е недопустимо и мисля, че Районните здравни инспекции трябва да вземат много сериозни контролни мерки по отношение на извършването на имунизацията в нашата страна не само за морбили, рубеола и заушка, а и за всички останали. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев за епидемиологичната обстановка в страната и случаите на заразените хора с морбили. „Ако морбили е една детска шарка, то ваксинопредотвратими болести са опасни заболявания като детския паралич и дифтерията. Не бива да бъде допуснато държавата да дава много пари за ваксинация, а ваксините да не бъдат поставяни“, заяви проф. Кантарджиев. Той подчерта, че е още по-лошо, когато на родителите се дава бележка, че децата са ваксинирани, което се отразява документално, но ваксините не са слагани. \r\nПроф. Кантарджиев посочи, че в пловдивско намаляват случаите на морбили. „В момента най-много нови случаи има в Пазарджик. Ограничен е взривът в Монтана“, добави той.\r\nКантарджиев подчерта, че страната се нуждае от национална програма, която трябва да осигури правилното съхранение, разпространение и поставяне на ваксините, които купува държавата. „Националната програма трябва да обхваща и мерки за регистрация и правилно преценяване на страничните нежелани ефекти, които се получават много рядко, но се случват при поставяне на ваксините. Националната програма трябва да обхваща мерки при сигурна проява на повреда на деца при поставяне на ваксините – да бъдат лекувани адекватно“, поясни проф. Кантарджиев. По думите му световната наука е доказала, че ваксините вършат работа, защото ликвидират и намаляват много заболявания. „Засега е доказано, че повредите от ваксините, страничните и нежеланите ефекти са с хиляди пъти по-малко от това да не бъдат поставени и хората, особено децата, да боледуват“, посочи той и обясни, че неваксинирането може да доведе до епидемия, каквато е имало в Източна Европа през 1993 г. в Украйна и Русия, при непоставяне на ваксина за дифтерия. „Тогава в България имаше само 8 случаи, защото всички бяха ваксинирани, но от тях 7 деца починаха“, припомни още проф. Тодор Кантарджиев.\r\nЛюба АЛЕКСИЕВА", "date": "2017.06.11", "title": "Проф. Тодор Кантарджиев: РЗИ-тата трябва да вземат много сериозни контролни мерки за извършването на имунизациите в страната"}
{"url": "http://www.focus-news.net/news/2017/06/11/2403850/kmetat-na-blagoevgrad-d-r-atanas-kambitov-postarali-sme-se-da-podsigurim-mnogo-dobri-usloviya-za-vsichki-koito-shte-stanat-chast-ot-festivala-frankofoli.html", "text": "Постарали сме се да подсигурим много добри условия за всички, които ще станат част от фестивала „Франкофоли“. Това каза пред журналисти кметът на Благоевград д-р Атанас Камбитов, предаде репортер на Радио „Фокус“-Пирин. Той посочи, че утре ще бъде открит комплексът, където ще се проведе фестивалът. Д-р Камбитов покани всички желаещи да се присъединят към фестивала, за да се насладят на хубавата музика, която ще бъде представена. Той отбеляза, че е направено всичко възможно да бъдат отстранени грешките, допуснати при провеждането на предходните издания на фестивала.\r\nД-р Камбитов коментира, че утре ще бъдат представени и проектите за градска среда по Оперативна програма „Региони в растеж“. „Знаете, че по приоритетна ос 1 за Благоевград има средства в размер на 44 млн. лв. и това е част от тези средства. Включват се изграждането на ВиК и улична мрежа на IV микрорайон - това, за което имаше и граждани, които бяха недоволни от състоянието на улиците, е сега започваме поетапно, през 2017 и 2018 година ремонтни дейности в ж. к. „Освобождение“ и IV- микрорайон“, посочи той.  \r\nКметът на Благоевград допълни, че проектът обхваща и предплощадното пространство пред сградата на Общината, но в момента има обжалване по отношение на обществената поръчка. „Надявам се до 1 месец и половина съдът да излезе с решение, тъй като там вече имаме избран изпълнител и през лятото да успеем да изградим целия площад пред Общината“, добави още д-р Атанас Камбитов.", "date": "2017.06.11", "title": "Кметът на Благоевград  д-р Атанас Камбитов: Постарали сме се да подсигурим много добри условия за всички, които ще станат част от фестивала „Франкофоли“"}
{"url": "http://www.focus-news.net/news/2017/06/11/2403852/korneliya-ninova-s-priemaneto-na-etichniya-kodeks-na-pg-na-bsp-za-balgariya-davame-primer-nastoyavame-i-parlamentat-da-prieme-takav.html", "text": "С приемането на етичния кодекс на ПГ на „БСП за България“ даваме пример, настояваме и парламентът да приеме такъв. Това каза лидерът на БСП Корнелия Нинова по време на пресконференция след семинар на ПГ на „БСП за България\" в Боровец, предаде репортер на Агенция „Фокус“. Нинова коментира, че последните три-четири парламента не могат или не искат да приемат своите етични правила и кодекс. „Негодуванието на обществото към политическата класа ни задължава не само да приемем този етичен кодекс просто така, а и да се придържаме към нови правила, нов морал и нова почтеност в политиката. С този кодекс на групата настояваме и парламентът да приеме общ такъв за всички народни представители“, заяви лидерът на БСП. \r\nДеница КИТАНОВА", "date": "2017.06.11", "title": "Корнелия Нинова: С приемането на етичния кодекс на ПГ на „БСП за България“ даваме пример,  настояваме и парламентът да приеме такъв"}
{"url": "http://www.focus-news.net/news/2017/06/11/2403846/korneliya-ninova-za-hitleristkata-snimka-na-plamen-uzunov-akal-na-prezidenta-ne-davame-no-podobni-hitleristki-simvoli-i-znatsi-sa-nedopustimi.html", "text": "Акъл на президента не даваме, но подобни хитлеристки символи и знаци са недопустими. Това каза лидерът на БСП Корнелия Нинова по време на пресконференция след семинар на ПГ на „БСП за България\" в Боровец, във връзка с появилата се хитлеристка снимка на Пламен Узунов, който е част от екипа на президента, предаде репортер на Агенция „Фокус“.  По думите й президентът взима собствените си самостоятелни решения. „Нашата политическа позиция като партия остава. Не е променена от това, което сте чували. Подобни хитлеристки символи, знаци за нас са недопустими. Позицията ни е принципна“, каза Нинова. Попитана дали президентът трябва да освободи Пламен Узунов от екипа си, Нинова отговори: „Решението да вземе президентът Радев като държавен глава“. \r\nДеница КИТАНОВА", "date": "2017.06.11", "title": "Корнелия Нинова за хитлеристката снимка на Пламен Узунов: Акъл на президента не даваме, но подобни хитлеристки символи и знаци са недопустими"}
{"url": "http://www.focus-news.net/news/2017/06/11/2403854/lovech-72-godishen-mazh-zagina-pri-katastrofa-na-patya-selo-mikre-lovech.html", "text": "Малко преди 16.00 часа вчера на кръстовището на пътя село Микре – Ловеч са се ударили лек автомобил „Фолксваген Голф“, управляван от 72-годишен мъж и „Фолксваген Туран“, с 32-годишен водач от Ловеч. Това съобщиха от пресцентъра на МВР. В резултат на удара 72-годишният водач е починал на място, а пътничка от колата е настанена в болнично заведение.", "date": "2017.06.11", "title": "Ловеч: 72-годишен мъж загина при катастрофа на пътя село Микре – Ловеч"}
{"url": "http://www.focus-news.net/news/2017/06/11/2403858/ruse-peshehodka-e-zaginala-na-bul-balgariya-sled-kato-e-bila-blasnata-ot-motor.html", "text": "Пешеходка е загинала на бул. „България“, след като е била блъсната от мотор, съобщиха от пресцентъра на МВР. Вчера около 16.50 часа пред бензиностанция „Лукойл“ мотоциклет Ямаха“, управляван от 25-годишен мъж, блъснал пресичащата през мантинелата 50-годишна жена, която е починала на място. Водачът е настанен в болница, без опасност за живота. По случаите са образувани досъдебни производства.", "date": "2017.06.11", "title": "Русе: Пешеходка е загинала на бул. „България“, след като е била блъсната от мотор"}
{"url": "http://www.focus-news.net/news/2017/06/11/2403857/pazardzhik-kulinaren-festival-sabra-vav-velingrad-nay-dobrite-shef-gotvachi-na-balgariya.html", "text": "На централния площад във Велинград се проведе „Втори кулинарен фест–Велинград 2017“, съобщи за Радио „Фокус” – Пазарджик Бояна Кирилова от Община Велинград. Организатори на фестивала бяха Chef’s Club Velingrad, Община Велинград, Българската Асоциация на професионалните готвачи и Професионалната гимназия по икономика и туризъм „Алеко Константнов“ в курортния град. „Зам.-кметът Светла Томова откри феста с приветствие към участниците, като им пожела успех. Проявата събра на едно място шеф-готвачите на България, които представиха различни техники в готвенето, презентации, демонстрации, както и готварски уреди и оборудване. Най-добрият пицар в страната  – Цветелин Първанов, показа технологията за класически пици и пица акробатика. Щандът на сладките изделия също привлече вниманието на присъстващите. Наред с многото кулинарни изненади имаше  и демонстрация на карвинг. Тази година се проведе и конкурс \r\n„Най-добър готвач на Велинград“, в който първото място грабна Станислава Калайджиева. Второто място бе за Благой Чушков, а на трето място - Мустафа Чекеров. В концертната програма участие взеха клуб за спортни танци „Импулс“, трио „Парадайс“ и ансамбъла за народни песни и танци „Чепинче“, допълни Кирилова.\r\nТеодора ДИМИТРОВА", "date": "2017.06.11", "title": "Пазарджик: Кулинарен фестивал събра във Велинград най-добрите шеф-готвачи на България"}
{"url": "http://www.focus-news.net/news/2017/06/11/2403849/korneliya-ninova-bsp-na-seminara-na-pg-na-bsp-za-balgariya-obsadihme-ideya-za-evropeyska-sluzhba-za-sigurnost-i-za-nova-strategiya-za-vanshna-politika.html", "text": "На семинара на ПГ на БСП обсъдихме идея за европейска служба за сигурност. Това каза лидерът на БСП Корнелия Нинова по време на пресконференция след семинар на ПГ на „БСП за България в Боровец, предаде репортер на Агенция „Фокус“.  „Разбираме от вчерашното изказване на министъра на отбраната на Германия, че идеята за обща армия няма да стане. Отхвърля се тази идея, която г-н Борисов лансира. Днес обсъждахме възможността за европейска служба за сигурност, която да бъде оперативна, да дефинира общите заплахи, да планира, организира и координира превенцията и противодействието, самостоятелно и с участието на отделни служби за сигурност на страните членки на ЕС“, каза Нинова. Тя поясни, че приложението е било тази служба да има централа в Брюксел и регионални служби в държавите – членки и да съдържа дирекции за миграция и защита на границите на ЕС, антитерористична, борба срещу наркотрафика, контрабандната, оперативна, информационно-аналитична, административно-логистична и координационна. „Представиха ни цял план как биха предложили да изглежда една такава обща европейска служба за сигурност предвид на общите заплахи, пред които сме изправени като ЕС заедно“, коментира Нинова. Тя поясни, че с лекторите са се разбрали да продължат работата си заедно. Нинова поясни, че това се обвързва с предстоящата бюджетна процедура за 2018 г. и тригодишната прогнозна рамка, където по думите й е изключително важно и с наличните средства по бюджета, но и с нови, те да бъдат разпределени така, че наистина да гарантират най-необходимото по приоритети в системата за сигурност и за работата на службите. „Обсъдихме, че просто  е недопустимо политическият елит на България постоянно да увеличава средствата за собствената си охрана и сигурност в националната служба за охрана и постоянно да пренебрегва сигурността на българските граждани с минималното финансиране, което се дава на разузнаването на и на ДАНС. Предстои ни този разговор по бюджета, но от днес ние започнахме и имаме своето виждане как през него да се гарантира националната сигурност на България“, допълни Корнелия Нинова.  По отношение на външната политика в контекста на темата национална сигурност, лидерът на БСП заяви, че групата предлага да се направи една нова стратегия за външна политика с акцент възстановяване на присъствието на България в Близкия Изток и Северна Африка, включително с възстановяване на дипломатическите служби там.\r\nДеница КИТАНОВА", "date": "2017.06.11", "title": "Корнелия Нинова, БСП: На семинара на ПГ на „БСП за България“ обсъдихме идея за европейска служба за сигурност и за нова стратегия за външна политика"}
{"url": "http://www.focus-news.net/news/2017/06/11/2403856/afp-podkrepyanite-ot-sasht-siriyski-sili-ovladyaha-chast-ot-siriyskiya-grad-rakka.html", "text": "Подкрепяните от САЩ сирийски сили овладяха западния район на град Ракка, бастион на групировката „Ислямска държава“, съобщава AFP.\r\nВ свое изявление „Сирийските демократични сили“ заявиха, че техните бойци \"след два дни продължителни сражения освободиха квартала Ал-Романия в западната част на град Ракка\". Николай Братанов", "date": "2017.06.11", "title": "AFP: Подкрепяните от САЩ сирийски сили овладяха част от сирийския град Ракка"}
{"url": "http://www.focus-news.net/news/2017/06/11/2403860/mariela-kitova-sos-ptp-stranite-s-nay-malko-patni-intsidenti-prilagat-politiki-s-globalno-vazdeystvie.html", "text": "Страните с най-малко пътни инциденти и нарушения на пътя прилагат политики с всеобхватно и глобално въздействие. Това каза за Радио „Фокус“-Пирин Мариела Китова, координатор на Сдружение „SOS-ПТП“ за Югозападна България. Тя отбеляза, че в България много често чуваме за рекорден брой нарушения, за които органите са наложили съответните санкции в някой град или извън населено място, но досега не се е чуло нищо за рекордно събиране на санкции като следствие на тези огромен брой нарушения. \r\n„При нас доминира чувството за безнаказаност и тотално неглижиране и незачитане на правилата. А и при положение, че глобите не се събират, сами разбирате, че безнаказаността е съвсем реална. Причината е, че все още в България няма работещ ефективен механизъм за събиране на тези санкции и поставяне на нарушителите в такова положение, че да нямат друг избор освен да си заплатят глобата“, коментира Китова. Тя посочи, че в страната не повече от 5-10 % от сумите по издадените глоби, фишове инаказателни постановления, действително се изплащат от нарушителя.\r\nНатали СТЕФАНОВА", "date": "2017.06.11", "title": "Мариела Китова, „SOS-ПТП“: Страните с най-малко пътни инциденти прилагат политики с глобално въздействие"}
{"url": "http://www.focus-news.net/news/2017/06/11/2403853/bbc-opozitsionniyat-lider-dzheremi-korbin-ne-izklyuchva-novi-izbori-vav-velikobritaniya.html", "text": "В предаването на Ендрю Мар по BBC oпозиционният лейбъристки лидер Джереми Корбин заяви: Не може да продължаваме с този период на силна нестабилност и аз мисля, че нови предсрочни избори в Обединеното Кралство са много вероятни до края на годината или в началото на следващата.\r\n„Готов съм да водя борбата и през следващата предизборна кампания. Вижте ме – младостта е на моя страна“, усмихнат отбеляза 68-годишния Корбин, намеквайки, че повечето от младите британци гласуваха за лейбъристите. Николай Братанов", "date": "2017.06.11", "title": "BBC: Опозиционният лидер Джереми Корбин не изключва нови избори във Великобритания"}
{"url": "http://www.focus-news.net/news/2017/06/11/2403861/prof-todor-kantardzhiev-virusnite-infektsii-prez-lyatoto-koito-se-prichinyavat-ot-grupata-na-enterovirusite-zasyagat-nervnata-sistema-i-sa-mnogo-opasni.html", "text": "Вирусните инфекции през лятото, които се причиняват от голямата група на ентеровирусите, са свързани главно със засягане на нервната система. Това каза в интервю за Агенция „Фокус“ директорът на Националния център по заразни и паразитни болести проф. Тодор Кантарджиев за епидемиологичната обстановка в страната и случаите на заразените хора с морбили. „Те са много редки, но много опасни, защото при тях има отпадна симптоматика, парализа на крайници или възпаление на мозъка. Инфекциите, характерни за летния сезон, свързани с хранителни отравяния, са бактериални инфекции. Вирусите в летния сезон не причиняват или причиняват много рядко взривове, свързани със стомашни разстройства. Инфекциите, свързани със стомашни разстройства, характерни за летния сезон, са главно бактериални. В нашата страна с цел да се опростят нещата, някои колеги, включително от БАН, говориха за някакъв летен грип, свързан с дрисъци. Такова нещо няма и е ненаучно“, обясни проф. Кантарджиев. По думите му те се причиняват от салмонели, дизентерия, недобре термично обработени месни храни. Той посочи, че 90% от случаите, свързани с диария, са бактериални. \r\n„Променливото време не води до такива вируси. Вирусните инфекции, свързани с ентеровирусите, които имат неврологична симптоматика, обикновено са през най-топлите месеци от годината“, допълни проф. Кантарджиев.  В тази връзка той препоръча хигиена на ръцете, а хранителните продукти от животински произход - млякото, яйцата и месото, винаги да са в хладилник. „Когато хората са сред природата, да се оглеждат за кърлежи. При свалянето на кърлеж, ако той е от места, където има висок процент на носителство на бактериални инфекции като марсилска треска, лаймска болест, ерлихиоза и анаплазмоза, това са градинките и междублоковите пространства на големите градове, трябва да се вземат еднократно антибиотици. Ако кърлежът е свален преди три дни, антибиотикът трябва да се взима няколко дни“, поясни проф. Кантарджиев. Според него, ако заболяването се прояви след месеци, то тогава трябва да се взимат многократни дози и курсове с антибиотик.    \r\nЛюба АЛЕКСИЕВА", "date": "2017.06.11", "title": "Проф. Тодор Кантарджиев: Вирусните инфекции през лятото, които се причиняват от групата на ентеровирусите, засягат нервната система и са много опасни"}
{"url": "http://www.focus-news.net/news/2017/06/11/2403862/burgas-vazpomenatelna-sreshta-v-pamet-na-uchastvalite-vav-voynite-za-obedinenie-na-balgariya-se-sastoya-v-selo-prilep-obshtina-sungurlare.html", "text": "Възпоменателна среща в памет на загиналите във войните за обединение на България от 1912-13 и 1914-1918 г. от село Прилеп се състоя на 10 юни, съобщиха за Агенция \"Фокус\" участници в събитието. Срещата бе организирана от учителката и краевед Атанаска Янева и съмишленици от село Прилеп. Събитието се проведе на площада пред паметника в селото. В рамките на срещата бе обявена инициатива за събиране на средства за добавяне на имената на новите издирени герои върху монумента. \r\nНа срещата всички потомци на участниците във войните за обединение на България получиха паметни адреси от Атанаска Янева. Всеки паметен адрес на наследниците включва конкретните данни за техния прадядо или прачичо – име, възраст, къде е загинал, къде е погребан и лобното му място, които ще останат вече като писмен спомен за семейството. Освен това в тях е поместена и снимка на връх Каймак-Чалан, както и с песента за върха, пята преди 100 г. \r\nВъв възпоменателната среща се включи и певческа група от село Завет, която изпълни патриотични песни, подбрани за събитието. Специално място сред тях зае песента за Каймак-Чалан записана от Ганка Раева, която бе изпълнена от Никула от село Завет.", "date": "2017.06.11", "title": "Бургас: Възпоменателна среща в памет на участвалите във войните за обединение на България се състоя в село Прилеп, община Сунгурларе"}
{"url": "http://www.focus-news.net/news/2017/06/11/2403863/liderat-na-bsp-sofiya-kaloyan-pargov-priehme-161-novi-sotsialisti-za-161-ata-godishnina-na-dimitar-blagoev.html", "text": "С прием на 161 нови членове на БСП в София беше отбелязана 161-ата годишнина от рождението на основателя на организираното социалистическо движение в България Димитър Благоев-Дядото. Това съобщиха от пресцентъра на Градския съвет на БСП-София. На част от новоприетите социалисти официално бяха връчени партийните карти по време на честването в къщата-музей на именития политик и философ в Банкя. Дворът на неговия дом се оказа тесен за всички желаещи да го почетат, въпреки дъждовното време. За Благоев говори лидерът на БСП - София Калоян Паргов, общинският съветник и представител на младежката организация на социалистите в София Николай Николов и районният председател на БСП в Банкя Анна Славова. Гости на събитието бяха и народните представители от Коалиция \"БСП за България\" Георги Свиленски, Христо Проданов и Румен Георгиев.\r\n\"Димитър Благоев е един от най-значимите създатели на българската държавност, отбеляза Калоян Паргов. - За него държавността и националната независимост означават индустриализация и модернизация и са свързани с европейската интеграция. Държавността означава бърз духовен и икономически просперитет. Димитър Благоев излиза на политическата сцена в годините след Освобождението, когато по подобие на днешния ден, въпросите за оцеляването, национална идентичност и суверенитет, са актуални. Къде обаче е разликата? Разликата е, че следосвобожденска България запазва мечтите, надеждите и оптимизма. Тогава се преплитат две характеристики. Първата е на тези, които държат на икономическия просперитет. Вторите са онези, които носят и пазят в душите си възрожденските идеали, които Левски формулира като чиста и свята република. Без да искаме се налага аналогия с днешния ден. Какъв е той след 28 години на преход и безперспективност. България наистина е член на Европейския съюз, но продължава да е най-бедната и най-изостанала държава в Европа\".\r\nСпоред Николай Николов, днес в България да си социалист означава да си радикален противник на една система, която е дълбоко порочна и крайно несправедлива. \"В България действителността днес е пълна противоположност на всичко онова, което Благоев си е представял като крайна цел на социалистическото движение, каза общинският съветник от групата на БСП Лява България в СОС Николай Николов. - Богатствата са в ръцете на монополи и картели, които в своята ненаситна алчност не се спират пред нищо, за да ограбват народа. В техни ръце са и парите, и съдилищата, и полицията, и медиите. Работниците в много случаи са третирани по-зле и от роби от страна на наши и чужди работодатели. 7% от децата не тръгват на училище, а 11% от започналите училище не завършват основно образование, защото са принудени да работят. Възнагражденията на жените са с 30% по-ниски от тези на мъжете. Да се говори за честни избори е смешно. Да се твърди, че образованието и здравеопазването са общодостъпни е нелепо. Ето в тази България живеем сега! Ако беше жив Благоев как ли би отговорил на въпроса - какво е да си социалист днес в България?!\".", "date": "2017.06.11", "title": "Лидерът на БСП - София Калоян Паргов: Приехме 161 нови социалисти за 161-ата годишнина на Димитър Благоев"}
{"url": "http://www.focus-news.net/news/2017/06/11/2403866/sofiya-politsiyata-se-e-namesila-v-skandal-mezhdu-dve-familii-v-kv-fakulteta.html", "text": "Полицията се е намесила в скандал между две фамилии в кв. „Факултета“ късно снощи. Това съобщиха за Агенция „Фокус“ от пресцентъра на МВР. От там уточниха, че не се е стигало до масово сбиване, тъй като полицията се е намесила и го е предотвратила. Няма и пострадали вследствие на възникналия скандал. \r\nЛюба АЛЕКСИЕВА", "date": "2017.06.11", "title": "София: Полицията се е намесила в скандал между две фамилии в кв. „Факултета“"}
{"url": "http://www.focus-news.net/news/2017/06/11/2403834/yuriy-aslanov-sotsiolog-natsionalnata-sigurnost-beshe-narushena-ot-neadekvatnite-deystviya-na-predstavitelite-na-institutsiite-kam-momenta-s-likvidiraneto-na-ktb.html", "text": "Националната сигурност беше нарушена от неадекватните действия на представителите на институциите към онзи момент с ликвидирането на КТБ и начина, по който кризата се разви по-нататък и доведе до ощетяване на държавата. Това каза в интервю за Агенция „Фокус“ социологът Юрий Асланов, във връзка с разсекретяването на стенограмата от разговорите при президента Росен Плевнелиев по случая КТБ 29 юни 2014 г. „Очевидно КСНС не е имал капацитетът да реши този въпрос тогава и кризата продължи да се развива и след това. В крайна сметка се стигна до ощетяване на държавата с около 4 млрд.лв.“, посочи Асланов. Според него действията на част от хората в този Консултативен съвет за заплашили националната сигурност. „Въпросът е обществено значим, поради това, че са накърнени интересите на много хора и на държавата като цяло. Така че, мисля, че беше правилно да се случи разсекретяването на стенограмата. Това е право на президента да го направи. Можем да се питаме защо предишният президент не го направи, след като неколкократно беше подканван към същите действия“, коментира още социологът. По думите му в интерес на всички е да се хвърли светлина върху истината за този случай. „Не казвам, че във всички случаи трябва да се разсекретяват стенограми. Това е неуместно, защото там се обсъждат въпроси, които касаят наистина националната сигурност и международните отношения. Но в случая засегна интересите на милиони български граждани, стотици хиляди и на държавата като цяло“, допълни той. Според него криенето на съдържанието на тези разговори може само да влоши нещата.\r\nСтефан ПЕТРОВ", "date": "2017.06.11", "title": "Юрий Асланов, социолог: Националната сигурност беше нарушена от неадекватните действия на представителите на институциите към момента с ликвидирането на КТБ"}
{"url": "http://www.focus-news.net/news/2017/06/11/2403867/the-asahi-shimbun-severna-koreya-mozhe-da-se-podgotvya-za-shesto-yadreno-izpitanie.html", "text": "Регистрирана е засилена активност в района около полигона за тестване на ядрени оръжия в Северна Корея, което може да означава, че Пхенян подготвя шесто ядрено изпитания, съобщава японският вестник The Asahi Shimbun. \r\nПри предишните ядрени изпитания, извършвани от Северна Корея, винаги е имало подготвителни работи край полигона Пунгери. Според източници, запознати със ситуацията, учените, които се занимават с ядрените материали, са се събрали в Пунгери. Освен това достъпът до мястото е спрян, като движението на превозни средства и хора продължава в самия полигон. \r\nВсе още обаче не е ясно дали става дума за подготвяне на изпитание или просто се извършва инспекция на полигона.  Мария Динкова", "date": "2017.06.11", "title": "The Asahi Shimbun: Северна Корея може да се подготвя за шесто ядрено изпитание"}
{"url": "http://www.focus-news.net/news/2017/06/11/2403870/triagalnata-kula-na-serdika-shte-bade-otvorena-za-poseshteniya-sas-startirashta-sreshta-po-programa-evropa-2017-na-stolichna-obshtina-i-s-fotoizlozhba-za-knyaz-aleksandar-1-batenberg.html", "text": "В присъствието на кмета на София Йорданка Фандъкова на 12 юни (понеделник) в 13:00 ч. Триъгълната кула от крепостната стена на Сердика ще бъде отворена за посещения. Това съобщиха от пресцентъра на Столична община. Пространството е част от културно-историческото наследство на Сердика, което е реставрирано и включва място за културни прояви. \r\nНамира се в сутерена на сграда на бул. „Княгиня Мария Луиза“ 16. \r\nВ пространството около Триъгълната кула на 12 юни ще се съберат представители на гражданския сектор и културни оператори, които са бенефициенти по Програма Европа на Столична община за 2017 г. \r\nКметът на София Йорданка Фандъкова ще връчи договорите на 42 неправителствени организации, чиито проекти са одобрени за финансиране от Столична община. Ще бъдат представени първите няколко проекта във всяка от трите приоритетни области на Програмата. На събитието ще присъстват общински съветници, зам.-кметове на Столична община, кметове на райони на Столична община, които участват като партньори по проектите.\r\nЩе бъде открита и фотоизложба в чест на 160 години от рождението на княз Александър I Батенберг. Авторът д-р Тошо Пейков е събрал над 130 фотоса от живота на Батенберг - детството му, идването в България, живота му след абдикацията. \r\nТриъгълната кула на Сердика е реставрирана по проект „Античната история на София - културно-историческото наследство достъпно за всички\" по мярка 1 на програма BG08 \"Културно наследство и съвременни изкуства\" за предоставяне на безвъзмездна финансова помощ, по договор с Министерство на културата.\r\nПрограма Европа на Столична община се осъществява успешно вече девета година, като насърчава взаимодействието между структурите на гражданското общество и органите на местното самоуправление в София при достъпа до политики и прилагането на добри практики, свързани с членството на България в Европейския съюз.", "date": "2017.06.11", "title": "Триъгълната кула на Сердика ще бъде отворена за посещения със стартираща среща по Програма Европа 2017 на Столична община и с фотоизложба за княз Александър І Батенберг"}
{"url": "http://www.focus-news.net/news/2017/06/11/2403865/evrodeputatite-ot-gerb-pitat-lidera-na-sotsialistite-v-ep-dzhani-pitela-za-snimkata-s-natsistki-pozdrav-na-plamen-uzunov.html", "text": "Евродепутатите от ГЕРБ внeсоха официален въпрос до председателя на Групата на социалистите и демократите в Европейския парламент (ЕП) Джани Питела за мнението му за снимката с нацистки поздрав на президентския секретар Пламен Узунов. Това съобщиха от пресцентъра на ПП ГЕРБ. В писмото си евродепутатите запознават Питела със ситуацията с появилата се в медиите снимка на Пламен Узунов, на която той прави нацистки поздрав и припомнят, че подобен случай със заместник-министъра на регионалното развитие Павел Тенев предизвика бърза и остра реакция на премиера Бойко Борисов и последва оставката на Тенев.\r\nЕвродепутатите отбелязват, че кандидатурата на Румен Радев за президент беше подкрепена от БСП, а след избирането му, Пламен Узунов е назначен от Румен Радев за служебен министър на вътрешните работи.\r\nВ заключение евродепутатите, припомняйки отговор на председателя на Групата на ЕНП на подобен въпрос, пишат: \"От писмото, което изпратихте до председателя на Групата на ЕНП г-н Манфред Вебер, ние разбираме, че тази тема е много чувствителна за Вас. Нашата партия също смята, че такова поведение е неприемливо и ето защо взехме бързи и решителни мерки. Бихме искали да знаем каква е Вашата позиция за поведението на секретаря на българския президент. Досега нямаше реакция от президента или от лидера на БСП г-жа Корнелия Нинова, на която президентът е благодарен за своята номинация.\".", "date": "2017.06.11", "title": "Евродепутатите от ГЕРБ питат лидера на социалистите в ЕП Джани Питела за снимката с нацистки поздрав на Пламен Узунов"}
{"url": "http://www.focus-news.net/news/2017/06/11/2403859/korneliya-ninova-bsp-tryabva-da-aktualizirame-byudzheta-sas-sumite-neobhodimi-za-1000-novi-sluzhiteli-v-mvr-i-6000-v-ministerstvo-na-otbranata.html", "text": "Трябва да актуализираме бюджета за 2016 г. със сумите, необходими за 1000 нови служители в МВР и 6000 в Министерство на отбраната. Това каза лидерът на БСП Корнелия Нинова по време на пресконференция след семинар на ПГ на „БСП за България\" в Боровец, предаде репортер на Агенция „Фокус“. Нинова подчерта, че в центъра за системата за сигурност трябва да се постави човекът. „Много се говори за недокомплект в двете министерства, в службите\", заяви лидерът на БСП. \r\n„Много спекулации се появиха покрай проведения КСНС при президента Радев, както и престрелки между нас и управляващите вчера. Ще решим тези противоречия и проблеми, ако спешно и заедно направим едно нещо – да актуализираме бюджета за тази година с тези минимум суми, които са необходими за тези 1000 нови служители в МВР и 6000 в Министерство на отбраната“, допълни още Нинова. Тя поясни, че на КСНС е била направена финансова обосновка колко ще струва това и са се обединили, че човекът е най-важен в системата. Според лидера на БСП сега трябва да се пристъпи към действие. „Министърът вътрешните работи на КСНС обоснова искането за 1000 души назначаване в МВР с 300 млн. допълнително финансиране. При говорене за излишък, който варира от изказванията на премиера от 1 млрд. и половина до 3, че ги има в бюджета, смятаме, че тези 300 млн., които са абсолютно наложителни да се комплектова МВР, са възможни от излишъка. В отбраната също представиха своите разчети, те бяха също около 320 млн. Има възможност чрез излишъка в бюджета без да се нарушат другите бюджетни системи“, допълни Нинова. „Ние си настояваме за това, че в цялата система за национална сигурност трябва да влязат демографска катастрофа, корупция, бедност, неравенства, контрабанда и вътрешните проблеми на страната. Просто днес не сме обсъждали това“, заяви тя. Нинова поясни, че БСП ще направи втора такава среща по демография, здравеопазване, образование, контрабанда. И пред президента Радев настоях да има такъв консултативен съвет, той пое този ангажимент“, коментира още лидерът на БСП. \r\nДеница КИТАНОВА", "date": "2017.06.11", "title": "Корнелия Нинова, БСП: Трябва да актуализираме бюджета със сумите, необходими за 1000 нови служители в МВР и 6000 в Министерство на отбраната"}
{"url": "http://www.focus-news.net/news/2017/06/11/2403874/veliko-tarnovo-dvudnevna-kampaniya-za-sabirane-na-opasni-bitovi-otpadatsi-shte-se-provede-v-grada.html", "text": "Община Велико Търново отново организират двудневна кампания за събиране на опасни битови отпадъци от домакинства: лекарства с изтекъл срок на годност, замърсени опаковки, живачни термометри, флуорисцентни тръби, почистващи препарати, дезинфектанти, химикали, пестициди, масла и лепила; излязло от употреба електрическо и електронно оборудване; негодни за употреба батерии и акумулатори; излезли от употреба гуми, съобщиха от пресцентъра на Община Велико Търново.\r\nОтпадъците ще бъдат събирани в два мобилни пункта: на 15 юни от 10,00 до 16,00 ч. паркинг на ул. „Стоян Михайловски“, квартал „Картала“; и на 16 юни от 10,00 до 16,00 ч. паркинг на ул. “Симеон Велики“, срещу МОЛ Велико Търново.\r\nОбщина Велико Търново апелира към всички граждани да покажат отново високото ниво на своята екологична култура и отговорност и да предадат в мобилните пунктове наличните в домовете си опасни битови отпадъци, като по този начин за пореден път да способстват за опазване градската и околна среда и за това да стане тя още по-приятна и безопасна за жителите и многобройните гости града.\r\nЗа информация: тел. 062/619 502, 062/619 552, Отдел „Околна среда.", "date": "2017.06.11", "title": "Велико Търново: Двудневна кампания за събиране на опасни битови отпадъци ще се проведе в града"}
{"url": "http://www.focus-news.net/news/2017/06/11/2403855/korneliya-ninova-bsp-izvodat-ot-razsekretenata-stenograma-za-ktb-e-che-boyko-borisov-e-tselyal-edinstveno-smyanata-na-kabineta-oresharski-bez-da-darzhi-za-vlozhitelite-v-bankata.html", "text": "Изводът от разсекретената стенограма за КТБ е, че Бойко Борисов е целял единствено смяната на кабинета „Орешарски“ без да държи за вложителите в банката. Това каза лидерът на БСП Корнелия Нинова по време на пресконференция след семинар на ПГ на „БСП за България\" в Боровец във връзка със стенограмата на КСНС за КТБ, предаде репортер на Агенция „Фокус“. „Да, смятаме, че президентът трябваше да разсекрети стенограмата. Има в нея информация, която може да се получи от заседанието при президента Плевнелиев. Вероятно има още много информация по този случай, която не знаем.“, каза Нинова. Според нея разсекретяването на стенограмата е правилен ход. \r\nДеница КИТАНОВА", "date": "2017.06.11", "title": "Корнелия Нинова, БСП:  Изводът от разсекретената стенограма за КТБ е, че Бойко Борисов е целял единствено смяната на кабинета „Орешарски“ без да държи за вложителите в банката"}
{"url": "http://www.focus-news.net/news/2017/06/11/2403864/hurriyet-turskiyat-premier-preduprezhdava-che-krizata-v-katar-mozhe-da-se-prevarne-v-globalen-problem.html", "text": "В неделя министър-председателят на Турция Бинали Йълдъръм заяви, че кризата в Катар може да се превърне в глобален проблем, ако напрежението се покачи, пише вестник Hurriyet. \r\n„Новата проблемна зона, която може да се създаде тук (в Катар), няма да се ограничи само до региона“, подчерта Йълдъръм по време на среща с бизнесмени в  Истанбул. \r\n„Рискът този въпрос да се превърне в глобален проблем е много висок поради геостратегическия характер на региона“, уточни премиерът. \r\nТой призова засегнатите страни да „действат отговорно и да помогнат за намаляването на напрежението, а не за неговото увеличаване“. \r\nОсвен това Йълдъръм допълни, че Турция „преговаря с лидерите на всички страни в региона“ и призовава за спокойствие.  Мария Динкова", "date": "2017.06.11", "title": "Hurriyet: Турският премиер предупреждава, че кризата в Катар може да се превърне в глобален проблем"}
{"url": "http://www.focus-news.net/news/2017/06/11/2403872/afp-premierat-na-irlandiya-izrazi-pritesnenie-vav-vrazka-s-veroyatnata-koalitsiya-mezhdu-konservatorite-i-demokratichnata-yunionistka-partiya.html", "text": "В неделя министър-председателят на Ирландия Енда Кени изрази притеснение, че вероятната коалиция  между управляващата британска партия на консерваторите и северноирландската Демократична юнионистка партия може да представлява предизвикателство за мирния процес на провинцията, предава AFP. \r\nПо време на телефонен разговор с британския премиер Тереза Мей, Кени е „изразил своето притеснение, че нищо не трябва да застрашава Белфасткото споразумение, (известно още като Споразумението от Разпети петък)“, заяви говорителят на ирландския министър-председател.  Мария Динкова", "date": "2017.06.11", "title": "AFP: Премиерът на Ирландия изрази притеснение във връзка с вероятната коалиция между консерваторите и Демократичната юнионистка партия"}
{"url": "http://www.focus-news.net/news/2017/06/11/2403878/vitsepremierat-ekaterina-zaharieva-pred-foruma-vav-vahau-evropeyskite-lideri-tryabva-da-rabotyat-neumorno-za-da-varnat-doverieto-na-grazhdanite-v-institutsiite.html", "text": "Европейските лидери трябва да работят неуморно, за да върнат доверието на гражданите в институциите. Политиците трябва да бъдат все по-достъпни и близки до хората, заяви в изказването си на Европейския форум във Вахау, Австрия, заместник министър-председателят по правосъдната реформа и министър на външните работи Екатерина Захариева. Това съобщиха от пресцентъра на Министерството на външните работи. Eвропейският форум във Вахау се провежда от 1995 г., когато Австрия се присъединява към Европейския съюз. Целта му е да се засили диалогът с гражданите и да служи като платформа за обсъждане на общи решения за бъдещето на Съюза. Провежда се в абатството Гьотвайг като символ на християнските ценности, около които е изграден Съюзът. Тази година темата на форума е \"Европа по-близо до гражданите\", а вицепремиерът Захариева е гост-лектор. \r\nВ речта си Захариева изброи съвременните предизвикателства пред Европейския съюз: тероризма, миграцията, забавянето на икономиката, промените в климата, като подчерта, че усещането у хората, че системата е в криза, води и до чувствително намаляване на доверието към ЕС и водените от него политики. Затова и първостепенна задача на европейските политици е да приближат Съюза до гражданите. \r\n\"Трябва да спрем веднъж и завинаги да обвиняваме Брюксел за проблемите, като в същото време у дома да поемаме заслугите за успехите. Нека да прилагаме повече политики, основани на факти, да помогнем на европейските граждани да получат задълбочени познания как работи Европейският съюз\", каза още Захариева. Друго предизвикателство към Европа днес, според нея, е нуждата политиците да покажат на гражданите как Съюзът има способности да извлича позитиви от глобализацията. \"Нека не забравяме, че само преди няколко години свободното движение на хора, стоки и услуги беше невъзможно. ЕС ни даде възможността да работим, където пожелаем, да имаме свободен достъп до информация и да се възползваме от разнообразието на общия пазар\", допълни Захариева.\r\nНе на последно място българският вицепремиер посочи, че е важно да има усещане за справедливост у всички европейски граждани, тъй като това е най-важният показател за качеството на работата на евроинституциите.\r\nКато важни стъпки Захариева открои осигуряването на бърз достъп до правосъдие, включително с новите технологии, намаляване на бюрокрацията за гражданите и бизнеса, обща отбранителна политика, борба с радикализацията сред младите хора.\r\nПреди началото на форума министър Захариева участва и във възпоменателна служба в памет на Алоис Мок, бивш вицеканцлер и министър на външните работи на Австрия.", "date": "2017.06.11", "title": "Вицепремиерът Екатерина Захариева пред форума във Вахау: Европейските лидери трябва да работят неуморно, за да върнат доверието на гражданите в институциите"}
{"url": "http://www.focus-news.net/news/2017/06/11/2403877/afp-obshto-37-dushi-sa-postradali-pri-pozhar-v-bezhanski-lager-v-germaniya.html", "text": "През нощта е избухнал пожар в бежански лагер в Германия, като 37 души са пострадали, предимно заради вдишване на дим, съобщиха в неделя от полицията, предава AFP. \r\nОбщо 10 деца и четирима възрастни са приети в болница. Огънят е започнал около 2:30 ч. (местно време) в мазето на пететажна сграда в северозападния град Бремен. \r\nОт полицията съобщиха, че около 50 души ще бъдат преместени в друг лагер. Предполага се, че огънят е започнал от кошче за боклук, а след това се е разпространил. В момента се провежда разследване, за да се изясни причината за инцидента. \r\nОт 2015 г. Германия прие над един милион бежанци, като около половината от тях са от Сирия, Ирак и Афганистан.  Мария Динкова", "date": "2017.06.11", "title": "AFP: Общо 37 души са пострадали при пожар в бежански лагер в Германия"}
{"url": "http://www.focus-news.net/news/2017/06/11/2403836/gl-insp-petar-toskov-rd-pbzn-plovdiv-vse-oshte-tlee-pozharat-v-sklada-za-plastmasovi-otpadatsi-v-selo-shishmantsi.html", "text": "Все още тлее пожарът в склада за преработка на пластмасови отпадъци в пловдивското село Шишманци, очаква се до дни да е изцяло потушен. Това съобщи за Радио „Фокус“ – Пловдив главен инспектор Петър Тосков, заместник-директор на Областно управление „Пожарна безопасност и защита на населението“ в Пловдив. На място са два противопожарни екипа. „Пожарът отдавна е локализиран. Все още има слабо димоотделяне. Фадроми разчистват отпадъците и мокрят, за да се погаси по-бързо и по-лесно пластмасата, която тлее. Още дълго време ще продължат всички тези действия. Нашите екипи са там за по-голяма сигурност, ако отново възникнат пламъци“, каза гл. иснп. Тосков.\r\nГасителните действия в склада за пластмасови отпадъци в село Шишманци продължават вече десети ден.\r\n„Фокус“ припомня, че жителите на населеното място настояват за комплексна проверка от институциите, имащи отношение към дейността на целия комплекс около завода за преработване на битови отпадъци. От ръководството на Регионалната инспекция по околната среда и водите съобщиха, че ще отнемат разрешителното за работа на склада в село Шишманци, където избухна големия пожар.\r\nКъм настоящия момент няма данни за наличие на вредни емисии във въздуха, отделянето на дим вече е намаляло значително.\r\nТони МИХАЙЛОВ", "date": "2017.06.11", "title": "Гл. инсп. Петър Тосков, РД ПБЗН – Пловдив: Все още тлее пожарът в склада за пластмасови отпадъци в село Шишманци"}
{"url": "http://www.focus-news.net/news/2017/06/11/2403869/hashim-tachi-kam-grazhdanite-na-kosovo-izlezte-na-izbori-i-glasuvayte-za-vasheto-badeshte.html", "text": "Президентът на Косово Хашим Тачи, упражнявайки своето право на глас, призова гражданите на най-младата балканска държава да излязат на избори и да гласуват за бъдещето, без значение каква е партийната им принадлежност, предава скопският телевизионен канал A1 On. \r\n\"Днешните избори са от изключително значение за Косово. Без значение от партийната принадлежност, излезте и гласувайте за вашето бъдеще, за бъдещето на вашите деца, страна, за евроатлантическо бъдеще\", апелира Тачи към косовските граждани. \r\nПрезидентът на Косово гласува заедно със съпругата си Люмние и сина си Ендрит, който за първи път имаше право да даде своя глас на избори. \r\nПодобен апел към гражданите отправи и бившият държавен глава на страната Атифете Яхага, която подчерта, че изборите са важни за утвърждаване на демокрацията в страната.  Тереза Герова", "date": "2017.06.11", "title": "Хашим Тачи към гражданите на Косово: Излезте на избори и гласувайте за вашето бъдеще"}
{"url": "http://www.focus-news.net/news/2017/06/11/2403880/sofiya-kilometrichna-kolona-ot-avtomobili-se-e-obrazuvala-po-avtomagistrala-hemus-v-uchastaka-mezhdu-tunelite-topli-dol-i-vitinya-v-posoka-stolitsata.html", "text": "Километрична колона от автомобили се е образувала по автомагистрала „Хемус“, в участъка между тунелите „Топли дол“ и „Витиня“ в посока столицата, предаде репортер на Агенция „Фокус“. Движението в неделния ден е натоварено. \r\n„Фокус“ призовава шофьорите да проявяват търпение на пътя и да не предприемат рискови маневри, да спазват дистанция и да се съобразяват с метеорологичната обстановка.\r\nЕкипът на Агенция и Радио „Фокус“ ще продължи да ви информира за актуалната пътна обстановка в страната.", "date": "2017.06.11", "title": "София: Километричнa колонa от автомобили се e образувалa по автомагистрала „Хемус“, в участъка между тунелите „Топли дол“ и „Витиня“ в посока столицата"}
{"url": "http://www.focus-news.net/news/2017/06/11/2403881/mariela-kitova-sos-ptp-v-balgariya-signalite-za-narusheniya-na-patya-se-podavat-postfaktum-sled-porednata-tragediya.html", "text": "В България сигналите за нарушения на пътя се подават постфактум, след поредната трагедия, а не когато ставаме свидетели на нарушението. Това каза за Радио „Фокус“-Пирин Мариела Китова, координатор на Сдружение „SOS-ПТП“ за Югозападна България. „Една успешна практика например е използването на публичен регистър, в който да се въвеждат данни за извършеното нарушение и дали нарушителите са заплатили съответната глоба. Неизплащането на глобата води до ограничен достъп или отказ за редица обществени услуги, увеличаване на стойността на задължителната застраховка „Гражданска отговорност“ за автомобилистите. Най-малкото, всеки работодател може да влезе и да провери колко коректен платец си или колко често си позволяваш да прекрачваш правилата. Всяко от тези неудобства в един момент  води до заплащане на съответната глоба“, посочи тя. \r\nМариела Китова добави, че в нашата страна проблемите по отношение на пътна безопасност, контрол на пътя и над нарушителите, събираемост на глобите и изпълняване на наложените наказания, са изключително много. Според нея не бива да се заблужаваме, че полицейското присъствие и големият брой камери на пътя са два достатъчни фактора, които ще могат сами по себе си решат проблемите. Тя отбеляза, че в страните, където глобите се събират ефективно, нарушителите си знаят, че измъкване няма, а освен това политиките в това отношение са такива, че неизплащането на санкцията води до редица неудобства за нарушителя. По думите на Китова освен това в чужбина гражданско общество и институциите действително си сътрудничат, тъй като голям брой сигнали за нарушения се подават именно от гражданите.\r\nНатали СТЕФАНОВА", "date": "2017.06.11", "title": "Мариела Китова, „SOS-ПТП“: В България сигналите за нарушения на пътя се подават постфактум, след поредната трагедия"}
{"url": "http://www.focus-news.net/news/2017/06/11/2403868/dots-antoniy-galabov-smisalat-na-otchetnostta-ne-e-v-tova-da-bade-razsekreten-dokument-s-opredeleno-nivo-na-zashtita-a-samiyat-protses-na-vzimane-na-reshenie-da-e-prozrachen.html", "text": "Смисълът на прозрачността и отчетността не е в това да бъде разсекретен документ, който е получил определено равнище на защита. Смисълът е в това самият процес на взимане на решение да е прозрачен. Това каза в интервю за Агенция „Фокус“ политологът доц. Антоний Гълъбов във връзка с разсекретяването на стенограмата oт разговорите при президента Росен Плевнелиев по случая КТБ 29 юни 2014 г . „Много важно е да се върви към прозрачност и участие в процеса на взимане на решения, а не в подобен тип усилия, положени за това да бъде осигурен достъп до един документ, който сам по себе си показва, че решението вече е взето, коментира доц. Гълъбов. По думите на политолога самият факт, че на тази стенограма се обърна малко внимание, с изключение на част от участниците в това заседание, и почти никой не коментира съдържанието ѝ, е показателен. Според него това е по-скоро фалшив устрем към прозрачност, отколкото наистина отговорно отношение към процеса на взимане на решение.\r\nДоц. Гълъбов коментира още, че смисълът на това този тип документи да бъдат с особен режим на защита е в необходимостта в такъв формат да бъдат излагани данни и факти, които не би трябвало да бъдат обект на обществен достъп. „Със сигурност имаме прецедент. Със сигурност имаме ситуация, в която подлежи на преосмисляне секретността във формата на КСНС и това е проблем, който трябва да реши администрацията на президента. Защото има закон за КСНС, има ясни правила, при които се провеждат тези заседания и дискусии“, каза още политологът.\r\nСтефан ПЕТРОВ", "date": "2017.06.11", "title": "Доц. Антоний Гълъбов: Смисълът на отчетността не е в това да бъде разсекретен документ с определено ниво на защита, а самият процес на взимане на решение да е прозрачен"}
{"url": "http://www.focus-news.net/news/2017/06/11/2403884/plovdiv-intenziven-e-trafikat-na-vhodno-izhodnite-arterii-na-grada-nay-natovareno-v-oblastta-e-dvizhenieto-po-avtomagistrala-trakiya.html", "text": "Интензивен е трафикът на входно-изходните артерии на град Пловдив. Това съобщи за Радио „Фокус“ – Пловдив дежурният в Областно пътно управление. Най-натоварено в Пловдивска област е движението по автомагистрала „Тракия“ и по пътищата Пловдив-Карлово и Пловдив-Асеновград-Смолян. Опасност от свличане на земна маса и от падащи камъни има по направленията Юговско ханче-Югово-Лъки-Здравец, Смолян-Кричим-Стамболийски и Кричим-Михалково. Водачите трябва да преминават с повишено внимание по посочените пътни участъци. \r\nОстават в сила въведените забрани за движение на територията на Пловдивска област. Проходът Троян-Кърнаре е затворен за преминаване на камиони над 10 тона, заради ремонт на мост. До 20 декември остава забранено движението на камиони над 12 тона по пътя Поповица-Болярци. Ограничено е движението на всички моторни превозни средства в района на км 19 от третокласния път Тополово-Леново-Поройна. Забранено е и преминаването на МПС с височина над 4 метра през тунелите по път II-86 Асеновград-Нареченски бани. Обходният маршрут за по-високите превозни средства е по пътя Кричим-Девин. До 20 юни е забранено движението на автомобили по ул. „Ал. Стамболийски” в Асеновград, в участъка от ул. „Капитан Райчо” до ул. „Любен Каравелов”. Причината са дейности по изграждането на канализационна и водоснабдителна мрежа.\r\nДвижението на територията на град Пловдив се засилва, но се извършва нормално и без затруднения. Няма струпване на автомобили по главните градски булеварди. Преминаването през светофарните уредби се осъществява средно за около 3 минути.\r\nТони МИХАЙЛОВ", "date": "2017.06.11", "title": "Пловдив: Интензивен е трафикът на входно-изходните артерии на града, най-натоварено в областта е движението по автомагистрала „Тракия“"}
{"url": "http://www.focus-news.net/news/2017/06/11/2403875/euronews-zashto-parlamentarnite-izbori-vav-frantsiya-sa-tolkova-vazhnii.html", "text": "В неделя френските граждани отново се върнаха в избирателните секции, като само преди месец избраха Еманюел Макрон за президент на страната, предава Euronews. \r\nЗащо изборите за парламент обаче са толкова важни? През май Макрон получи подкрепата на гражданите заради обещанията си да преразгледа трудовото законодателство, да намали корпоративните данъци и да инвестира милиарди във възобновяема енергия и в професионални обучения. \r\nАко той не получи мнозинство в парламента, това ще затрудни приемането на законите и ще бъде голям удар за неговия план да въведе реформи. А според някои реформите са изключително необходими във Франция, където безработицата от дълго време надхвърля 10%. \r\nМакрон се нуждае от 289 места в парламента, за да има мнозинство. Освен това ще бъде интересно да се види как новата партия на френския президент ще промени политическия пейзаж. Друг фактор, който трябва да се следи, е подкрепата, която ще получи Марин льо Пен от „Националния фронт“.  Мария Динкова", "date": "2017.06.11", "title": "Euronews: Защо парламентарните избори във Франция са толкова важни?"}
{"url": "http://www.focus-news.net/news/2017/06/11/2403886/tass-rusiya-i-evropeyskata-komisiya-sa-obsadili-savmestnite-gazovi-proekti-na-konferentsiya-v-astana.html", "text": "Министърът на енергетиката на Русия Алeксандър  Новак и еврокомисарят по въпросите за енергийния съюз Марош Шефчовиш са обсъдили сътрудничеството между Русия и Европейския съюз в сферата на енергетика по време на министерската конференция за устойчиво развитие на енергетиката в Астана, предава ТАСС. Това съобщиха в неделя от руското Министерство на енергетиката. \r\n„По време на срещата страните обсъдиха настоящата ситуация с газопровода „Северен поток 2“, „Турски поток“ и ОПАЛ“, допълниха от руското ведомство. \r\nСъщо така Новак и Шефчович са засегнали въпроса за  транзита на руски природен газ през Украйна.  Мария Динкова", "date": "2017.06.11", "title": "ТАСС: Русия и Европейската комисия са обсъдили съвместните газови проекти на конференция в Астана"}
{"url": "http://www.focus-news.net/news/2017/06/11/2403883/georgi-botsev-pss-blagoevgrad-uvelichava-se-broyat-na-turistite-s-planinska-zastrahovka.html", "text": "Увеличава се броят на туристите, които си правят планинска застраховка. Това каза за Радио „Фокус“-Пирин Георги Боцев, планински спасител от Отряд-Благоевград към Планинска спасителна служба (ПСС), район Рила планина. Според него самите застрахователи трябва повече да промотират пакетите или услугата, която предлагат, защото хората нямат достатъчно информация за това. „Нас често ни питат в планината откъде могат да си направят застраховка и на каква цена. Може би не е достатъчна рекламата на тази услуга, но хората имат желание да го направят и знаят, че това е някаква сигурност, която получават. В момента, доколкото знам, различни фирми имат застраховка „Уикенд“, която е около 3,50 лв. за 3 дни, което е една доста нормална цена“, уточни той. \r\nГеорги Боцев подчерта, че Планинската спасителна служба е структура към Българския червен кръст и при сигнал за проблем не питат дали човека има застраховка или не, а просто отиват да помогнат. По думите му след това нещата са различни, но винаги спасителите гледат да си свършат работата, да спасят човека и да му помогнат. Георги Боцев отбеляза, че по принцип в България много малко се говори за планинското спасяване като цяло и хората нямат достатъчно информация. „Нашата дейност остава още някак си в сянка, но аз виждам, че нещата започват да вървят, благодарение на по-добрите контакти с медиите и самото общество по този начин разбира за нашата дейност“, добави още той.\r\nНатали СТЕФАНОВА", "date": "2017.06.11", "title": "Георги Боцев, ПСС-Благоевград: Увеличава се броят на туристите с планинска застраховка"}
{"url": "http://www.focus-news.net/news/2017/06/11/2403888/afp-amerikanskite-sili-sa-izvarshili-operatsiya-sreshtu-somaliyskata-teroristichna-grupirovka-al-shabab.html", "text": "В неделя американските сили са извършили нападение срещу терористичната групировка „Ал Шабаб“ в Сомалия, която е свързана с „Ал Кайда“, съобщи Пентагонът, предава AFP. \r\nОперацията е била подготвена „в сътрудничество с регионалните партньори като пряк отговор на действията на „Ал Шабаб“, включително скорошните нападения срещу сомалийските сили.“ Американските власти уточниха, че атаката е била извършена на около 300 км югозападно от Могадишу.   Мария Динкова", "date": "2017.06.11", "title": "AFP: Американските сили са извършили операция срещу сомалийската терористична групировка „Ал Шабаб“"}
{"url": "http://www.focus-news.net/news/2017/06/11/2403887/blagoevgrad-natovareno-e-dvizhenieto-po-avtomagistrala-struma-i-glaven-pat-e-79-v-oblastta-patnite-nastilki-na-mnogo-mesta-sa-mokri-i-hlazgavi.html", "text": "Натоварено е движението в участъците на автомагистрала „Струма“ и главен път Е-79 в област Благоевград. Пътните настилки на много места са мокри и хлъзгави, затова е необходимо шофьорите да карат внимателно и с повишено внимание. Това съобщиха за Радио „Фокус“ – Пирин от Областно пътно управление – Благоевград. Опасност от падащи камъни има в района на Кресненското дефиле и по второкласен път – 19 Симитли – Гоце Делчев. През изминалия ден няма регистрирани тежки пътни инциденти в Благоевградския регион. \r\nВодачите на моторни превозни средства трябва да шофират внимателно по главен път Е-79 от км 397+150 до км 401+420, тъй като се полага хоризонтална маркировка. Отново по главния път, но от км 359+000 до км 381+000 между Благоевград и отклонение за село Крупник, се извършва косене и и бодрязване на храсти отляво и вдясно на пътя до 16 юни, затова преминаването през участъка трябва да се извършва с повишено внимание. Стеснен участък поради дестабилизиран банкет вляво има на пътя Звъничево-Ветрен дол-Велинград-Юндола-Якоруда-о. п. Разлог при км 98+500. Движението е урегулирано с необходимите пътни знаци за срок до 30 юни. Заради разрушена подпорна стена с дължина 15 метра, дясното платно е подкопано и движението се извършва само в лявата лента на пътя Гоце Делчев-Катунци-Петрич при км 38+380, в село Горно Спанчево. Движението е урегулирано с необходимите пътни знаци до 31 август. Едното платно за движение е деформирано, поради активизирало се свлачище и преминаването се извършва само в едната лента за движение по пътя село Блатска – село Абланица, при км 7+700. Движението е урегулирано с пътни знаци до 31 юли.\r\nЛивия НИНОВА", "date": "2017.06.11", "title": "Благоевград: Натоварено е движението по автомагистрала „Струма“ и главен път Е-79 в областта, пътните настилки на много места са мокри и хлъзгави"}
{"url": "http://www.focus-news.net/news/2017/06/11/2403890/the-hill-donald-tramp-obvini-dzheyms-komi-v-malodushie.html", "text": "В неделя американският президент Доналд Тръмп заяви, че изтеклата информация от бившия директор на ФБР Джеймс Коми ще бъде „много по-широко разпространена, отколкото някой е предполагал за възможно“, пише The Hill.\r\n„Напълно незаконно?“, подчерта Тръмп, допълвайки: „Много малодушно!“ \r\nТози коментар държавният глава направи, след като миналата седмица в своите показания Коми отбеляза, че е предоставил информация от разговорите си с Тръмп на медиите чрез приятел с надеждата това да доведе до назначаването на специален прокурор.  Мария Динкова", "date": "2017.06.11", "title": "The Hill: Доналд Тръмп обвини Джеймс Коми в малодушие"}
{"url": "http://www.focus-news.net/news/2017/06/11/2403873/sitelmakedoniya-ramush-haradinay-prizova-grazhdanite-na-kosovo-da-uprazhnyat-pravoto-si-na-glas.html", "text": "Председателят на \"Алианс за бъдещето на Косово\" Рамуш Харадинай, номиниран за министър-председател от коалицията, в която влизат още Демократическатапартия и \"Инициатива за Косово\", упражни правото си на глас в Прищина, призовавайки гражданите да последват примера му, предава скопският телевизионен канал \"Сител\".\r\n\"Отправям апел към гражданите да излязат и да гласуват... гласът има значение и днешното решение има тежест\", подчерта Харадинай.\r\nПредсрочният парламентарен вот започна в седем часа местно време и ще приключи в 19 часа. Право на глас имат над 1,8 млн. косовари, които избират новия състав на 120-членния законодателен орган в Прищина.  Тереза Герова", "date": "2017.06.11", "title": "\"Сител\"(Македония): Рамуш Харадинай призова гражданите на Косово да упражнят правото си на глас"}
{"url": "http://www.focus-news.net/news/2017/06/11/2403889/pernik-5169-e-izbiratelnata-aktivnost-na-mestniya-referendum-v-obshtina-tran-kam-1700-chasa.html", "text": "51,69% е избирателната активност на местния референдум в община Трън към 17.00 часа, съобщиха за Агенция „Фокус” от Общинската избирателна комисия. До момента са гласували 1802 души. С тази избирателна активност, референдумът минава минималния праг от 40%, за да бъде признат за валиден. За да бъде прието решението на референдума, с \"да\" трябва да са отговорили повече от половината от участвалите в допитването.\r\nЖителите на общината решават дали искат, или не да се добива злато. Въпросът, на който гласуващите трябва да отговорят, е: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?” Бюлетината съдържа въпроса за провеждане на референдума и два възможни отговора – „ДА” и „НЕ”, написани с еднакъв шрифт.\r\nОт Общинската избирателна комисия уточниха, че няма постъпили сигнали за нарушения, както и че хората не са изпитвали затруднения при гласуването на допитването. Към 13.00 часа избирателната активност бе 34,13%.\r\nРешението за това допитване бе взето на заседание на Общински съвет – Трън, проведено на 21 април 2017г. във връзка с предложението за инвестиционно намерение и предстоящата експлоатация на находищата в община Трън и вследствие на създаденото обществено напрежение по темата. \r\nХората „против“ възобновяването на мина в града, трябва да отговорят с \"да\", а гражданите, подкрепящи инвестиционното предложение за златодобив - с \"не\". \r\nПраво да гласуват на местен референдум имат гражданите на Република България с избирателни права, които имат постоянен или настоящ адрес, когато той е различен от постоянния на територията на Община Трън през последните 6 месеца преди насрочването на референдума. Имащите право на глас са 3 486 души. \r\nАко не бъде прието предложението, по същия въпрос ще може да бъде иницииран нов местен референдум не по-рано от една година от датата на произвеждането му. Резултатите от допитването могат да бъдат обжалвани от инициатора на референдума или от областния управител в срок от 7 дни след оповестяването им.\r\nЛюба АЛЕКСИЕВА", "date": "2017.06.11", "title": "Перник: 51,69% е избирателната активност на местния референдум в община Трън към 17.00 часа"}
{"url": "http://www.focus-news.net/news/2017/06/11/2403892/pregled-na-mezhdunarodnite-novini-do-18-chasa-agentsiya-fokus.html", "text": "След като повече от 47 млн. избиратели бяха призовани да гласуват в първия тур на парламентарните избори във Франция, избирателната активност към 12 ч. достигна  19,24%.\r\nАгенцията припомня, че на миналите парламентарни избори към същия час избирателната активност е била много малко по-висока - 21,06%.\r\nСпоред някои прогнози, Еманюел Макрон, които гласува в морския курорт Льо Туке и неговата партия могат да получат след втория кръг на изборите около 400 депутата, далеч над 289-те места, необходими за мнозинство в долната камара на френския парламент.\r\n*** Към 15 ч. местно време избирателната активност в Косово е била 27, 94%, съобщават от Централната избирателна комисия. \r\nНай-висока е избирателната активност в община Зубин Поток, където живеят предимно сърби. Там  43, 06% от имащите право да гласуват са подали своя вот. \r\nВ столицата Прищина, избирателната активност е 34,10%.\r\n*** В неделя американските сили са извършили нападение срещу терористичната групировка „Ал Шабаб“ в Сомалия, която е свързана с „Ал Кайда“, съобщи Пентагонът. \r\nОперацията е била подготвена „в сътрудничество с регионалните партньори като пряк отговор на действията на „Ал Шабаб“, включително скорошните нападения срещу сомалийските сили.“ Американските власти уточниха, че атаката е била извършена на около 300 км югозападно от Могадишу.  \r\n*** Министърът на енергетиката на Русия Алeксандър  Новак и еврокомисарят по въпросите за енергийния съюз Марош Шефчовиш са обсъдили сътрудничеството между Русия и Европейския съюз в сферата на енергетика по време на министерската конференция за устойчиво развитие на енергетиката в Астана. Това съобщиха в неделя от руското Министерство на енергетиката. \r\n„По време на срещата страните обсъдиха настоящата ситуация с газопровода „Северен поток 2“, „Турски поток“ и ОПАЛ“, допълниха от руското ведомство. \r\nСъщо така Новак и Шефчович са засегнали въпроса за  транзита на руски природен газ през Украйна.\r\n*** През нощта е избухнал пожар в бежански лагер в Германия, като 37 души са пострадали, предимно заради вдишване на дим, съобщиха в неделя от полицията.\r\nОбщо 10 деца и четирима възрастни са приети в болница. Огънят е започнал около 2:30 ч. (местно време) в мазето на пететажна сграда в северозападния град Бремен. \r\nОт полицията съобщиха, че около 50 души ще бъдат преместени в друг лагер. Предполага се, че огънят е започнал от кошче за боклук, а след това се е разпространил. В момента се провежда разследване, за да се изясни причината за инцидента. \r\nОт 2015 г. Германия прие над един милион бежанци, като около половината от тях са от Сирия, Ирак и Афганистан.\r\n*** Президентът на Косово Хашим Тачи, упражнявайки своето право на глас, призова гражданите на най-младата балканска държава да излязат на избори и да гласуват за бъдещето, без значение каква е партийната им принадлежност.\r\n\"Днешните избори са от изключително значение за Косово. Без значение от партийната принадлежност, излезте и гласувайте за вашето бъдеще, за бъдещето на вашите деца, страна, за евроатлантическо бъдеще\", апелира Тачи към косовските граждани. \r\nПрезидентът на Косово гласува заедно със съпругата си Люмние и сина си Ендрит, който за първи път имаше право да даде своя глас на избори. \r\nПодобен апел към гражданите отправи и бившият държавен глава на страната Атифете Яхага, която подчерта, че изборите са важни за утвърждаване на демокрацията в страната.\r\n*** В неделя министър-председателят на Турция Бинали Йълдъръм заяви, че кризата в Катар може да се превърне в глобален проблем, ако напрежението се покачи.\r\n„Новата проблемна зона, която може да се създаде тук (в Катар), няма да се ограничи само до региона“, подчерта Йълдъръм по време на среща с бизнесмени в  Истанбул. \r\n„Рискът този въпрос да се превърне в глобален проблем е много висок поради геостратегическия характер на региона“, уточни премиерът. \r\nТой призова засегнатите страни да „действат отговорно и да помогнат за намаляването на напрежението, а не за неговото увеличаване“. \r\nОсвен това Йълдъръм допълни, че Турция „преговаря с лидерите на всички страни в региона“ и призовава за спокойствие.\r\n*** Подкрепяните от САЩ сирийски сили овладяха западния район на град Ракка, бастион на групировката „Ислямска държава“.\r\nВ свое изявление „Сирийските демократични сили“ заявиха, че техните бойци \"след два дни продължителни сражения освободиха квартала Ал-Романия в западната част на град Ракка\".\r\n*** В предаването на Ендрю Мар oпозиционният лейбъристки лидер Джереми Корбин заяви: Не може да продължаваме с този период на силна нестабилност и аз мисля, че нови предсрочни избори в Обединеното Кралство са много вероятни до края на годината или в началото на следващата.\r\n„Готов съм да водя борбата и през следващата предизборна кампания. Вижте ме – младостта е на моя страна“, усмихнат отбеляза 68-годишния Корбин, намеквайки, че повечето от младите британци гласуваха за лейбъристите.", "date": "2017.06.11", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/11/2403895/stoil-alipiev-natsionalna-asotsiatsiya-za-zashtita-na-potrebitelite-nyama-organiziran-kontrol-na-pazara-v-mebelniya-sektor-v-koyto-aktsent-da-bade-preventsiyata.html", "text": "Няма организиран контрол на пазара в мебелния сектор, в който акцент да бъде превенцията. Това каза в интервю за Радио \"Фокус\" Стоил Алипиев, председател на Националната асоциация за защита на потребителите. Той допълни още, че българският пазар е достатъчно разнообразен по отношение на предлагането на мебелни продукти в големи търговски вериги, специализирани магазини, малки търговски обекти или по поръчка. \r\n„Голямото разнообразие в предлагането на вещи за дома от страна на търговци и голямото разнообразие на различните видове мебели говорят за една ожесточена конкуренция. При наличие на такава конкуренция винаги има предпоставки да се пробват нерегламентирани начини да бъде спечелен потребителят, или пък да бъде измамен в цената. Също така, измами се срещат и в това да се предлага стока на клиентите с по-ниско качество на по-висока цена, или пък в последващи допълнения за определени дейности цената да расте нагоре. Във всички случаи тези рискове на нашия пазар са налице и са факт. Проблем има и потребителят, защото контролът в тази сфера е нищожен, КЗП работи само по сигнали. Това води до големи финансови загуби за потребителя, тъй като всички знаем, че цените тук са високи и всеки един проблем нанася голяма икономическа загуба на потреблението”, коментира Стоил Алипиев.", "date": "2017.06.11", "title": "Стоил Алипиев, Национална асоциация за защита на потребителите: Няма организиран контрол на пазара в мебелния сектор, в който акцент да бъде превенцията"}
{"url": "http://www.focus-news.net/news/2017/06/11/2403893/aktsenti-v-sutreshniya-blok-dobro-utro-balgariya-na-radio-fokus.html", "text": "След първия тур на парламентарните избори във Франция - ще получи ли Еманюел Макрон мнозинство в парламента, за да изпълни обещаните реформи? Защо е важно това гласуване за бъдещето на Франция и как новата партия на френския президент ще промени политическия пейзаж в страната? Наш събеседник ще бъде проф. Любомир Григоров, преподавател в университета в Тулуза. \r\nКакви са резултатите от местния референдум в Община Трън на 11 юни, който определя дали да се осъществява златодобив в района, ще ни каже временно изпълняваща длъжността кмет Цветислава Цветкова. \r\nКак трябва да се актуализира националната стратегия за сигурност и ще предложи ли БСП нов Закон за МВР? Какво цели етичният кодекс на депутатите-социалисти, който бе приет от парламентарната група (ПГ) на политическата сила? След семинара в Боровец гост в програмата ни в минутите след 08.00 часа ще бъде заместник-председателят на ПГ на „БСП за България“ Жельо Бойчев.\r\nЗа пета поредна година ще се проведе демонстрация на действията на екипите на БЧК при наводнения в района на Кресна. Подробностите очакваме от колегата Лора Калчева от Радио „Фокус“-Пирин.\r\nЩе разберем и къде ще бъдат съсредоточени усилията на археолозите в района на късноантичната крепост „Ковачевско кале“.\r\nТези и други теми предстоят в сутрешния блок „Добро утро, България“ на Радио „Фокус“ от 06.00 до 10.00 часа. Започнете седмицата добре информирани! Водещ е Албена Иванова.", "date": "2017.06.11", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/06/11/2403876/dots-antoniy-galabov-lipsata-na-stanovishte-na-prezidenta-rumen-radev-po-povod-samiya-problem-ktb-e-defitsit-v-pozitsiyata-na-prezidentskata-administratsiya.html", "text": "Липсата на становище на президента Румен Радев по повод самия проблем „КТБ“ е дефицит в позицията на президентската администрация. Това каза в интервю за Агенция „Фокус“ политологът доц. Антоний Гълъбов във връзка с разсекретяването на стенограмата oт разговорите при президента Росен Плевнелиев по случая КТБ 29 юни 2014 г . В известен смисъл държавният глава беше принуден да разсекрети стенограмата за КТБ от решението на съда, но това, което за мен е по-важно е, че не чух коментар от президента Радев по повод на КТБ, коментира политологът. „Разбирам, че е трудно в началото на мандата му, той да формира цялостна позиция по толкова сериозен въпрос, но липсата на ясно изразено становище не по повод на това кой какво е казал, а по повод на самия проблем, е дефицит в момента в позицията на президентската администрация“, добави той. \r\nПо думите му остава въпросът какво се случи в КТБ и какво е представлявала тази банка. „Искам да припомня едно ключово изказване на президента Плевнелиев, който каза, че в КТБ са затворени досиетата на политическата корупция в България и до голяма степен на това, което се случваше в годините на трансформация у нас. Публичният интерес и българското общество ще спечели, ако получи една достатъчно пълна и смислена картина на проблема КТБ, тъй като това е нещо много повече, отколкото обявяването в несъстоятелност на една банка“, каза още доц Гълъбов.\r\nСпоред него същественият въпрос оттук нататък е в хода на съдебните процедури, защото именно КТБ ще се превърне в един много силен критерий за състоянието на институциите на съдебната власт. „След като на политическо равнище виждаме, че не е имало готовност да бъде поставен в цялата му острота проблемът, свързан с КТБ, много важно е да видим по какъв начин институциите на съдебната власт ще продължат разследването и ще докажат истината, свързана с конкретните действия на групи от хора, на институции, на отделни лица, които доведоха до фалита на КТБ“, отбеляза политологът.\r\nСтефан ПЕТРОВ", "date": "2017.06.11", "title": "Доц. Антоний Гълъбов: Липсата на становище на президента Румен Радев по повод самия проблем КТБ е дефицит в позицията на президентската администрация"}
{"url": "http://www.focus-news.net/news/2017/06/11/2403897/gl-insp-plamen-genchev-pozharna-bezopasnost-i-i-zashtita-na-naselenieto-gabrovo-grazhdanite-zadalzhitelno-tryabva-da-signalizirat-na-telefon-112-ako-zabelezhat-pozhar-v-gora.html", "text": "Гражданите задължително  трябва да сигнализират на телефон 112, ако забележат пожар в гора. Това каза за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и и защита на населението“ – Габрово. Той препоръча, ако нямат телефон, да отидат до близка хижа, туристически пункт , местно лесничейство или кметство на населено място. „Идеята е своевременно да се каже за мястото на възникване на пожара, за да може да се реагира на време. Също така, ако имат информация за хора, които пребиват в близост до огнището на запалването, е важно точно и навременно да съобщят за тяхното местоположение, защото от това може да зависи техният живот. Не на последно място при усложняване на обстановката, ако попаднат в пожар в гората, трябва да потърсят безопасен път, за да напуснат района на пожара, като се движат в посока обратна на посоката на вятъра, покрай реки, потоци и т. н.“, допълни гл. инсп. Генчев. \r\nТой подчерта, че е от изключително значение да се обърне внимание на децата и възрастните хора да не палят огън, тъй като не са в състояние да контролират горенето и гасенето. Началникът на Районната пожарна служба припомни, че при ветровито време паленето на пожари в сухи треви или стърнища може да доведе до усложнения и до възникване на пожари на по-големи площи. „Ако все пак се случи хора да попаднат в горски пожар, е нужно да знаят, че първо, ако запалването е в начална фаза, те могат да се опитат да го потушат с пръст, пясък, или с листа от зелени клони, като разбира се трябва да следят за собствената си безопасност – най-вече да не се запалят дрехи им или да получат обгазяване от вдишването на изгорелите газове“, допълни гл. инсп. Пламен Генчев. \r\nТой посочи, че в повечето случаи при пожари в горски територии, стърнища и поляни се включват ловни пружинки  и доброволци от съответното населено място и от съседните населени места. „Хората са достатъчно ангажирани по време на гасенето на пожара, но ще е още по-хубаво, ако са ангажирани и със самата превенция, ако помагат това да не се случва. Това е една от причините ние да се опитваме, с всяка изминала година, да стоим все по-близо до хората, най-вече чрез кметовете и кметските наместници на съответните населени места. Всяка година се срещаме с тях, разговаряме, даваме им бланки и брошури, които да раздават на хората в съответното населено място. Така че стараем се, лепим съобщения в близост до тях и мисля, че с всяка изминала година нещата се подобряват и хората малко или много започват да разбират, че не трябва да се пали“, допълни гл. инсп. Пламен Генчев.\r\nНадежда КРЪСТЕВА", "date": "2017.06.11", "title": "Гл. инсп. Пламен Генчев, „Пожарна безопасност и и защита на населението“ – Габрово: Гражданите задължително трябва да сигнализират на телефон 112, ако забележат пожар в гора"}
{"url": "http://www.focus-news.net/news/2017/06/11/2403899/ministar-krasimir-karakachanov-s-300-mln-leva-shte-bade-uvelichen-byudzhetat-na-ministerstvoto-na-otbranata-i-na-mvr-prez-2018-godina.html", "text": "С 300 млн. лева ще бъде увеличен бюджета на Министерството на отбраната и на МВР през 2018 година. Това съобщи пред журналисти в Авиобаза Граф Игнатиево военният министър Красимир Каракачанов, предаде репортер на Радио „Фокус”-Пловдив. „В този бюджет се включва и увеличението на заплатите на военнослужещите”, добави министър Каракачанов. Според него за редовия състав това е въпрос на мотивация и отношение. „Когато един военнослужещ започне работа с 600 лева заплата, какво да му кажем”, попита Каракачанов. По думите му българските военнослужещи в момента взимат в пъти по-ниски заплати от колегите си в Гърция, например. „В същото време подготовката на нашите момчета не е по-лоша”, каза министърът на отбраната. „Не може да се разчита само на ентусиазма и патриотизма им, добре е цялото ни общество да покаже отношение към тях”, добави той.\r\n\"Необходими са и допълнително средства за резервни части, за двигателите, за масла. Има достатъчно нужди и ние поетапно трябва да увеличаваме средствата”, каза още министър Каракачанов. Според него, ако има повече самолети във въздуха, пилотите ще имат и повече летателни часове. По мнението на министъра на отбраната трябва да се придвижват едновременно двата проекта за нови изтребители и за ремонта на МИГ 29, но всичко това е свързано с финансови възможности.\r\nСпоред Красимир Каракачанов сигурността е големият проблем на нашето време, не само в Европа, но и в целия свят. „Виждате какво се случва дори в страни с много по-големи възможности и бюджети”, добави той.\r\nЦветана ТОНЧЕВА", "date": "2017.06.11", "title": "Министър Красимир Каракачанов: С 300 млн. лева ще бъде увеличен бюджетът на Министерството на отбраната и на МВР през 2018 година"}
{"url": "http://www.focus-news.net/news/2017/06/11/2403900/the-guardian-donald-tramp-e-otlozhil-poseshtenieto-si-vav-velikobritaniya.html", "text": "Президентът на САЩ Доналд Тръмп е провел телефонен разговор с Тереза Мей, като е заявил, че няма да посети Обединеното кралство, докато британското общество не подкрепи неговата визита, пише The Guardian. \r\nТръмп е обяснил, че не иска да пристига във Великобритания, ако там има широкомащабни протести срещу него.  \r\nСпоред източник от Даунинг стрийт  този разговор се е състоял през последните седмици. \r\nПровеждането на подобен разговор би обяснило факта защо има толкова малко обществени дискусии относно визитата. \r\nМей покани Тръмп да посети Лондон седем дни след неговото встъпване в длъжност като държавен глава на САЩ.  Мария Динкова", "date": "2017.06.11", "title": "The Guardian: Доналд Тръмп е отложил посещението си във Великобритания"}
{"url": "http://www.focus-news.net/news/2017/06/11/2403901/nimh-utre-shte-ima-vremenni-uvelicheniya-na-oblachnostta-no-shte-ostane-pochti-bez-valezhi-a-maksimalnite-temperaturi-shte-sa-mezhdu-24-i-29.html", "text": "През нощта облачността ще намалява, над много райони до ясно време. Утре в сутрешните часове ще бъде предимно слънчево. Около и след обяд ще има по-значителни временни увеличения на облачността, но ще остане почти без валежи. Ще духа слаб, в източната половина от страната, до умерен вятър от север-североизток. Максималните температури ще са предимно между 24° и 29°. Това съобщи за Агенция „Фокус“  Евгения Егова – дежурен синоптик в Националния институт по метеорология и хидрология (НИМХ) към БАН. Атмосферното налягане е малко по-високо от средното за месец юни (946 hPa) - ще остане без съществена промяна.\r\nПо Черноморието облачността ще бъде променлива, без валежи. Ще духа слаб до умерен вятър от север-североизток. Максималните температури ще са 23° - 24°. Температурата на морската вода е 19-22°, вълнението на морето ще е 1-2 бала.\r\nНад планините облачността ще бъде променлива, по-често значителна. Само на отделни места е възможно слабо да превали. Ще духа слаб до умерен североизточен вятър. Максималната температура на височина 1200 метра ще е около 17°, на 2000 метра – около 10°.  \r\nВъв вторник и сряда времето ще бъде предимно слънчево. Вятърът ще е слаб, временно до умерен от северозапад. Температурите бързо ще се повишат и максималните ще са между 28° и 33°. В сряда по-късно през деня ще се развие купесто-дъждовна облачност и на места в западната половина от страната привечер и през нощта срещу четвъртък ще превали и прегърми. В четвъртък по-значителни увеличения на облачността и на отделни места краткотрайни валежи ще има в южните и източните райони.", "date": "2017.06.11", "title": "НИМХ: Утре ще има временни увеличения на облачността, но ще остане почти без валежи, а максималните температури ще са между 24° и 29°"}
{"url": "http://www.focus-news.net/news/2017/06/11/2403894/ministar-krasimir-karakachanov-pravitelstvoto-shte-napravi-vsichko-vazmozhno-da-badat-dostaveni-maslata-za-normalnoto-funktsionirane-na-dvigatelite-na-samoletite-na-vvs.html", "text": "Правителството ще направи всичко възможно в рамките на 30 дни да бъдат доставени маслата за нормалното функциониране на двигателите на самолетите на ВВС у нас. Това съобщи пред журналисти в Авиобаза Граф Игнатиево военният министър Красимир Каракачанов, предаде репортер на Радио „Фокус” -Пловдив. „Това, което ние ще предприемем е да пуснем веднага маслата, които са необходими, като ускорим максимално обществените поръчки, за да може да се поддържа летателната годност”, каза Каракачанов. По думите му, ако не се вземат бързи мерки в следвания един месец ще бъдат изчерпани количествата двигателно масло. Каракачанов поясни още, че доставките са планирани, заявките са направени още през април, май и началото на месец юни. „Ще ги ускорим през борсата, за да не се губи време и в рамките на 30 дни маслата ще бъдат доставени”, добави още Каракачанов. За резервните части, които са необходими трябва да се мине през обществена поръчка, което ще отнеме няколко месеца, но правителството ще се опита да ускори този процес.   \r\nНа днешната среща в Авиобазата е бил обсъден и въпроса за малкия нальот на пилотите, каза още министърът на отбраната. Според него единственият начин това да се случи е с повече авиация във въздуха. \r\nЦветана ТОНЧЕВА", "date": "2017.06.11", "title": "Министър Красимир Каракачанов: Правителството ще направи всичко възможно да бъдат доставени маслата за нормалното функциониране на двигателите на самолетите на ВВС"}
{"url": "http://www.focus-news.net/news/2017/06/11/2403903/blagoevgrad-ochakva-se-uvelichenie-na-prihodite-za-restorantyorite-hotelierite-i-targovtsite-v-grada-vav-vrazka-s-festivala-frankofoli.html", "text": "Очаква се увеличение на приходите за ресторантьорите, хотелиерите и търговците в Благоевград около периода на провеждане на фестивала „Франкофоли“. Това каза за Радио „Фокус“ – Пирин Здравка Чимева, специалист в областта на организираните почивки и член на Консултативния съвет по въпросите на туризма в Благоевград. По думите ѝ това, обаче, няма да спомогне кой знае колко за развитието на туризма в региона. Според Чимева би било добре следващата година да се помисли за съвместно създаване на общ туристически пакет от страна на Общината и туроператорите, който да предлага разширен спектър от услуги за всички, които ще посетят фестивала „Франкофоли“ в Благоевград. \r\n„Като член на съвета по туризъм нямам информация да са предлагани туристически пакети и нямам данни колеги от страната да подготвят организирани посещения на това мероприятие. Според мен, обаче, това не е най-добрия вариант, защото само нощувката и индивидуалното хранене няма да реши проблемите в туризма или да привлече повече хора към България и към Благоевград. Разбира се, че за въпросните два дни ще има увеличени приходи на ресторантьори, хотелиери и магазини, но това ще е само в дните 16 и 17 юни. Моето мнение е, че би било да се направят туристически пакети. Колегите от София може да организират големи групи, да речем от по 50 човека, които да идват групово. Също така може да се търси контакт с туристи в близките ни държави, като им се предложи един пакет, който да включва не само фестивала, но и посещение на Рилския манастир, Роженския манастир, Мелник и други“, каза още Чимева. \r\nТя добави, че едно такова събитие може да бъде повод за увеличаване на туристопотока в района. „В случая имаме индивидуално настаняване и посещение на това мероприятие от неорганизирани групи туристи“, подчерта Чимева.\r\nЛивия НИНОВА", "date": "2017.06.11", "title": "Благоевград: Очаква се увеличение на приходите за ресторантьорите,  хотелиерите и търговците в града, във връзка с фестивала „Франкофоли“"}
{"url": "http://www.focus-news.net/news/2017/06/11/2403904/gl-insp-plamen-genchev-rayonna-sluzhba-pozharna-bezopasnost-i-zashtita-na-naselenieto-gabrovo-paleneto-na-starnishta-slama-i-suha-rastitelnost-e-absolyutno-zabraneno.html", "text": "Паленето на стърнища, слама и суха растителност, по слогове, крайпътни ивици и други площи, е абсолютно забранено. Това заяви пред Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ – Габрово, по повод началото на жътвената кампания. Той посочи,  че в никакъв случай не трябва да се пали огън и да се пуши на разстояние 100 метра от посевите. Отпадъците и тревната растителност трябва да се събират на безопасни места и да не се палят.\r\n“Водачите в хубаво да знаят, че не трябва да навлизат с моторни превозни средства в житните масиви, тъй като се създава предпоставка за запалване, в следствие на нагрети ауспуси, излизане на искри от тях и т. н. Трябва да паркират превозните средства и да устройват лагери за почивка на определените за целта места“, допълни гл. инсп. Генчев. Той подчерта, че е задължително спазването на предупредителните знаци „Забранено пушенето“ или „Забранено паленето на открит огън“.\r\nНадежда КРЪСТЕВА", "date": "2017.06.11", "title": "Гл. инсп. Пламен Генчев, Районна служба „Пожарна безопасност и защита на населението“ – Габрово: Паленето на стърнища, слама и суха растителност е абсолютно забранено"}
{"url": "http://www.focus-news.net/news/2017/06/11/2403905/ria-novosti-v-moldova-se-provedoha-demonstratsii-za-i-protiv-promenite-v-izbiratelnata-sistema.html", "text": "В неделя в Молдова се проведе демонстрация срещу променянето на избирателната система на страната, но в някои градове се състояха акции в подкрепа на преразглеждането на изборния закон, предава РИА Новости. \r\n„Няма регистрирани нарушения. Общественият ред беше гарантиран от достатъчен брой представители на правоприлагащите органи. В момента анализираме данните за това колко души са участвали в протеста в Кишинев“, отбеляза източник от полицията. \r\nОрганизаторите на демонстрацията в столицата съобщиха, че няколко хиляди души са се включили в акцията.  Мария Динкова", "date": "2017.06.11", "title": "РИА Новости: В Молдова се проведоха демонстрации „за“ и „против“ промените в избирателната система"}
{"url": "http://www.focus-news.net/news/2017/06/11/2403906/predstoyashti-sabitiya-v-stranata-za-12-yuni-agentsiya-fokus.html", "text": "***\r\nОт 11.45 часа държавният глава Румен Радев ще се срещне с председателстващия Председателството на Босна и Херцеговина Младен Иванич в сградата на Президентството и след това ще направят изявления за медиите в Гербовата зала.\r\n***\r\nВицепрезидентът Илияна Йотова ще присъства на XXI Фестивал на радостта, организиран от Обществен фонд „Детство“ за деца от домове и центрове за настаняване от семеен тип. След това  вицепрезидентът ще поднесе цветя на паметника на ястребинци и ще разгледа изложбата „Приятели“ в Национален детски комплекс „Ястребино“. По-късно Илияна Йотова ще се срещне с ръководителите на социалните институции. Накрая вицепрезидентът ще открие гала-концерт „Приятели“. \r\n***\r\nОт 14.30 часа председателят на Народното събрание Димитър Главчев ще се срещне с председателстващия Председателството на Босна и Херцеговина Младен Иванич. \r\n***\r\nОт 11.00 часа министърът на здравеопазването проф. Николай Петров ще бъде официален гост на тържественото откриване на реновираната и обзаведена Клиника по съдова хирургия към УМБАЛ „Св. Марина“. В 11.30 министър Петров ще даде брифинг в учебната зала на Клиника по съдова хирургия. \r\n***\r\nОт 15.00 часа министърът на здравеопазването проф. Николай Петров ще участва в представянето на програмата за обучение на военни лекари и медицински сестри в Медицински университет „Проф. д-р Параскев Стоянов“ – Варна.\r\n***\r\nОт 09.30 часа 25-и състав на Софийски градски съд ще заседава по делото срещу  Кирчо Киров (чл.357, ал.1).\r\n***\r\nОт 09.30 часа 2-ри състав на Софийски градски съд ще заседава по делото срещу  Мирослав Маринов, бивш началник от ДАНС, обвинен в изнасяне на информация (чл. 357-360 НК).\r\n***\r\nОт 09.30 часа 14-ти състав на Специализирания наказателен съд ще заседава по делото срещу Георги П., Константин Н. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Нова конферентна зала на Софийския университет „Св. Климент Охридски” ще се проведе първата национална конференция по медийна сигурност\r\n„Медиите като обект и средство за натиск в Балканските страни”.\r\n***\r\nОт 10.00 часа 8- състав на Специализирания наказателен съд ще заседава по делото срещу Юлиян С. и Калоян К., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Алмохаммад Абдулхамид, Ал Абдалах Фади и Ал Фанди Ясим, които са обвинени  в тероризъм.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в заседателната зала на Асоциацията на индустриалния капитал в България ще се състои пресконференция, на която ще бъдат представени Композитният индекс „Икономика на светло“ и стойността му като инструмент за проследяване на тенденциите в сивия сектор.\r\n***\r\nОт 13.00 часа, в сутерена на сграда на бул. „Княгиня Мария Луиза“ 16, В присъствието на кмета на София Йорданка Фандъкова Триъгълната кула от крепостната стена на Сердика ще бъде отворена за посещения. Пространството е част от културно-историческото наследство на Сердика, което е реставрирано и включва място за културни прояви. \r\n***\r\nОт 13.00 часа ще бъде в Регионалния исторически музей – София ще бъде открита фотоизложбата „Съ нами Богъ – България в блясък – Александър I любимото дете на Европа – Князът на Нова България”, посветена на 160 години от рождението на княз Александър I Батенберг. \r\n***\r\nОт 13.00 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група.\r\n***\r\nОт 13.30 часа 17-и състав на Специализирания наказателен съд ще заседава по делото срещу Бахир Я., на които са повдигнати обвинения за престъпления по чл.108 НК.\r\n***\r\nОт 15.00 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство.\r\n***\r\nОт 18.00 часа в Тържествената зала на БАН ще бъде представен DVD албум „Духът и битът на българина 1850-1950“ на проф. д.н. Любомир Халачев и Издателство „Захарий Стоянов“.\r\n***\r\nОт 18.30 часа в зала „Роял“ на София Хотел Балкан ще се състои тържествената церемония по случай връчването на наградите „Икономика на светло“ за 2016 г.\r\n***\r\nОт 10.00 до 11.00 часа народните представители от ГЕРБ Валентин Милушев, Васил Цветков и Мартин Тинчев организират  приемна за граждани в офиса на партията на  пл. „Родолюбие“ № 1.\r\n***\r\nОт 11.00 часа в зала 5 на Община Благоевград ще бъде представен проектът „Благоустрояване на градската среда“.\r\n***\r\nВ 13:30 часа кметът на Община Благоевград д-р Атанас Камбитов ще представи новия облик на новопостроения парк „Македония“ в района на бившите казарми. \r\n***\r\nОт 17.00 часа хотел \"Клара\" в кв. „Сарафово“ ще се проведе теоретичната част на XV Национално ученическо състезание „Защита при бедствия, пожари и извънредни ситуации”.\r\n***\r\nОт 18.30 часа в зала „Петя Дубарова“ на КЦ „Морско казино“ възпитаниците на ГПНЕ \"Гьоте\" ще представят авторската си постановка \"Мъката на избора\". Темата на представлението е свободата. Право, задължение, чувство или възможност е тя! Събитието е част от Дните на австрийската култура. \r\n***\r\nОт 10.00 часа народният представител от ПП ГЕРБ Красен Кръстев организира приемна за граждани в офиса на партията в града.\r\n***\r\nОт 10.00 до 12.00 часа  народният представител от ПП ГЕРБ Владимир Вълев ще има приемен ден за граждани в клуба на партията на ул. „Г. Бенковски” №1.\r\n***\r\nОт 10.30 часа в Младежки дом Орбита ще се проведе пресконференция по повод предстоящото откриване на Летен Веге Фестивал – Варна 2017 г.\r\n***\r\nОт 11.00 часа в Регионалния пресклуб на БТА ще се състои пресконференция на кмета на Свищов Генчо Генчев във връзка с честването на 140 години от Освобождението на крайдунавския град.\r\n***\r\nОт 14.00 часа в Регионалния пресклуб на БТА ще се състои съвместна  пресконференция на народния представител Весела Лечева, областния председател на БСП във Велико Търново Петко Тюфекчиев и председателя на Великотърновския общински партиен съвет Стефан Стефанов.\r\n***\r\nОт 14.00 часа в Двореца на културата и спорта „Васил Левски” ще започнат мачовете в груповата фаза на Световната купа по хандбал.\r\n***\r\nОт 10.00 до 12.00 часа народният представител Владимир Тошев ще проведе приемен ден за граждани в офиса на партията на ул. „Дунавска” №1.\r\n***\r\nОт 16.00 до 17.30 часа народният представител инж. Петя Аврамова организира приемен ден за граждани в офиса на партията на бул „Демокрация“.\r\n***\r\nОт 11.00 до 13.00 часа народните представители от ГЕРБ Дилян Димитров и  Ирена Димова , организират  приемна за граждани в офиса на партията на „Република № 79“.\r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се състои лятна занималня.\r\n***\r\nОт 09.00 до 12.00 часа служител от Общинското предприятие „Устойчиви дейности и проекти“ ще осъществява раздаването на цветята от „Цветната добруджанска черга“ на спечелилите в конкурса „Добри примери има“ и на детски градини и ясли, заявили желание за озеленяване на прилежащите си зелени площи.\r\n***\r\nОт 10.30 до 11.30 часа в Художествената галерия ще се проведе лятна работилница за въображение.\r\n***\r\nОт 12.00 до 13.00 часа народните представители от ГЕРБ Валентин Милушев, Васил Цветков и Мартин Тинчев организират приемна за граждани в офиса на партията на  ул. \"Цар Освободител\" № 127.\r\n***\r\nОт 10.00 до 12.00 часа народният представител от ПП ГЕРБ Борис Кърчев ще проведе приемен ден в офиса на партията на ул. „Климент Охридски” № 1.\r\n***\r\nОт 10.00 часа пред хотел „Бриони“ е сборният пункт на екипите на БЧК, които ще демонстрират действия при наводнения в района на Кресна.\r\n***\r\nОт 13.00 до 14.30 часа народният представител инж. Петя Аврамова организира приемен ден за граждани в офиса на партията.\r\n***\r\nОт 10.00 часа народният представител от ГЕРБ Ралица Добрева ще проведе приемен ден за граждани в офиса на партията в сградата на библиотека „Христо Смирненски”.\r\n***\r\nОт 10.30 часа в Регионалния пресклуб на БТА ще се състои пресконференция на ПГМЕТ – Плевен във връзка с приема на ученици за учебната 2017/2018 година.\r\n***\r\nОт 09:00 часа в зала 1 на Окръжен съд –Пловдив ще се гледа делото срещу Евгени В, обвинен в това, че е отнел парична сума от 3150 лева от владението на В. М., с намерение противозаконно да ги присвои, като е употребил за това сила.\r\n***\r\nОт 11.00 часа в Концертна зала на Академията за музикално, танцово и изобразително изкуство – Пловдив  ще се състои церемония по удостояването почетното звание “Доктор хонорис кауза” на Менда Стоянова, председател на Комисията по бюджет и финанси при 44-то Народно събрание, „за  съпричастност и заслуги към  устойчивото развитие на АМТИИ“.\r\n***\r\nОт 11:30 часа в зала 3 на Районен съд – Пловдив ще се гледа делото срещу гръцкия гражданин Симеон П., обвинен в присвояване на 3 леки автомобила на обща стойност 70 000 лв., като вещите са собственост на гръцка фирма, а обсебването е в големи размери. Съдебното заседание е първо по делото.\r\n***\r\nОт 13:30 часа в зала 13 на Районен съд – Пловдив ще се гледа делото срещу Христо П., обвинен в причиняване на смърт на куче с лък по особено мъчителен начин. \r\n***\r\nОт 15.00 до 17.00 часа народният представител от ПП ГЕРБ Емил Христов ще проведе приемен ден в офиса на партията на ул. „Май” № 5.\r\n***\r\nОт 10.00 часа ОДМВР Русе ще приеме нови автомобили, предназначени за контрол на пътното движение на цялата територия на областта.\r\n***\r\nОт 10.00 до 12.00 часа народният представител от ПП ГЕРБ Радостин Танев ще проведе приемен ден в клуба на партията в селото.\r\n***\r\nОт 10.00 до 12.30 часа в Детския отдел на библиотека „Родина“ ще се проведе творческо ателие – рисуване, апликиране, моделиране от различни материали на различни предмети, композиции, изработване на пано.\r\n***\r\nОт 13.15 часа в конферентна зала на Международния младежки център ще се проведе среща-дискусия на тема „Прилагане на правилата на Европейския съюз в областта на държавните помощи – използване на Регламент „de minimis” за постигане на съответствие с режима на държавните помощи по проекти на публични бенефициенти“.\r\n***\r\nОт 16.00 часа в НЧ „Св. Климент Охридски – 1858“ ще бъде открита фотографската изложба на Иван Бучакчиев  -„Мечтания“.\r\n***\r\nОт 17.30 часа във фоайето на Регионална библиотека „Захарий Княжески“ ще бъде открита изложба приложно изкуство на ученици от СУ „Железник“.\r\n***\r\nОт 18.30 часа в Регионална библиотека „Захарий Княжески“ ще се състои празничен концерт „По вълните на руската музика“ в рамките на Дните на руската култура. \r\n***\r\nОт 08.30 до 17.00 часа в ДКЦ1 ще работи „Клиника на колела“, част от Кампанията за оценка на растежа на детето на Варненското дружество по детска ендокринология ВАПЕД и „Сдружение за инсулиновите помпи“.\r\n***\r\nОт 19.00 часа в Зрителната зала в НЧ „Съгласие“ с постановката „Примадони\" на Драматичен театър „Адриана Будевска\" (Бургас) ще бъдат открити Театрални празници „Невена Коканова“.", "date": "2017.06.11", "title": "Предстоящи събития в страната за 12 юни (Агенция „Фокус“)"}
{"url": "http://www.focus-news.net/news/2017/06/11/2403907/pazardzhik-v-istoricheski-muzey-panagyurishte-gostuva-izlozhbata-emporion-pistiros-v-trakiya.html", "text": "В Исторически музей-Панагюрище гостува изложбата „Емпорион Пистирос в Тракия”, съобщиха от музея. Експозицията е организирана от Археологически музей „Проф. Мечислав Домарадски”-град Септември и ще остане в Панагюрище до 30 юни. При откриването на изложбата аудиторията бе запозната с историята на археологическия обект Емпорион Пистирос чрез кратка презентация. Търговски център Емпорион Пистирос е разположен на левия бряг на р. Марица в землището на град Ветрен. \r\nАрхеологическите разкопки там започват през 1988 г. Откривател и научен ръководител през първите 10 години е проф. Мечислав Домарадски от Националния археологически институт с музей при Българската академия на науките. Разкопките се осъществяват от международен екип с участието на специалисти от България, Великобритания, Чехия, Франция, САЩ и Канада. Едно от важните открития е известния надпис от Ветрен, който дава името на проучвания обект – Пистирос, а също така и уникално съкровище, съставено от 549 сребърни и три златни монети.", "date": "2017.06.11", "title": "Пазарджик: В Исторически музей-Панагюрище гостува изложбата „Емпорион Пистирос в Тракия”"}
{"url": "http://www.focus-news.net/news/2017/06/11/2403908/predstoyashti-mezhdunarodni-sabitiya-za-12-yuni-agentsiya-fokus.html", "text": "*** Британският министър-председател Тереза Мей ще започне преговори с Демократичната юнионистка партия за съставяне на правителство. \r\n***  Министрите на околната среда от държавите в Г-7 ще проведат среща, след като американският президент Доналд Тръмп оттегли САЩ от Парижкото споразумение за климата. \r\n***  Германският канцлер Ангела Меркел ще разговаря с държавните и правителствените ръководители на африканските държави, участващи в конференцията за партньорство на Г-20. \r\n***  Очаква се провеждането на нови антикорупционни протести, организирани от опозиционния лидер Алексей Навални. \r\n*** Испанският министър-председател Мариано Рахой ще се срещне с перуанския президент Педро Пабло Кучински. \r\n*** Парламентът на Ирландия ще одобри новия министър-председател.", "date": "2017.06.11", "title": "Предстоящи международни събития за 12 юни /Агенция „Фокус“/:"}
{"url": "http://www.focus-news.net/news/2017/06/11/2403879/slavko-simich-ochakvam-kosovskite-sarbi-da-glasuvat-masovo-na-parlamentarnite-izbori.html", "text": "Лидерът на косовската партия „Сръбска листа“ Славко Симич заяви, че очаква косовските сърби да гласуват масово на парламентарните избори, предава Balkan Insight. \r\n„Очаквам сърбите днес да дойдат в избирателните секции заедно, да дойдат организирани… ние ще покажем, че искаме да участваме в тези избори, за да можем в бъдеще да действаме единно“, подчерта Симич. \r\nПартията на Симич е единствената, която получи подкрепата на сръбското правителство.  Мария Динкова", "date": "2017.06.11", "title": "Славко Симич: Очаквам косовските сърби да гласуват масово на парламентарните избори"}
{"url": "http://www.focus-news.net/news/2017/06/11/2403909/ivaylo-krachunov-i-iliana-benovska-shte-sezirat-vss-za-politicheskata-deynost-na-predsedatelya-na-vks-lozan-panov.html", "text": "Ивайло Крачунов, управител на информационна агенция „Блиц\", в разговор с Илиана Беновска в предаването „Беновска пита“ по Радио К2 и Канал 3 коментира актуалните обществено-политически теми, съобщават от екипа на предаването.\r\nПрави се опит за неприятен сценарий срещу главния прокурор с главни действащи лица Лозан Панов, кръгът „Капитал“ и гравитиращите около тях протестъри. Те няма да постигнат победа над прокуратурата с интригите си. Битиви, Нова, БНТ, БНР всеки ден ни натрапват хората от този задкулисен кръг: Лозан Панов, Калин Калпакчиев, Христо Иванов, Иван Костов, Иво Прокопиев. Те искат да свалят главния прокурор, за да си сложат удобен главен прокурор като например Христо Иванов, който да свали всички обвинения на Иво Прокопиев. Това каза Ивайло Крачунов в предаването „Беновска пита“ . Той е убеден, че Лозан Панов сам ще си подаде оставката, защото не може да успее и ще остане сам. Лобито „Капитал“ в удобен момент ще накара театрално Лозан Панов да подаде оставка като председател на ВКС и да влезе в политиката. Президентът Румен Радев и премиерът Бойко Борисов показаха червен картон на Лозан Панов като отказаха да участват в пресконференция с него, а го оставиха сам да си говори, за да го унизят. \r\nИлиана Беновска и Ивайло Крачунов се обединиха да сезират ВСС за политическите прояви и изяви на Лозан Панов и да поискат от ВСС реакция по закон. Вече журналистите са сезирали Етичната комисия към ВСС, а следващата стъпка ще бъде да сезират всички магистрати във ВСС. \r\n\"Безумие е отделянето на прокуратурата от съдебната власт. Конституцията достатъчно ясна е регламентирала мястото на прокуратурата като независима в рамките на съдебната власт\", заяви Ивайло Крачунов.", "date": "2017.06.11", "title": "Ивайло Крачунов и Илиана Беновска ще сезират ВСС за политическата дейност на председателя на ВКС Лозан Панов"}
{"url": "http://www.focus-news.net/news/2017/06/11/2403898/afp-izbiratelnata-aktivnost-vav-frantsiya-e-mnogo-po-niska-v-sravnenie-s-2012-g.html", "text": "В неделя, девет часа след началото на гласуването, избирателната активност на парламентарните избори във Франция е 40,75%, съобщиха от Министерството на вътрешните работи на страната, предава AFP. \r\nТова е с около 8% по-ниска избирателна активност в сравнение с 2012 г. Ако тази тенденция продължи, то това ще бъде най-ниската избирателна активност от около шест десетилетия на първия тур от парламентарните избори.  Мария Динкова", "date": "2017.06.11", "title": "AFP: Избирателната активност във Франция е много по-ниска в сравнение с 2012 г-"}
{"url": "http://www.focus-news.net/news/2017/06/11/2403911/deutsche-welle-aleksey-navalni-obvini-kremal-v-opit-za-sabotirane-na-planiranata-aktsiya-v-moskva.html", "text": "Руският опозиционер Алексей Навални обвини Кремъл в опит за „саботиране на московския митинг“, планиран да се проведе на 12 юни, предава руската редакция на Deutsche Welle. \r\nСпоред политика руските власти предприемат „решителни мерки“ да попречат демонстрацията да се проведе, като „забраняват да ни се предоставя озвучителна техника“, както и видео оборудване. \r\nНавални потвърди, че акцията ще започне в 14 ч. местно време от площада „Академик Сахаров“.  Мария Динкова", "date": "2017.06.11", "title": "Deutsche Welle: Алексей Навални обвини Кремъл в опит за саботиране на планираната акция в Москва"}
{"url": "http://www.focus-news.net/news/2017/06/11/2403910/georgi-botsev-pss-blagoevgrad-pri-gramotevichna-burya-v-planinata-ne-tryabva-da-se-priblizhavame-platno-do-darvetata.html", "text": "При гръмотевична буря в планината не трябва да се приближаваме плътно до дърветата. Това каза за Радио „Фокус“-Пирин Георги Боцев, планински спасител от Отряд-Благоевград към Планинска спасителна служба (ПСС), район Рила планина. Той обясни, че в тяакава ситуация трябва да сме поне на 3 метра от високите дървета. „Хубаво е да клекнем и ако имаме дъждобран да си го наметнем отгоре. Ако сме близо до скала също не трябва да сме плътно до скалата, защото електричеството преминава в близост до материалите и там ще сме най-уязвими. Ако сме високо на билото трябва по най-бързия начин да слезем по-ниско, така че да не сме в най-високата точка“, посочи планинският спасител. Георги Боцев отбеляза, че е хубаво туристите предварително да проверят в интернет маршрута, който планират да изминат, за да знаят откъде ще минат, има ли някакви особености при прехода, къде има чешми по пътя и колко време приблизително ще им е необходимо. По думите му при предвиден преход в район с наличие на хижа е добре хората предварително да се свържат с хижаря и да го предупредят, за да може и той да е по-подготвен за посрещането им, а пък и по този начин, ако се появи проблем, той ще знае кога горе-долу трябва да пристигне групата и при голямо закъснение ще сигнализира.\r\nНатали СТЕФАНОВА", "date": "2017.06.11", "title": "Георги Боцев, ПСС-Благоевград: При гръмотевична буря в планината не трябва да се приближаваме плътно до дърветата"}
{"url": "http://www.focus-news.net/news/2017/06/11/2403885/dots-dimitar-dimitrov-politolog-prichinite-za-falita-na-ktb-sa-ne-mnogo-otgovornoto-upravlenie-na-bankata-i-stechenieto-na-politicheskite-obstoyatelstva.html", "text": "Стенограмата не ни разкрива нищо да е сензация или за което да не сме се досещали най-малко в различни анализи. Разкрива ни, че причините за фалита и за поставянето под особен надзор са, разбира се, не много отговорното управление на банката, както и стечението на политическите обстоятелства. Комбинация от двете. Това каза в интервю за Агенция „Фокус“ политологът доц. Димитър Димитров във връзка с разсекретяването на стенограмата от разговорите при президента Росен Плевнелиев по случая КТБ от 29 юни 2014 г. Политологът определи решението на президента Румен Радев да разсекрети стенограмата като конюнктурно. „Президентът Радев няма кой знае какъв проблем. Той не е част от „компанията“, която се е събрала да обсъди въпроса. Освен това дава допълнителна възможност на неприсъствалите това заседание на КСНС да се произнасят свободни от евентуално лично участие“, коментира той. Според него това е предимството на г-жа Нинова, че тя може спокойно да критикува всички. „Разкриването позволява темата КТБ и позициите, които са заемали различните политически сили или участници, или висши администратори, или висши банкери да бъдат оценявани със задна дата. Това няма как да се случи с настоящото ръководство на Българската социалистическа партия“, посочи Димитров. \r\nСтефан ПЕТРОВ", "date": "2017.06.11", "title": "Доц. Димитър Димитров, политолог: Причините за фалита на КТБ са не много отговорното управление на банката и стечението на политическите обстоятелства"}
{"url": "http://www.focus-news.net/news/2017/06/11/2403882/gazeta-express-izbiratelnata-aktivnost-na-parlamentarnite-izbori-v-kosovo-sled-11-ch-se-e-uvelichila.html", "text": "Избирателната активност на парламентарните избори в Косово след 11 ч. се е увеличила, пише Gazeta Express. Това съобщи Исмет Кразю от „Демокрация в действие“, организация, участваща в наблюдаването на изборния процес. \r\nКразю уточни, че към 12 часа избирателната активност е била около 13%.  \r\n„Общо 59 случая на двойно гласуване“, уточни специалистът. Освен това той допълни, че има 4925 случая на семейно гласуване в цяло Косово, 131 случая на снимане на бюлетината, 41 случая на публикуване на вота и 1216 случая на трудности при идентифициране на гражданите в избирателните списъци.  Мария Динкова", "date": "2017.06.11", "title": "Gazeta Express: Избирателната активност на парламентарните избори в Косово след 11 ч. се е увеличила"}
{"url": "http://www.focus-news.net/news/2017/06/11/2403891/balkan-insight-kam-15-ch-izbiratelnata-aktivnost-v-kosovo-e-bila-27-94.html", "text": "Към 15 ч. местно време избирателната активност в Косово е била 27, 94%, съобщават от Централната избирателна комисия, предава Balkan Insight. \r\nНай-висока е избирателната активност в община Зубин Поток, където живеят предимно сърби. Там  43, 06% от имащите право да гласуват са подали своя вот. \r\nВ столицата Прищина, избирателната активност е 34,10%.  Мария Динкова", "date": "2017.06.11", "title": "Balkan Insight: Към 15 ч. избирателната активност в Косово е била 27, 94%"}
{"url": "http://www.focus-news.net/news/2017/06/11/2403912/yambol-voennosluzheshti-i-grazhdani-otdadoha-pochit-pred-zaginaliya-pilot-mayor-georgi-anastasov-obzor.html", "text": "Днес се състоя поклонението пред тленните останки и погребението на майор Георги Анастасов – командир на падналия в Черно море вертолет AS „Пантер“ – 565 MB от морската вертолетна авиобаза „Чайка”. Стотици военнослужещи и граждани се събраха пред ритуалната зала на Централните гробища в Ямбол, за да отдадат последна почит пред загиналия пилот. Траурно слово произнесе командирът на Военноморските сили контраадмирал Митков Петев. В него той заяви: „Днес е ден на тежка загуба, защото се прощаваме с нашия боен другар пилот първи клас майор Георги Анастасов. Той превърна мечтата си в съдба, а съдбата си в дълг да защитава България“. Контраадмирал Петев напомни, че майор Анастасов жертва живота си, за да спаси своите колеги. \r\nМинистърът на отбраната Красимир Каракачанов се поклони пред тленните останки на загиналия пилот майор Георги Анастасов. В съболезнователно писмо той заяви: „Отиде си подготвен летец и истински човек, който се открояваше със силата на своя дух, всеотдайност, неизчерпаема енергия и оптимизъм“. Военният министър подчерта, че майор Георги Анастасов ще бъде запомнен като отговорен, принципен и подготвен офицер, който е бил отдаден на професията си. \r\nДесетки съболезнователни телеграми и венци бяха изпратени от президента на Република България, от министър-председателя, от представители на държавната и местната власти, от видовете въоръжени сили и военни формирования на Българската армия.\r\nМайор Георги Анастасов загина на 9 юни при инцидент с хеликоптер „Пантер“ по време на тактическото учение „Черно море-2017“.", "date": "2017.06.11", "title": "Ямбол: Военнослужещи и граждани отдадоха почит пред загиналия пилот майор Георги Анастасов (ОБЗОР)"}
{"url": "http://www.focus-news.net/news/2017/06/11/2403914/balkan-insight-amerikanskiyat-poslanik-v-kosovo-pozdravi-tsentralnata-izbiratelna-komisiya-na-stranata-za-dobrata-organizatsiya-na-parlamentarni-izbori.html", "text": "Американският посланик в Косово Грег Делауи поздрави Централната избирателна комисия на страната за добрата организация на днешните парламентарни избори, предава Balkan Insight. \r\nС изключение на няколко малки инцидента, изборният процес в неделя протече гладко и се очаква избирателните секции да затворят в 19 ч. местно време. \r\n„Централната избирателна комисия на Косово се справи добре днес при организирането на изборите“, написа в „Туитър“ американският посланик.  Мария Динкова", "date": "2017.06.11", "title": "Balkan Insight: Американският посланик в Косово поздрави Централната избирателна комисия на страната за добрата организация на парламентарни избори"}
{"url": "http://www.focus-news.net/news/2017/06/11/2403915/plamen-genchev-rayonna-sluzhba-pozharna-bezopasnost-i-zashtita-na-naselenieto-gabrovo-do-6000-lv-mozhe-da-stigne-globata-za-palene-na-starnishta.html", "text": "До 6000 лева може да стигне размерът на глобата за палене на сухи треви и стърнища. Това каза за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ – Габрово. Той посочи, че санкциите са два вида – административни и наказателни. В Закона за МВР законодателят е предвидил глоби в размер от 200 до 2000 лева. Според една от разпоредбите в Закона за опазване на земеделските земи нарушителите могат да бъдат наказвани с глоба от 1500 до 6000 лева. Гл. инсп. Генчев уточни, че това е санкция, която се налага на ползвателите на земеделската земя, в която е извършено изгаряне на стърнища. Той посочи, че чл. 330 и л. 331 от Наказателния кодекс предвиждат лишаване от свобода от 1 до 8 години за нарушителите. Гражданин, запалил стърнище, в следствие на което е предизвикал пожар в горски фонд, може да бъде наказан с лишаване от свобода до 3 години и глоба от 500 до 5000 лева. \r\nГл. инсп. Пламен Генчев посочи, че размерът на глобата се определя от щетите, както и от това дали лицето и друг път е предизвиквало пожар. „Има хора, които въпреки това, че са санкционирани, повтарят, потретват и продължават да палят. Така че, първоначално санкцията е 200 лева, но всеки следващ път тя може да се увеличава и съответно да стигне до 2000 лева. Разбира се, ако в следствие на запалване на сухи треви и стърнища, огънат влезе в горски територии, защитени територии или се предизвика пожар в съседен имот, тогава вече се носи и наказателна отговорност. Тогава преписката би трябвало да се прати в полицията за образуване на досъдебни производства и, съответно - разследване на тези хора за понасяне на наказателна отговорност“, допълни гл. инсп. Генчев. \r\nТой посочи, че установяването на нарушителите е много трудно. „Това зависи от съвестта на други граждани, които евентуално може да са присъствали и да са видели такава дейност, т. е., да видят, че някой пали. Много често обаче се случва така, че след като реагираме на сигнала за  произшествието, там или няма никой, или хората, меко казано, не искат да съдействат. Те казват, че не знаят, че не са видели, че нямат представа кой го е запалил и за съжаление това е една от причините трудно да стигаме до тези извършители“, посочи началникът на Районната пожарна служба в Габрово. Той отбеляза, че актове  за установяване на административни нарушения се съставят от служителите от районните служби „Пожарна безопасност и защита на населението“, група „Държавен пожарен контрол“. В последствие всеки един началник на служба има право да издаде наказателно постановление на основание на Закона за МВР, където е предвидена санкция от 200 до 2000 лева.\r\nНадежда КРЪСТЕВА", "date": "2017.06.11", "title": "Пламен Генчев, Районна служба „Пожарна безопасност и защита на населението“ – Габрово: До 6000 лв. може да стигне глобата за палене на стърнища"}
{"url": "http://www.focus-news.net/news/2017/06/11/2403896/interfaks-vlastite-na-katar-kam-momenta-ne-se-nuzhdayat-ot-pomoshtta-na-rusiya.html", "text": "Към момента Катар няма нужда от помощта на Русия, заяви в неделя катарският министър на външните работи Мохамед бен Абдел Рахман ал Тани, предава Интерфакс. \r\n„Русия ни предложи помощ, ако имаме нужда, но към момента, нямаме такава необходимост“, подчерта министърът в ефира на телевизионния канал „Россия-24“. \r\nТой обясни, че така наречената блокада на Катар засега не е довела до някакви последствия за жителите на емирството. \r\n„Животът продължава, няма никакви сериозни последствия“, допълни министърът.  Мария Динкова", "date": "2017.06.11", "title": "Интерфакс: Властите на Катар към момента не се нуждаят от помощта на Русия"}
{"url": "http://www.focus-news.net/news/2017/06/11/2403913/dimitar-uzunov-predstavlyavasht-vss-lozan-panov-tryabva-da-podade-ostavka-ili-shte-postavya-vaprosa-za-otstranyavaneto-mu-pred-vss.html", "text": "Лозан Панов трябва да подаде оставка или ще поставя въпроса за отстраняването му пред Висшия съдебен съвет (ВСС). Това заяви Димитър Узунов, представляващ ВСС, в разговор с Илиана Беновска в предаването “Беновска пита” по Радио К2 и Канал 3, в коментар по актуални политически теми, съобщават от екипа на предаването.\r\nВ разговора бе дискутирана предотвратената възможност за предсрочното излизане от затвора на двама от членовете на групата на „Наглите“ и отговорността на съдиите, които на първа инстанция са го разрешили. Димитър Узунов заяви, че няма никакво значение кои са имената на тези съдии, според него по-важното в случая е, че крайният съдебен акт е такъв, какъвто законът изисква. „Знаете ли колко съдебни акта се изменят, отменят, променят, нищо фатално не е станало, така е преценила първата инстанция в лицето на двамата колеги!“, заяви той. На въпроса на водещата дали ВСС ще се занимава с този случай, Димитър Узунов отговори, че преди промяната на Конституцията ВСС е имал дисциплинарни правомощия, след промените тези правомощия са отпаднали, така че това в момента е в правомощията на Върховния касационен съд (ВКС) и евентуално от председателя на Градския съд. Самият Узунов обаче изрази личното си мнение, че не вижда да има нарушение. „Няма нарушение от страна на съдиите?“, попита още веднъж водещата Илиана Беновска, събеседникът й отговори: „Ами законът е такъв, дава възможност за предсрочно условно освобождаване!“.\r\nБе коментирана темата - трябва ли всички дела за корупция срещу депутати, министри, директори на агенции и магистрати да се гледат само в Специализирания наказателен съд. Димитър Узунов заяви, че аргумент за това е също така претовареният Софийски градски съд (СГС) да бъде разтоварен от дела. В същото време Специализираният съд по статистика не е особено натоварен. „Като казахте СГС сега се сетих за още едно възражение тези дела да се гледат от Специализирания наказателен съд, то е, че чрез този проект практически вие съдействате да се прескочи СГС, чието ръководство е прореформаторски настроено, като Лозан Панов, и главния прокурор Цацаров и ВСС да атакуват шефа на СГС Калоян Топалов. Има ли закон за Калоян Топалов?“, попита водещата Илиана Беновска. Димитър Узунов отговори, че тази теза е абсурдна. „Хем искаме бързина на процеса, хем искаме да разтоварим един претоварен съд от години, хем сега излагате тази абсурдна теза!“, добави той. \r\nДимитър Узунов обясни, че ВСС е предложил редица промени в процесуалните закони. Ако това се реализира, ще бъде разтоварен не само СГС, но и претоварения Софийски районен съд, както и претоварените административни съдилища на територията на София. „Ето за това лидерът на съдебната система г-н Панов трябва да говори, а не така абстрактно! Ние сме предложили мерки, нито се интересува, нито пита, нито знае! Те колегите в страната го знаят това нещо!“, категоричен бе Димитър Узунов.\r\nВ разговора бяха дискутирани следните въпроси - поведението на Лозан Панов; трябва ли председателят на ВКС да подаде оставка; ще се самосезира ли ВСС по случая. „Как ще коментирате продължаващите политически речи на председателя на ВКС Лозан Панов и при вчерашното стартиране на избор на членове на ВСС от съдийската квота?“, попита водещата Илиана Беновска. Димитър Узунов заяви, че самият той е бил съдия, се надява се отново да бъде съдия и категорично смята, че един съдия няма право да говори по този начин, защото така прави внушения, уронва престижа на съдебната власт и не му е това работата. „Ако иска да става политик да отиде на политическата арена и да участва в избори, да излага тези – политически, социални, икономически и всякакви, но не и в качеството си на председател на ВКС!“, категоричен бе представляващият ВСС. Той обясни, че преди няколко дни е гледал интервю на президента Румен Радев и в него държавният глава ясно е заявил, че исканията на Лозан Панов съдържат политика. „Оттук какво следва – председателят на ВКС не познава Конституцията? Съмнявам се! Ако познава Конституцията, в което аз лично съм убеден, значи неговата линия на поведение е целенасочена! Какво цели? Според мен няма друга алтернатива г-н Панов освен една, нека да си кажем нещата с реалните имена, според мен той трябва да подаде оставка!“, категоричен бе Димитър Узунов. Той обясни, че в правомощията на ВСС, член 185, има един текст, който казва, че може да преоцени и да вземе друго кадрово решение. \r\n„Кога? Как ще се сезирате, или самосезирате, или някой трябва да ви сезира за поведението на г-н Лозан Панов?“, попита водещата Илиана Беновска. Димитър Узунов заяви, че Лозан Панов говори за дълбочинна реформа, твърди, че главният прокурор е безконтролен, но изпуска себе си. Според Узунов е точно обратното – нито Сотир Цацаров, нито председателят на Върховния административен съд (ВАС) Георги Колев, нито Лозан Панов са безконтролни фигури. Законът за съдебната власт предвижда механизъм, по който главният прокурор може да бъде отстранен от длъжност, същото се отнася и до председателите на ВКС, ВАС или за всеки един член на ВСС.\r\n„Защо сега Ви чувам тук на висок глас да казвате, че има такъв механизъм, но не Ви чувам във ВСС не само Вас, но и Вашите колеги да поставяте сериозно въпроса и да кажете – ако ние имаме достойнство, като магистрати, като еманацията на съдебната власт, ако ние наистина сме бранителите на законността, ние трябва да седнем и ясно и открито да погледнем първо, второ, трето, какво е обществено-политическото поведение на Панов и какво е неговото професионално поведение?“, попита водещата Илиана Беновска. Димитър Узунов отговори, че самият той е съдия от най-ниското ниво на съдебната система, затова самият той трбява да повдигне този въпрос. Той обясни, че президентът вече е дал своята оценка за поведението на Лозан Панов и попита дали мястото на Лозан Панов е на митинг на РБ. Водещата го прекъсна с думите: „Аз сега няма да му правя историография какви работи е правил, дали е ходил с „агнешките главички“, дали сега на 14-ти юни ще бъде водач на протес?“. Димитър Узунов обясни, че въпросният протест на 14-ти юни е на „професионалните протестъри“, които са едни и същи, дори плакатите им са едни и същи. „Докога ще чакате?“, още веднъж попита водещата, събеседникът й отговори, че докато се начакат ще изтече мандатът на ВСС. „Недопустимо е, аз съм член на Съдийската колегия на ВСС и не приемам този тип говорене, аз не приемам този тип поведение на председателя на ВКС. Никога, никога в Съдийската колегия той не е повдигал думичка за дълбочинна реформа, буква не е казал! Никога, доколкото знам, той не е поставял на обсъждане пред пленума на ВКС въпроси, които да касаят някакъв вид реформа!“, категоричен бе Димитър Узунов. \r\nДимитър Узунов обясни, че си е направил труда да проследи назад във времето отношението на Лозан Панов към предлаганите реформи. Узунов продължи, че когато Лозан Панов е кандидат за председател на ВКС на въпрос на Б. П. той отговаря следното: „Подкрепям актуализираната стратегия за продължаване на реформата в съдебната система на Министерството на правосъдието, свързана с преструктуриране на ВСС. Безспорно това е документ с фундаментално значение за провеждане на ефективна съдебна реформа, който съдържа основните положения за промяна на начина на функциониране на съдебната система. Позволявам си да поздравя авторите за мотивацията, експертния подход и реформаторския дух, който са дали! Визия, крайно необходима за подобряване на съдебната система!“. Димитър Узунов обясни, че по този Лозан Панов на практика се е съгласил изцяло с предложените реформи, а днес ги отрича. \r\n„Не искам да ставаме рупор на умотворенията на уважаемия председател на ВКС, политико-върховен съдия Панов! Искам да ми кажете ясно и точно кога ще предприемете нещо, или няма?“, отново настоя да получи отговор на този въпрос водещата Илиана Беновска. Димитър Узунов отговори: „Преспивам, взимам си тук една папчица, отивам при президента и му казвам – г-н президент, искам реформа! И му тръскам тази червена папка, с кого съм я обсъждал, така ли се правят реформи? Колегията нищо не знае, пленумът на ВКС нищо не знае, магистратската общност не е чувала за такава идея прокуратурата да бъде изваждана от съдебната власт!“. „Но докога ще го търпите, трябва ли аз, една жена, която няма нищо общо с Вашата позиция да Ви го казвам? Това е нетърпимо!“, призова водещата. Димитър Узунов отговори: „Трябва да поема тази отговорност! \r\nДимитър Узунов обясни, че предстоят избори за членове на ВСС и хора като Лозан Панов и Калин Калпакчиев подриват доверието в този процес, което е много неприятно. Узунов обаче подчерта, че не си е говорил с колегите си какво им е мнението и дали са законни действията на Лозан Панов. Водещата му отговори: „Не си говорите вие? Лозан Панов си произнася речите в Тържествена зала на Съдебната палата и вие не си говорите? Отива и казва на Бойко Борисов – „има мимикрия на реформа“ и вие не си говорите? Отива и казва на президента Радев, че иска конституционни промени и ВНС и вие не си говорите?“. Димитър Узунов подчерта, че никога в Съдийската колегия на ВСС не е бил обсъждан въпросът за дълбочинна реформа. Той продължи, че председателят на ВКС трябва да провери в Конституцията как се свиква Велико народно събрание и добави: „Но тук според мен той обслужва чужди интереси! Тези, които останаха около 2%-3% пак да имат възможност да ръчкат, за да могат да се доберат до политическата власт. Просто и много, много ясно! Това се вижда от цялата магистратска общност. Да не си мисли, че се къпе в любовта на народа г-н Панов!“.\r\n„Вие, като представляващ ВСС, ще инициирате ли обсъждане, което досега не се е състояло, както казвате, ВСС на политическото, несъвместимо с професионалното юридическо и рангово поведение на Лозан Панов?“, попита водещата Илиана Беновска. Димитър Узунов отговори, че иска да обмисли този въпрос и да отговори в едно от следващите предавания. Той добави, че няма индивидуални правомощия за това. Попитан колко време ще го мисли, представляващият ВСС отговори, че ще му отнеме малко време. На въпроса преди трети октомври ли ще го оповести, Узунов отговори, че има много по-съществена работа. „Оставете г-н Панов, той си следва своята линия. Ние не можем да разкажем заради ето такива неща на хората какво сме направили, какво не сме успели да направим. Ето, тук беше г-жа Цачева, аз съжалявам, ето, казвам го в ефир, как така съдбата не ни събра с тази жена да работим поне две години по-рано, щяхме да направим толкова хубави неща!“, завърши Димитър Узунов разговора си с Илиана Беновска в седмичното обзорно политическо предаване „Беновска пита” по „Канал 3“ и „Радио К2.", "date": "2017.06.11", "title": "Димитър Узунов, представляващ ВСС: Лозан Панов трябва да подаде оставка или ще поставя въпроса за отстраняването му пред ВСС"}
{"url": "http://www.focus-news.net/news/2017/06/11/2403934/d-r-veselka-moncheva-rzi-blagoevgrad-pri-70-do-80-ot-infektiranite-s-laymska-bolest-okolo-myastoto-na-uhapvaneto-na-karlezha-se-nablyudava-zachervyavane-s-mishenoobrazna-forma.html", "text": "Инкубационният период на Лаймската болест е от 3 до 30 дни. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионалната здравна инспекция (РЗИ)-Благоевград. По думите ѝ някои хора получават от ухапването от кърлеж-преносител на заболяването зачервяване и подуване, което изчезва до 2 дни. „Без лечение Лаймската болест протича в 3 фази, с периоди на затихвания и обостряния, и различни клинични прояви. Преминаването в една фаза във друга е плавно и понякога незабележимо. Първа фаза, тоест, периодът след ухапването, може да протече без оплаквания и да остане незабелязан от пациента. При 70 до 80 % от инфектираните лица около мястото на ухапването на кърлежа се наблюдава зачервяване с характерната мишенообразна форма, която се нарича мигриращ еритем. Той може да достигне до 30 сантиметра“, обясни д-р Мончева. \r\nТя добави, че болните се оплакват от грипоподобни симптоми, общо неразположение, бърза умора, втрисане, висока температура, чувствителност към светлина. „Втората фаза, това е ранна генерализация на инфекцията. Обхваща период от няколко седмици до няколко месеца след ухапването. Появява се силно главоболие, болки в стави и мускули, безсъние, наблюдава се пареза на лицевия нерв, вратна ригидност и фотофобия. Наблюдава се също инфекциозен артрит, подуване и зачервяване на една или няколко стави, най-вече - коляното или китката. Понякога може да има и конюнктивит“, коментира д-р Мончева. Тя уточни, че третата фаза обхваща период от няколко месеца до няколко години. „Оплакванията са най-вече от мускулни и ставни болки, проблеми с безсънието и умора, отслабване на паметта, деменция, влошена координация и слабост в мускулите“, обясни д-р Мончева.\r\nЛивия НИНОВА", "date": "2017.06.11", "title": "Д-р Веселка Мончева, РЗИ – Благоевград: При 70 до 80 % от инфектираните с Лаймска болест около мястото на ухапването на кърлежа се наблюдава зачервяване с мишенообразна форма"}
{"url": "http://www.focus-news.net/news/2017/06/11/2403935/plovdiv-razhdaemostta-v-oblastta-namalyava-s-bavni-tempove-2613-sa-novorodenite-ot-nachaloto-na-2017-godina.html", "text": "Раждаемостта в Пловдивска област намалява с бавни темпове. Това сочи справка в Информационната система за ражданията на Министерството на здравеопазването. От началото на годината до 10 юни в областта са се родили общо 2613 бебета. В сравнение със същия период на миналата 2016 година, новородените са с 353 по-малко. За времето от 1 януари до 10 юни през миналата година са регистрирани 2966 бебета. Тенденцията за намаляване на раждаемостта в Пловдивска област се потвърждава и при разбивка на данните по месеци.\r\nПрез месец януари тази година на територията на областта са се родили общо 541 бебета, а за същия период през 2016-та – 569. През месец февруари 2017-та са регистрирани 486 новородени, а през миналата година – 518. Негативната тенденция продължава и през март – 519 срещу 538, през април – 475 срещу 579, също и през май – 490 през тази, при 555 новородени през 2016 година.\r\nОт началото на месец юни в Пловдивска област са се родили 102 бебета. През 2016-та година за първите 11 дни на месеца са регистрирани 188 новородени.", "date": "2017.06.11", "title": "Пловдив: Раждаемостта в областта намалява с бавни темпове, 2613 са новородените от началото на 2017 година"}
{"url": "http://www.focus-news.net/news/2017/06/11/2403938/zdravka-chimeva-konsultativen-savet-po-vaprosite-na-turizma-blagoevgrad-ochakvame-silen-leten-sezon.html", "text": "Туроператорите в Благоевградска област очакват силен летен сезон. Това каза за Радио „Фокус“ – Пирин Здравка Чимева, специалист в областта на организираните почивки и член на Консултативния съвет по въпросите на туризма в Благоевград. „Както, обаче, много често казвам за организираните почивки, както ги правехме преди години, вече не може да се говори, защото повечето от хората си правят индивидуални организации. Младите хора пътуват с онлайн резервации. Хубавото все пак е, че има хора, които искат да посетят страната ни, а и много българи, които обичат да пътуват.  Лошото, специално за нашия регион, е, че няма как да пренасочим нашите туристи за българското Черноморие по няколко причини“, каза Чимева. \r\nСпоред нея основната причина за това е, че за хората в района българското крайбрежие е на по-голямо разстояние от това в Гърция, а освен това в южната ни съседка се предлагат и по-добри цени от тези на нашите хотелиери. Чимева добави, че за туристите би било добре да пътуват организирано, а не индивидуално, защото, ако например се случи някакъв проблем във връзка с настаняване, изхранване или в друга сфера, то туроператорът се явява като посредник и туристът може да изисква от него компенсации, неустойки и отговорност за провалени почивки. „Така че, според мен е хубаво хората да търсят специалисти. Искам да кажа и още нещо, а то е, че цената на почивката не се повишава, ако потърсите специалист, дори смятам, че ние предлагаме много по-ниски цени от тези на рецепцията. Така че, най-доброто според мен, за да няма разочаровани, е да се ползват услугите на специалистите в областта на организираните почивки. Все пак не трябва да забравяме, че това е решение на самите туристи“, заяви Чимева. \r\nТя коментира и това, че отливат при организираните почивки не се дължи на факта, че преди години е имало известен брой измамени групи туристи. „Според мен просто трябва да се стигне до един момент, в който всички, които работим в сферата на туризма – хотелиери, превозвачи, ресторантьори, специалисти в областта на организираните почивки, да се обединим около единна политика и общ туристически пакет, както беше в Турция, където за съжаление нещата малко пропаднаха, заради политическите проблеми“, допълни Чимева.\r\nЛивия НИНОВА", "date": "2017.06.11", "title": "Здравка Чимева, Консултативен съвет по въпросите на туризма-Благоевград: Очакваме силен летен сезон"}
{"url": "http://www.focus-news.net/news/2017/06/11/2403902/reuters-ikonomicheskite-vaprosi-sa-tsentralna-tema-na-predsrochnite-parlamentarni-izbori-v-kosovo.html", "text": "Икономическите въпроси и постигането на напредък в процеса за присъединяване към Европейския съюз са във фокуса на предсрочните парламентарни избори в Косово, предава Reuters. \r\nНовото правителство ще има задачата бързо да се справи с безработицата в страната, която достига до 30% и да подобри отношенията със съседните държави, особено със Сърбия. Това е едно от предварителните условия за приемането на двете държави в Европейския съюз. \r\nЗападът вижда интеграцията на държавите от Западните Балкани в ЕС като начин за стабилизиране на региона, който все още се възстановявана от войните през 90-те години на миналия век. \r\nСпоред проучванията коалицията, водена от бившия министър-председател Рамуш Рахадинай, е основният фаворит на изборите. Ако той победи обаче, има голяма вероятност отношенията със Сърбия да се усложнят.  Мария Динкова", "date": "2017.06.11", "title": "Reuters: Икономическите въпроси са централна тема на предсрочните парламентарни избори в Косово"}
{"url": "http://www.focus-news.net/news/2017/06/11/2403936/ministar-krasimir-karakachanov-shte-osigurim-vsichko-neobhodimo-za-bezopasnostta-na-poletite-obzor.html", "text": "Правителството ще направи всичко възможно в рамките на 30 дни да бъдат доставени маслата за нормалното функциониране на двигателите на самолетите на ВВС у нас. Това съобщи пред журналисти в военният министър Красимир Каракачанов, след срещата си с командването и инженерно-техническия състав на авиобаза „Граф Игнатиево“. Каракачанов подчерта, че обществените поръчки ще бъдат максимално ускорени, за да се поддържа летателната годност на машините. По думите му, ако не се вземат бързи мерки в следвания един месец ще бъдат изчерпани количествата двигателно масло. Каракачанов поясни още, че доставките са планирани, заявките са направени още през април, май и началото на месец юни. „Ще ги ускорим през борсата, за да не се губи време и в рамките на 30 дни маслата ще бъдат доставени”, каза още Каракачанов и допълни, че правителството ще се опита да ускори и процеса с обществените поръчки за доставката и на резервни части. \r\nНа днешната среща в Авиобазата е бил обсъден и въпроса за малкия нальот на пилотите, каза още министърът на отбраната. Според него единственият начин това да се случи е с повече изправни самолети във въздуха, което ща даде възможност на пилотите за повече летателни часове. \r\nВ отговор на журналистически въпрос за заплатите на военнослужещите министър Каракачанов заяви, че Министерството на отбраната е направило разчети за бюджета за 2018 година за 300 млн. лв., и в тях са включени и увеличението на заплатите на военнослужещите. Според него това не е въпрос само на мотивация, а на отношение, защото трудът, който полагат и рисковете, които поемат хората с пагони, трябва да бъдат достойно оценени от обществото.", "date": "2017.06.11", "title": "Министър Красимир Каракачанов: Ще осигурим всичко необходимо за безопасността на полетите (ОБЗОР)"}
{"url": "http://www.focus-news.net/news/2017/06/11/2403940/pazardzhik-namalenie-na-zabolelite-ot-ostri-respiratorni-zabolyavaniya-prez-may-v-sravnenie-sas-sashtiya-na-mesets-na-minalata-godina-se-otchita-v-grada.html", "text": "Намаление на заболелите от остри респираторни заболявания през месец май в сравнение със същия на месец на миналата година се отчита в Пазарджик, съобщиха от Регионална здравна инспекция-Пазарджик. Броят на болните през последния месец е 169, при189 през същия период на 2016 година, като при пневмониите се отчита леко увеличение - 39 срещу 37 случая. Бюлетинът на епидемичната обстановка в област Пазарджик сочи, че при заразните заболявания най-голям е броят болните с варицелата – 17 случая за месец май, но намалението е значително спрямо същия месец на предходната година, когато заболелите са били 33. От останалите заразни заболявания има 7 случая на морбили, каквито през 2016-а не е имало, 6 – на салмонелоза, 5 – на хепатит и 4 – на ентероколит. От другите заразни заболявания в региона са регистрирани само единични случаи.", "date": "2017.06.11", "title": "Пазарджик: Намаление на заболелите от остри респираторни заболявания през май в сравнение със същия на месец на миналата година се отчита в града"}
{"url": "http://www.focus-news.net/news/2017/06/11/2403939/bozhidar-nosikov-mkbppmn-asenovgrad-pluvane-koloezdene-i-leka-atletika-sa-samo-chast-ot-zanimaniyata-za-detsa-prez-lyatnata-vakantsiya-koito-predlaga-obshtinata.html", "text": "Плуване, колоездене и лека атлетика са само част от заниманията за деца през лятната ваканция, които предлага Община Асеновград. Това каза за Радио „Фокус“ – Пловдив Божидар Носиков, секретар на Местната комисия за борба срещу противообществените прояви на малолетни и непълнолетни (МКБППМН) в Асеновград. По думите му организираните през летния период мероприятия са част от инициативата „Шарена ваканция“.\r\n„Тя се провежда за трета поредна година като инициатива на МКБППМН, Община Асеновград и Градската библиотека „Паисий Хилендарски“. Предлагаме занимания за децата в летните месеци юли и август, както целта е те пълноценно да прекарат лятото и да бъдат заети с ползотворни и интересни ангажименти. Освен плуване, колоездене и лека атлетика, сме подготвили и програма в библиотеката с общо име „Приложни изкуства“. В културната институция и в изброените дисциплини децата ще бъдат ангажирани два пъти седмично по два часа. Едно дете може да бъде записано и да участва в не повече от две дисциплини“, обясни Божидар Носиков. \r\nПо думите му инициативата „Шарена ваканция“ протича успешно през последните две години. „Родителите са доволни, защото успяват да ангажират децата си с нещо интересно. Специално за плуването, много от малчуганите, които ще дойдат вече за втори или трети път, реално се научават да плуват за този период“, каза още секретарят на Местната комисия за борба срещу противообществените прояви на малолетни и непълнолетни в Асеновград.\r\nТони МИХАЙЛОВ", "date": "2017.06.11", "title": "Божидар Носиков, МКБППМН – Асеновград: Плуване, колоездене и лека атлетика са само част от заниманията за деца през лятната ваканция, които предлага общината"}
{"url": "http://www.focus-news.net/news/2017/06/11/2403942/blagoevgrad-politseyski-patrul-s-blagoevgradska-registratsiya-0575-e-razpolozhen-na-glaven-pat-e-79-v-rayona-na-kresnenskoto-defile.html", "text": "Полицейски патрул с благоевградска регистрация 0575 е разположен на главен път Е-79 в района на Кресненското дефиле, предаде репортер на Агенция „Фокус“.", "date": "2017.06.11", "title": "Благоевград: Полицейски патрул с благоевградска регистрация 0575 е разположен на главен път Е-79 в района на Кресненското дефиле"}
{"url": "http://www.focus-news.net/news/2017/06/11/2403943/konstantiyskiyat-episkop-yakov-1154-detsa-ot-pazardzhishka-duhovna-okoliya-izuchavat-predmeta-religiya.html", "text": "1154 са децата от Пазарджишка духовна околия, които изучават предмета „Религия”, каза за Радио „Фокус” – Пазарджик Константийският епископ Яков, архиерейски наместник на околията. Според него броят на учениците от областта, които изучават предмета като свободноизбираем, се увеличава, а заслуга за това има и Регионалното управление на образованието. \r\n„Тези дечица се включват активно в проявите, свързани с отбелязването на 180 години от изграждането на църквата „Света Богородица” в Пазарджик, които Архиерейското наместничество организира през 2017 година. Някои от тях участваха в провелия се през изминалата седмица по повод годишнината фолклорен концерт. До края на годината предстои още един концерт, този път изцяло на децата, изучаващи религия, на който те ще покажат и каква е ползата от изучаването на този предмет. През месец декември ще има и коледно тържество, което ще се проведе за четвърта поредна година и вече се радва на голям интерес”, допълни отец Яков.\r\nТеодора ДИМИТРОВА", "date": "2017.06.11", "title": "Константийският епископ Яков: 1154 деца от Пазарджишка духовна околия изучават предмета „Религия“"}
{"url": "http://www.focus-news.net/news/2017/06/11/2403947/xinhua-visokopostaven-predstavitel-na-kitayskata-komunisticheska-partiya-prizova-kam-po-golyamo-satrudnichestvo-mezhdu-stranite-ot-briks.html", "text": "Високопоставеният представител на Китайската комунистическа партия (ККП) Лю Юншан призова политическите партии, тинк-танковете и неправителствените организации в страните от БРИКС, да насърчат кооперацията между страните в група, предава Xinhua .\r\nЛю Юншан, който е член на Постоянния комитет на Политбюро (ПБ) на Централния комитет (ЦК) на ККП, направи изказването си по време на церемонята по откриването на форум, който се провежда във Фуджоу.  Симеон Миланов", "date": "2017.06.11", "title": "Xinhua: Високопоставен представител на Китайската комунистическа партия призова към по-голямо сътрудничество между страните от БРИКС."}
{"url": "http://www.focus-news.net/news/2017/06/11/2403916/rfi-ochakva-se-izbiratelnata-aktivnost-vav-frantsiya-da-bade-nay-niskata-dosega-ot-1958-g.html", "text": "Очаква се избирателната активност на парламентарните избори във Франция в неделя да бъде най-ниската досега от 1958 г., предава RFI.\r\nКъм 17 ч. избирателната активност в страната беше 40, 75%. До 12 ч. в Париж и областта едва 11,68% подадоха своя вот.\r\nВ отвърдморските територии на Франция също избирателната активност беше ниска. \r\nБроят на гражданите, въздържали се от гласуване, се увеличава през годините. През 1958 г. неподалите своя вот са били едва 22,8%, докато на първия тур от парламентарните избори през 2012 г. те са 42,78%.  Мария Динкова", "date": "2017.06.11", "title": "RFI: Очаква се избирателната активност във Франция да бъде най-ниската досега от 1958 г."}
{"url": "http://www.focus-news.net/news/2017/06/11/2403937/afp-partiyata-na-marin-lyo-pen-s-razocharovashtirezultati.html", "text": "Заместник-председателят на френската крайно дясна партия Национален фронт заяви, че резултатите на партията от парламентарните избори са „разочароващи“, предава AFP.\r\n„Може би бяхме разочаровани от резултатите, и мисля, че платихме цената за ниската избирателна активност“, заяви Флориан Филипот, след като по предварителни данни се оказа, че националистите ще спечелят между 13.1 и 14 %, което би им дало 10 места във френското Национално събрание. Симеон Миланов", "date": "2017.06.11", "title": "AFP: Партията на Марин Льо Пен с „разочароващи“резултати"}
{"url": "http://www.focus-news.net/news/2017/06/11/2403918/reuters-liam-foks-shte-zapazi-posta-si-na-ministar-na-mezhdunarodnata-targoviya.html", "text": "Британският министър-председател Тереза Мей отново назначи Лиъм Фокс за министър на международната търговия, съобщиха в неделя от Даунинг стрийт, предава Reuters. \r\nМей в момента извърши промени в кабинета си, след като загуби парламентарното мнозинство на националните избори в четвъртък.  Мария Динкова", "date": "2017.06.11", "title": "Reuters: Лиъм Фокс ще запази поста си на министър на международната търговия"}
{"url": "http://www.focus-news.net/news/2017/06/11/2403946/voa-ot-pentagona-ne-mogat-da-potvardyat-dali-liderat-na-islyamska-darzhava-e-ubit.html", "text": "Представители на Пентагона заявиха, че нямат информация, с която да потвърдят или отрекат предполагаемата смърт на лидера на „Ислямска държава“ Абу Бакр ал Багдади, съобщава Voice of America.\r\nНезависими експерти изразяват скептицизъм относно новината за смъртта на лидера на терористите, която се разпространи по медиите.\r\nГоворител на американското Министерство на отбраната заяви, че Пентагона няма такава информация.\r\nБазираната във Великобритания „Сирийска обсерватория за човешки права“ потвърди информацията за интензивни бомбардировки в района на Ракка от водената от САЩ коалиция.  Симеон Миланов", "date": "2017.06.11", "title": "VOA: От Пентагона не могат да потвърдят дали лидерът на \"Ислямска държава\" е убит"}
{"url": "http://www.focus-news.net/news/2017/06/11/2403949/branimir-mitov-rezhisyor-simitli-e-dokazatelstvo-che-mozhe-da-se-pravi-uspeshno-teatar-dori-v-po-malkite-naseleni-mesta.html", "text": "Симитли е доказателство, че може да се прави успешно театър, дори в по-малките населени места. Това каза за Радио „Фокус“ – Пирин Бранимир Митов, режисьор, ръководител на театралната школа в Симитли и директор на Драматичен театър \"Проф. Енчо Халачев\" - Благоевград“. Той обясни, че развитието на театралната школа в общината е опроверган митът, че в по-малките градове и села не може да се развива театър успешно. „Мисля, че и с премиерата на „Ромео и Жулиета“, която беше преди около 3-4 седмици, която се състоя в събота вечерта ,опровергахме още едно твърдение, че в събота и неделя, театър в провинцията трудно може да се прави. Всичко зависи от това какво се представя, как се представя и начина, по който се менажира. Така че, определено в Югозападна България има публика за театър. Ние, освен в Благоевград, освен в Симитли, работили сме и работим в Гоцеделчевско, Петричко и на много други места“, каза още Митов. Той добави, че определено има интерес към театъра, но това се случва, защото театралите успяват да направят така, че когато хората се престрашат да дойдат в театралната зала ,си тръгват удовлетворени, а не разочаровани. „Има много представления, на които хората ходят, гледат ги, а след това остават разочаровани и не искат да ходят на театър, заради нивото на спектакъла, който им е бил представен. Слава Богу на нас това не ни се е случвало, защото винаги се стремим да правим качествени представления“, коментира Митов.\r\nЛивия НИНОВА", "date": "2017.06.11", "title": "Бранимир Митов, режисьор: Симитли е доказателство, че може да се прави успешно театър, дори в по-малките населени места"}
{"url": "http://www.focus-news.net/news/2017/06/11/2403917/politologat-dimitar-dimitrov-za-razsekretyavaneto-na-razgovorite-za-ktb-kogato-se-vzemat-resheniya-sas-znachitelni-dalgosrochni-posleditsi-e-dobre-neshtata-da-badat-obsazhdani-pri-zatvoreni-vrati.html", "text": "Аз предполагам, че от втория запис още по-ясно ще си проличи, че когато се вземат такива решения със значителни дългосрочни последици е добре нещата да бъдат обсъждани при затворени врати. Това каза в интервю за Агенция „Фокус“ политологът доц. Димитър Димитров във връзка с разсекретяването на стенограмата от разговорите при президента Росен Плевнелиев по случая КТБ от 29 юни 2014 г. „По-скоро бих подкрепил президента Плевнелиев преди това, както и премиера Бойко Борисов. Защото със задна дата, след 3 години, в сегашното противопоставяне, политически дебат и дискусии, ще се появи тема, към която могат да се произнасят различните страни с голяма доза закъснение“, посочи доц. Димитров. Той определи случая с фалита на КТБ като извънредно събитие. „Очевидно е, че една част от участниците в него са били по една или друга причина заинтересовани да се предизвика банкова ваканция“, коментира политологът. Според него това би поставило следващото правителството, след това, на Орешарски, в положението на правителството то 1997 г. – да се справя с огромен проблем. „А така, поне беше решено в рамките на прехода между едното и другото управление. Вярно, с цената на много вложители. Но обръщам внимание, че най-големите вложители, освен всичко останало, бяха държавни компании. От енергетиката, газовите компании, общини и т.н.“, допълни доц. Димитров. \r\nСтефан ПЕТРОВ", "date": "2017.06.11", "title": "Политологът Димитър Димитров за разсекретяването на разговорите за КТБ: Когато се вземат решения със значителни дългосрочни последици е добре нещата да бъдат обсъждани при затворени врати"}
{"url": "http://www.focus-news.net/news/2017/06/11/2403948/pernik-referendumat-v-obshtina-tran-za-dobiva-na-zlato-v-regiona-mina-praga-na-validnost-obzor.html", "text": "59,7% е общата избирателна активност на местния референдум в община Трън, с което допитването преминава минималния праг от 40%, за да бъде признато за валидно. Към 10.00 часа избирателната активност бе 13.2% или 459 души. Към 13.00 часа – 34.13% или 1 190 души, а към 17.00 часа – 51,69% или 1 802 души. Гласуването приключи при обща избирателна активност от 59.7%, което показва, че правото си на глас са упражнили 2081 от общо 3 486 души.\r\nИзборният ден продължи от 07.00 до 20.00 часа. Всички 21 избирателни секции са започнали и приключили работата си навреме, а изборният процес е преминал без сигнали за нарушения на изборните правила. \r\nЗа да бъде прието решението на референдума, с \"да\" трябва да са отговорили повече от половината от участвалите в допитването.\r\nВъпросът, на който гласуващите отговориха, бе: „Против ли сте община Трън чрез общинския съвет да одобрява устройствени планове, определящи територии за добив и обработка на метални полезни изкопаеми?” \r\nРешението за това допитване бе взето на заседание на Общински съвет – Трън, проведено на 21 април 2017г. във връзка с предложението за инвестиционно намерение и предстоящата експлоатация на находищата в община Трън и вследствие на създаденото обществено напрежение по темата. \r\nХората „против“ възобновяването на мина в града, трябваше да отговорят с \"да\", а гражданите, подкрепящи инвестиционното предложение за златодобив - с \"не\". \r\nАко не бъде прието предложението, по същия въпрос ще може да бъде иницииран нов местен референдум не по-рано от една година от датата на произвеждането му. Резултатите от допитването могат да бъдат обжалвани от инициатора на референдума или от областния управител в срок от 7 дни след оповестяването им.", "date": "2017.06.11", "title": "Перник: Референдумът в община Трън за добива на злато в региона мина прага на валидност (ОБЗОР)"}
{"url": "http://www.focus-news.net/news/2017/06/11/2403941/afp-bezpretsedentna-izborna-zaguba-za-frenskite-sotsialisti.html", "text": "Лидерът на френската Социалистическа партия потвърди, че левицата е изправена пред „безпрецедентни“ загуби на места в парламентарните избори, съобщава AFP. Социалистите могат да загубят повече от 200 места в Националното събрание.\r\nРезултатите отбелязаха „безпрецедентно отстъпление на лявото като цяло, и на Социалистическата партия в частност“, заяви Жан-Кристоф Камбаделис.\r\nПо предварителни данни, Социалистическата партия ще получи от 15 до 40 места в Националното събрание. На предишните избори партията имаше 277 депутати. Симеон Миланов", "date": "2017.06.11", "title": "AFP: Безпрецедентна изборна загуба за френските социалисти"}
{"url": "http://www.focus-news.net/news/2017/06/11/2403944/the-new-york-times-iranski-razuznavachi-ubiha-organizatora-na-teroristichnite-ataki-v-teheran.html", "text": "Оперативни служители на иранското разузнаване са намерили и убили организатора на терористичните атаки, които разтърсиха Техеран миналата седмица, съобщава New York Times.\r\n„Ислямска държава“ пое отговорност за нападенията срещу иранския парламент и мавзолея на аятолах Рухолах Хомейни. При нападенията загинаха 17 души.\r\nИранският министър на разузнаването Махмуд Алави заяви пред държавната телевизия, че разузнавателни части са убили „мозъка и командира на отряда“, който е извършил нападенията.\r\nЗаподозреният, чието име не бе разкрито, е избягал от страната след атаките, според Махмуд Алави. След това той е бил заловен и убит „ с помощта на разузнавателни служби на съюзнически страни“. Симеон Миланов", "date": "2017.06.11", "title": "The New York Times: Ирански разузнавачи убиха организатора на терористичните атаки в Техеран"}
