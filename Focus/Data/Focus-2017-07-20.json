{"url": "http://www.focus-news.net/news/2017/07/20/2417786/federika-mogerini-razshiryavaneto-na-es-na-zapadnite-balkani-e-prioritet.html", "text": "Върховният представител на ЕС по въпросите на външните работи и политиката на сигурност Федерика Могерини заяви по време на днешното си посещение в Загреб, че разширяването на Съюза в страните от Западните Балкани е с висок приоритет, предаде македонската медия “Макфакс“.\r\n„Искам да подчертая нещо, което е особено важно за ЕС и за мен лично, а това е работата в района по разширяването. Това за мен е най-високият приоритет“, заяви Могерини след среща с хърватския външен министър Мария Пейчинович Бурич.\r\nТя добави, че през последния период са били интензивни преговорите с шест страни партньори в региона и че Хърватия е ключов елемент в опитите да се \"гарантира не само надеждност и стабилност, но и помирение\".\r\n„Най-добрият начин да се гарантира надеждност, стабилност и просперитет за региона е осигуряване на европейско бъдеще“,  смята Могерини. Виктор Турмаков", "date": "2017.07.20", "title": "Федерика Могерини: Разширяването на ЕС на Западните Балкани е приоритет"}
{"url": "http://www.focus-news.net/news/2017/07/20/2417784/futbol-uest-hem-sklyuchi-dogovor-s-havier-ernandes-ot-bayern.html", "text": "Нападателят на „Байер“ Хавиер Ернандес стана играч на Уест Хем. Очаква се мексиканецът скоро да премине през медицински изследвания в новия отбор.\r\nПрез последния сезон 29-годишният нападател проведе 37 мача и отбеляза 13 попадения.   Виктор Турмаков", "date": "2017.07.20", "title": "Футбол: Уест хем сключи договор с Хавиер Ернандес от Байерн"}
{"url": "http://www.focus-news.net/news/2017/07/20/2417816/reuters-rusiya-i-sasht-pregovaryat-za-sazdavaneto-na-savmestni-grupi-za-kibersigurnost.html", "text": "Русия и САЩ преговарят за създаването на съвместни работни групи за киберсигурност, предава Reuters, позовавайки се на руския специален пратеник Андрей Круцких. \r\n„Преговорите се водят, разменят се различни предложения и никой не отрича нуждата от такива разговори и контакти“, заяви руският представител.\r\nСъщевременно американски и европейски представители на сектора за сигурност заявиха пред медиите, че участват в такива преговори.\r\nПревод и редакция: Симеон Миланов", "date": "2017.07.20", "title": "Reuters:  Русия и САЩ преговарят за създаването на съвместни групи за киберсигурност"}
{"url": "http://www.focus-news.net/news/2017/07/20/2417788/predstoyashti-mezhdunarodni-sabitiya-za-21-yuli-agentsiya-fokus.html", "text": "Русия и Китай ще проведат съвместни военноморски учения в Балтийско море. \r\n*** Президентът на Франция Еманюел Макрон ще проведе среща с главния преговарящ на ЕС относно Брекзит Мишел Барние.\r\n*** Върховният представител на ЕС по въпросите на външните работи и политиката на сигурност Федерика Могерини и гръцкият министър на външните работи ще проведат среща. \r\n*** Иран и шестте западни страни, участници в договора за Иранската ядрена програма ще проведат рекапитулация на постигнатото и приложеното по споразумението. \r\n***", "date": "2017.07.20", "title": "Предстоящи международни събития за 21 юли /Агенция „Фокус“/"}
{"url": "http://www.focus-news.net/news/2017/07/20/2417789/lek-avtomobil-e-katastrofiral-na-190-km-na-am-trakiya-v-uchastaka-plovdiv-stara-zagora.html", "text": "Лек автомобил е катастрофирал на 190 км на АМ „Тракия“ в участъка Пловдив – Стара Загора, съобщи слушател на Радио „Фокус“ – Сливен. Автомобилът се е движел в посока Бургас. Колата се е ударила в мантинелата, скъсала я е и се е прехвърлила в платното за насрещно движение. Автомобилът е в бързата лента и затруднява движението. На място има патрулни автомобили. Инцидентът е станал около 20.00 часа. \r\nЛюдмила ЙОРГОВА", "date": "2017.07.20", "title": "Лек автомобил е катастрофирал на 190 км на АМ „Тракия“ в участъка Пловдив – Стара Загора"}
{"url": "http://www.focus-news.net/news/2017/07/20/2417785/dobrich-obshtinata-shte-usvoi-nad-82-000-lv-za-izgrazhdane-na-sistema-za-denonoshtno-videonablyudenie-i-postoyanen-kontrol-na-trafika-na-teritoriyata-na-grada.html", "text": "Общината ще усвои 82 866 лв. от поет дългосрочен дълг за изграждане на система за денонощно видеонаблюдение и постоянен контрол на трафика на територията на града. Предложението за това е направено от кмета Йордан Йорданов и ще бъде разгледано на предстоящото заседание на Общинския съвет другата седмица, предаде кореспондентът на Радио „Фокус” – Варна. Със средствата ще бъде направен работен инвестиционен проект за изграждане на системата. Със свое решение от януари тази година  Общинският съвет на Добрич даде съгласие за поемане на общински дълг в размер на 11 000 000 лв. Съгласно това решение кредитните средства в размер до 600 000 лева са за изграждане на инфраструктура и система за видеонаблюдение и до 400 000 лева за конструктивно укрепване на детски градини по проекти се усвояват след приемане на конкретните проекти от Общински съвет. В тази връзка Община град Добрич е провела процедура за обществена поръчка.  Предстои да се актуализира Програмата за капиталови разходи на Общината за 2017 г. като се добави раздел „Средства от дългосрочен дълг“, обект „Изработване на работен инвестиционен проект за изграждане на система за денонощно видеонаблюдение и постоянен контрол на трафика на територията на град Добрич и упражняване на авторски надзор по време на строителството“. \r\nЖулиета НИКОЛОВА", "date": "2017.07.20", "title": "Добрич: Общината ще усвои над 82 000 лв. за изграждане на система за денонощно видеонаблюдение и постоянен контрол на трафика на територията на града"}
{"url": "http://www.focus-news.net/news/2017/07/20/2417792/afp-protivopozharni-samoleti-se-boryat-s-pozharite-kray-dubrovnik.html", "text": "Противопожарни  самолети са успели да поставят под контрол пожара край адриатическия хърватски град Дубровник, предаде  AFP.\r\n„Четири самолета са изпратени в района край границата с Черна гора, за да спрат разпростирането на огъня“, пише в официално заявление на хърватското министерство на отбраната. Огънят е поставен под контрол в късния следобед. \r\nНа север, в района на град Сплит, все още бушуват около 10 пожара и около 240 пожарникаря все още са разположени на място, за да държат ситуацията под контрол.  Виктор Турмаков", "date": "2017.07.20", "title": "AFP: Противопожарни самолети се борят с пожарите край Дубровник"}
{"url": "http://www.focus-news.net/news/2017/07/20/2417791/ria-novosti-gorskite-pozhari-v-cherna-gora-sa-poeti-pod-kontrol-mvr-na-stranata-blagodari-na-balgariya-i-na-drugite-strani-pomognali-za-potushavaneto.html", "text": "Министърът на вътрешните работи на Черна Гора Мевлюдин Нуходжич съобщи, че ситуацията с горските пожари в страната е стабилизирана и безопасна, предаде  РИА Новости.\r\nМинистърът благодари на всички участници в борбата с огъня за професионализма.   „Правителството изразява особена благодарност на Центъра за извънредни ситуации на НАТО, Механизма за гражданска защита на ЕС, на държавите, които участваха в потушаването на пожара: Украйна, Швейцария, България, Израел и тези, които изразиха готовност за помощ за наложилата се ситуация“, заяви Нуходжич. \r\nМинистърът също така съобщи, че от бюджета на Черна гора са отделени 230 хил. евро, за да отделят по 400 евро за пожарникарите и спасителите за участието в борбата със стихията. Според негто министерството в скоро време ще подготви пакет от предложения за развитието на системата за борба с извънредните ситуации, в това число и по закупуването на необходимата техника и оборудване.  Виктор Турмаков", "date": "2017.07.20", "title": "РИА Новости: Горските пожари в Черна гора са поети под контрол, МВР на страната благодари на България и на другите страни, помогнали за потушаването"}
{"url": "http://www.focus-news.net/news/2017/07/20/2417787/klasat-prosluzheno-vreme-nyama-da-otpadne-obzor.html", "text": "Клас „прослужено време“, който работниците получават към заплатите си, няма да отпадне. Това стана ясно след среща между премиера Бойко Борисов, вицепремиера Валери Симеонов и министъра на финансите Владислав Горанов с ръководството на синдикатите. След срещата Валери Симеонов обясни, че поводът кабинетът да се срещне със синдикатите е широкият медиен отзвук след изявлението му във връзка с клас „прослужено време“. Той коментира, че тогава изрично е подчертал, че това е личното му мнение по темата. Валери Симеонов определи като грешка изказването на личното му виждане за т.нар. клас, защото то се е приело като позиция на правителството и посочи, че ще се постарае занапред това да не се повтаря. Вицепремиерът обясни, че на срещата със синдикатите е обсъдена темата за клас „прослужено време“, както и работата на Националния съвет за тристранно сътрудничество. Двете страни са се обединили около позицията, че всички теми, свързани с трудовото законодателство трябва да бъдат обсъждани в съвета. Той допълни, че предстои да се въведат организационни промени в работата на съвета с приемането на програма, в която да са заложени всички спорни и актуални въпроси. \r\nПрезидентът на КНСБ Пламен Димитров заяви, че от срещата е станало ясно, че добавката за професионален опит и стаж не е темата на България в момента. Той уточни, че класът „прослужено време“ го няма от 2007 година в България и допълни, че някои, в това число и депутати, явно са пропуснали тази доста сериозна промяна. Класът „прослужено време“ е бил отменен и заменен с добавката за професионален опит и стаж, която е доста по-различна. Пламен Димитров подчерта, че е важно да се постигне съгласие по сериозните теми за България, което може да върне доверието на българите, че има шанс родината им да не изчезне в следващите 10-15 години. Президентът на КНСБ коментира, че ако беше на мястото на управляващите, би се притеснявал от това, че поне 2 от работодателските организации са пряко свързани с „политически сили, душмани на правителството“.\r\n Президентът на КТ „Подкрепа“ Димитър Манолов заяви, че темата за клас „прослужено време“ не е във фокуса на общественото внимание и е била свалена от дневен ред. Той коментира, че на срещата не е говорено само за клас „прослужено време“, който го няма от 10 години, а и за това какви са намеренията на правителството по редица теми и сектори. Димитър Манолов обясни, че синдикатите очакват да видят ясна визия за увеличение на доходите и ако ключовите въпроси не бъдат добре адресирани есента сигурно ще бъде по-гореща. Той допълни, че очакват да чуят какво ще прави кабинетът по-нататък, така че да стимулира частния сектор и увеличението на доходите, пенсиите и сериозната ревизия за социалното подпомагане да бъдат основна цел.„Фокус“ припомня: На 13 юли пред журналисти в Министерски съвет вицепремиерът Валери Симеонов посочи, че клас „прослужено време“ трябва да отпадне и да се изработи механизъм за определяне на минимална работна. Той изрази това свое виждане след среща с представители на работодателски организации. На следващия ден в Народното събрание председателят на бюджетната парламентарна комисия Менда Стоянова обясни, че в частния сектор клас „прослужено време“ трябва да стане част от основната заплата, както при държавните служители. Председателят на комисията по социална политика Хасан Адемов посочи, че ако класът „прослужено време“ отпадне и това доведе до намаляване на доходите, ще се създаде напрежение в обществото. На пресконференция на 18 юли Корнелия Нинова заяви, че БСП е против отпадането на клас „прослужено време“, защото ще доведе до намаляване на доходите. Тя призова ГЕРБ да определят позицията си и попита дали вицепремиерът Валери Симеонов им е говорител или имаме премиер в негово лице. \r\nБиляна ИВАНОВА", "date": "2017.07.20", "title": "Класът „прослужено време“ няма да отпадне (ОБЗОР)"}
{"url": "http://www.focus-news.net/news/2017/07/20/2417794/balgariya-ima-kakvo-da-dade-na-badeshtiya-debat-za-kohezionnata-politika-obzor.html", "text": "България има какво да даде на бъдещия дебат за кохезионната политика. Това стана ясно от думите на министъра за Българското председателство на Съвета на ЕС 2018 Лиляна Павлова по време на третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“. При откриването на конференцията министър Павлова отчете, че инструменти като „Джесика“ и „Джерами“ са били реализирани добре в България. По думите ѝ страната ни има какво да даде и да предложи в бъдещия дебат за кохезионната политика за това как да съчетаваме безвъзмездното с грантово финансиране именно за инфраструктура, където то е най-необходимо. По думите ѝ по време на председателството България ще има възможност да даде заключения с ясни формулирани послания. Павлова посочи, че амбициозната цел на страната ни е да излезе със заключения на Българското председателство, да даде посока какви аргументи има за опростяването на политиките, за обвързването на финансирането с финансовите инструменти и как предлага да се реализират тези политики оттук нататък. По време на форума министърът на регионалното развитие и благоустройството Николай Нанков коментира, че след 2020 г. ще говорим за „рециклирани пари“, които по думите му те ще продължават да движат икономиките по-дълго от безвъзмездната финансова помощ. Министър Нанков посочи още, че в настоящия програмен период ще има три фонда за градско развитие – за София, за Северна и за Южна България. По думите му от тях ще бъдат финансирани проекти както на общините, така и на бизнеса и ще се толерира и предефинират като приоритетни публично-частните партньорства. Според Нанков това ще даде възможност на българските градове да станат по-развити и социално по-привлекателни. Кметът на Столична община Йорданка Фанъдоква поясни, че за градовете е изключително важно кохезионната политика да продължи. Тя отчете, че в периода 2007- 2014 г. столицата е реализирала проекти на обща стойност 3 млрд. лв, като 2 млрд. от тях са били безвъзмездни евросредства. Конфернецията „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“ бе организирана от Камарата на строителите в България и вестник „Строител“ и бе под патронажа на Искра Михайлова – председател на Комисията по регионално развитие на Европейския парламент. Сред участниците във форума бяха още вицепремиерът Томислав Дончев, министърът на транспорта, информационните технологии и съобщенията Ивайло Московски, Юрки Катайнен - зам.-председател на ЕК с ресор „Работни места, растеж, развитие и конкурентоспособност“, вицепрезидентът на ЕИБ Вазил Худак, новоизбраният президент на FIEC Киетил Тонинг и други. Участниците в международната конференция през тази година дискутираха перспективите и предизвикателствата пред изпълнението на кохезионната политика на ЕС 2014 – 2020, както и възможностите за финансиране на стратегически проекти след 2020 г. \r\nДеница КИТАНОВА", "date": "2017.07.20", "title": "България има какво да даде на бъдещия дебат за кохезионната политика (ОБЗОР)"}
{"url": "http://www.focus-news.net/news/2017/07/20/2417790/ministar-nikolay-nankov-neobhodima-e-dopalnitelna-finansova-podkrepa-za-izostanalite-rayoni.html", "text": "Необходима е допълнителна финансова подкрепа и програми за ускоряване на растежа на изостаналите райони, които да допълнят оперативните, при съобразяване със специфични особености. Това коментира днес министърът не регионалното развитие и благоустройството Николай Нанков при представянето на Доклад на министерството за състоянието и различията в развитието на отделните региони в страната по време на заседание на парламентарната Комисия по регионална политика, местно самоуправление и благоустройство, съобщиха от пресцентъра на МРРБ. Той посочи още, че е необходимо разширяване на възможностите за прилагане на публично-частно партньорство. Необходимо е също и да се търсят варианти за подкрепа на малки и средни предприятия с висока добавена стойност, като например работещи в областта на информационните и комуникационните технологии, обособяване на икономически зони, технологични паркове и други мерки, които да улеснят инвеститорите. \r\nНай-важни, обаче, са инвестициите в човешкия капитал и задържането му, отбеляза регионалният министър. Той подчерта, че са необходими спешни и системни мерки за  повишаване на качеството и образованието, в съответствие с нуждите на пазара на труда. За целта трябва да се оптимизира мрежата от образователни центрове, да се въведат мерки за подкрепа на млади семейства, за да останат да живеят в изоставащи райони, както за социално включване на маргинализирани групи.\r\nНаселението продължава да намалява и да застарява. Най-сериозен е проблемът в Северозападния и Северния централен регион, каза Николай Нанков. През последните пет години, 2011-2016 година, коефициентът на населението в трудоспособна възраст нараства във всички български райони и това е позитивен факт, посочи той. Във всички райони коефициентът на безработица за 2016 г. е по-нисък в сравнение с 2011 г. - също позитивен факт, обясни министърът. Промените в тези два показателя показват, че протича процес на икономическа стабилизация, уточни той, но допълни, че са налице негативни демографски миграционни процеси и обезлюдяване на малки населени места в районите на страната.\r\nСъздаденият от предприятията БВП в Северна България е 3 пъти по-малък от създаденият в трите района на Южна България, обяви още министърът. Коефициентът на безработица в трите северни района варира от 9,3% в Северния централен район до 10,6 % в Северозападния район, информира той и допълни, че има общини с коефициент на безработица над 60%. За страната средният коефициент на безработица за 2016 година е 7.7%, каза още министър Нанков.\r\nНеобходима е задължителна подкрепа на градовете в Северна България и техните периферии, заяви министърът.\r\nСпоред него регионалните съвети за развитие не трябва да са формални структурни звена, а да правят реални политики. По думите му с последните промени в Закона за регионалното развитие е осигурена ресурсна обезпеченост за това.\r\nМного важно е определянето на дългосрочна визия и модел за използване на територията в нейната цялост, каза министър Нанков и напомни за разработената Национална концепция за пространствено развитие, която трябва да бъде изпълнена със съдържание чрез всички документи с устройствен аспект. \r\nМинистърът посочи, че разработената от МРРБ Целенасочена инвестиционна програма за подкрепа на слаборазвитите региони в страната е добре структурирана и последователна, но трябва да получи финансово изражение. \r\nЕвропейският модел не винаги е много правилен от гледна точка на разходване на ресурс за регионална политика, посочи Нанков. По думите му логиката на регионалното планиране е да се инвестира там, където има необходимост от привличане на ресурс и хора.", "date": "2017.07.20", "title": "Министър Николай Нанков: Необходима е допълнителна финансова подкрепа за изостаналите райони"}
{"url": "http://www.focus-news.net/news/2017/07/20/2417797/api-dvizhenieto-po-am-trakiya-se-osashtestvyava-v-aktivnata-lenta-pri-km-190-v-posoka-sofiya-poradi-ptp.html", "text": "Движението по АМ \"Тракия\" се осъществява в активната лента при км 190, в посока София, поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2017.07.20", "title": "АПИ: Движението по АМ \"Тракия\" се осъществява в активната лента при км 190, в посока София, поради ПТП"}
{"url": "http://www.focus-news.net/news/2017/07/20/2417796/plyus-info-makedoniya-spored-nikola-dimitrov-dogovorat-s-balgariya-ne-zastrashava-natsionalniya-interes-na-makedoniya.html", "text": "Според министъра на външните работи на Македония Никола Димитров договорът за добросъседство с България не заплашва националния интерес на Македония, предаде македонската медия „Плюс Инфо“.\r\n„Обществеността ще има поглед и ще получи време, за да обсъди договора за добросъседство с България“,  заяви министърът. Той добави, че този договор не застрашава националния интерес на Македония.\r\nВъв връзка с поведението на ВМРО-ДПМНЕ относно споразумението Димитров заяви, че опозицията възнамерява да разруши това, което вече е договорено. Виктор Турмаков", "date": "2017.07.20", "title": "„Плюс Инфо“ (Македония): Според Никола Димитров договорът с България не застрашава националния интерес на Македония"}
{"url": "http://www.focus-news.net/news/2017/07/20/2417793/vratsa-nad-2-mln-lv-sa-neobhodimi-za-remont-na-patishta-svarzvashti-vratsa-s-obshtinite-byala-slatina-i-krivodol.html", "text": "2 147 574 лв. е сумата, която е необходима за извършване на ремонт на пътища, свързващи община Враца със съседните общини - Бяла Слатина и Криводол. В тази връзка кметът Калин Каменов поиска от министъра на регионалното развитие и благоустройство Николай Нанков да бъдат отпуснати целеви средства, съобщиха от пресцентъра на Община Враца. Чрез финансовата помощ от държавата ще се извърши неотложен ремонт на път IIІ – 1306, който свързва община Враца и община Бяла Слатина и преминава през селата Габаре – Върбица – Вировско – Тишевица – Горно Пещене – път IІ –15 /Враца - Оряхово/ и път IIІ – 101 /Враца - Криводол/. Лошото експлоатационно състояние засяга ежедневието и жизнената среда на жителите на населените места, през които преминават горните пътни участъци.\r\nМногократно в Община Враца са подавани жалби и искове за обезщетение за понесени вреди, породени от затрудненото придвижване, както и докладни от кметовете на селата Върбица, Вировско, Тишевица и Горно Пещене. Средствата, необходими за текущото поддържане са в размер на 311 465,86 лв. С тях ще се изпълнят дейности, свързани с отстраняване и запълване на пукнатини, изкърпване на дупки и разрушения, възстановяване на ръбовете на настилката и отстраняване на единични повреди и деформации.\r\nРепубликанският път Враца – Криводол осигурява транспортна свързаност между общините Враца и Криводол. Участъкът, предвиден за превантивно поддържане започва от изцяло обновения бул. „Васил Кънчов”, част от Международен път Е – 79,  в частта му при надлез КАТ и завършва при околовръстния път на гр. Враца.  Стойността на ремонта на пътния участък е в размер на 636 109 лв., а стойността на ремонта на пътното съоръжение (надлез) е 1 200 000 лв. или общо 1 836 109 лв.\r\nЗа посочените пътни участъци до момента не са отпускани достатъчно средства за извършване на ремонт, включващ подобряване носещата способност на пътното покритие и укрепване на елементите на пътния профил.\r\nС обезпечаването на исканите средства ще бъдат извършени дейности, осигуряващи  нормалното и безаварийно движение на ППС по пътните участъци от републиканската пътна мрежа на територията на Община Враца, а така също ще се подобрят екологичните изисквания за преминаване през населените места на транспортните потоци.", "date": "2017.07.20", "title": "Враца: Над 2 млн. лв. са необходими за ремонт на пътища, свързващи Враца с общините Бяла Слатина и Криводол"}
{"url": "http://www.focus-news.net/news/2017/07/20/2417798/ostava-zabranata-za-prodazhba-na-zemedelska-zemya-na-chuzhdentsi-obzor.html", "text": "Институциите търсят обединение за недопускане на свободна продажба на българска земеделска земя на чужденци. След среща с лидера на БСП по темата държавният глава Румен Радев посочи, че в България е необходим широк обществен дебат за дългосрочните последици от либерализирането на продажбата на земеделски земи и придобиването им от чужди граждани, включително извън Европейския съюз. След срещата между държавния глава и Корнелия Нинова стана ясно, че двете страни са се обединили около това да се потърси начин за ограничаване на свободната продажба на българска земеделска земя на чужденци, но без да се нарушават евроизискванията. По темата в Народното събрание от ГЕРБ дадоха брифинг. Председателят на Комисията по земеделието и храните и депутат от ГЕРБ Десислава Танева обясни, че е необходима нова регулация на поземлените отношения, която да регламентира ползването на земите от земеделските производители за земеделски цели. Евродепутатът от ГЕРБ/ЕНП Владимир Уручев коментира, че е редно да се прехвърли дебатът за земеделските земи от тона на емоциите в правенето на законодателство, позволяващо да си съхраним земята. Той поясни, че през 2015 г. Европейският парламент е поел частична законодателна инициатива за доклад за проблемите в ЕС за концентрацията на земята. Зам.-председателят на ГЕРБ и председател на парламентарната група на партията Цветан Цветанов поясни, че от ГЕРБ са подкрепяли подхода на предложението на Корнелия Нинова за земите преди години. Той подчерта, че ГЕРБ винаги са защитавали националните интереси. По думите му евродепутатите на БСП не са информирали ръководството на партията си за доклада на ЕП за земите и от ГЕРБ ще го изпратят на всички парламентарни групи. На това лидерът на БСП Корнелия Нинова отговори, че заместник-председателят на ГЕРБ обикновено изважда по-сериозни аргументи, а този път е улегнал малко. Тя посочи, че Цветанов прехвърля проблема от болната глава на здравата. Нинова призова ГЕРБ да си видят министрите защо предлагат отпадането на ограниченията за закупуване на земеделска земя. Лидерът на БСП коментира, че трябва да се намери институционално, политическо и българско обединение, за да не се допусне свободната продажба на българска земеделска земя на чужденци. От „Обединени патриоти“ също коментираха темата. Според Александър Сабанов от „Обединени патриоти“ българската земя е национално богатство на България и те не са съгласни да го отдадат на чужди граждани и интереси. „Фокус“ припомня: На 18 юли БСП се обяви против отпадането на ограниченията за закупуване на земеделска земя. По думите ѝ предложението не гарантира в чии ръце ще попадне тази земя, нито че тя ще бъде използвана за производство. Лидерът на БСП Корнелия Нинова посочи, че земеделската земя е предвидена за производство на селскостопанска продукция. Тя поясни, че трябва да се защити националния ни интерес. Според нея българската земеделска земя е най-евтина в ЕС и тя ще получава европейски субсидии и то на декар площ. Корнелия Нинова поиска правителството да поиска отлагане на този въпрос. На следващия ден лидерът на БСП проведе срещи с лидерите на всички парламентарни групи. След срещата си с тях, Нинова коментира, че с изключение на ДПС останалите парламентарни групи са се обединили около това поправката за отпадане на ограниченията за продажба на земеделската земя да не се приема веднага. \r\nДеница КИТАНОВА", "date": "2017.07.20", "title": "Остава забраната за продажба на земеделска земя на чужденци (ОБЗОР)"}
{"url": "http://www.focus-news.net/news/2017/07/20/2417795/reuters-germaniya-shte-zamrazi-prodazhbite-na-vaorazhenie-za-turtsiya-poradi-spora-mezhdu-tyah.html", "text": "Според правителствени източници Германия замразява доставките на оръжие към Турция, предаде  Reuters, позовавайки се на местни медии.\r\nРешението се отнася до планираните проекти в оръжейната промишленост, както и за тези, които текат в момента. Поради факта, че и двете страни бяха членки на НАТО, продажбата на оръжие за Турция досега бе безпроблемна за Германия. \r\nГерманското правителство отказа коментар по въпроса. \r\nПо-рано страната призова гражданите си да бъдат внимателни, докато пътуват в Турция и заплаши Анкара, че ще намали инвестициите в нея.  Причината е възникнал спор относно върховенството на закона в Турция.  Виктор Турмаков", "date": "2017.07.20", "title": "Reuters: Германия ще замрази продажбите на въоръжение за Турция поради спора между тях"}
{"url": "http://www.focus-news.net/news/2017/07/20/2417412/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Сблъсъци между мюсюлмански демонстранти и израелската полиция избухнаха при един от входовете към Стария град на Ерусалим за четвърти ден, предава The Times of Israel .\r\nВластите предприемат нови мерки за сигурността около Храмовия хълм, което доведе до недоволство от страна на мюсюлмански демонстратори. \r\nОколо 150-200 богомолци участваха в следобедна молитва близо до Лъвската порта, като част от протеста си срещу поставянето на метални детектори на портите на Храмовия хълм.\r\nСлед края на молитвата няколко души останаха, скандирайки неща свързани с джамията Ал Акса. При отказа им да разчистят терена, се наложи израелската полиция да арестува един от мъжете, което от своя страна доведе до сблъсъци с други демонстранти.\r\n***\r\nТуристическа агенция на Северна Корея стартира уебсайт, предлагащ опции за почивка, включващи атракции от сърфинг до засаждане на ориз, въпреки предупреждения на САЩ за избягване на посещенията в комунистическата държава, където пътуванията често приключват в затвора, пише сингапурският вестник The Straits Times.\r\nШестнадесет американци бяха задържани през последното десетилетие в Северна Корея, включително 22-годишният студент Ото Уормбиър, който бе осъден за кражба на хотелски пропаганден банер. Той бе върнат в САЩ в състояние на кома през юни, но почина няколко дни по-късно.\r\nУебсайтът \"DPR Korea Tour\", управляван от Националната администрация по туризъм на Северна Корея, изобразява страната, на която са наложени строги санкции заради оръжейните й програми, като просто още една туристическа дестинация.\r\nТой предлага пакетни екскурзии до различни части на страната, включително до столицата Пхенян, и разнообразни „тематични обиколки\" за туристи, търсещи нещо по-необичайно.\r\nПосетителите са поканени да проверят плажовете на източното крайбрежие, включително такъв, където „сърфирането е навлязло сред туристите\" заради благоприятните условия и чистата вода.\r\nСайтът предлага също така основна информация за пътуванията като въздушни и влакови маршрути и начини за обиколка на Пхенян с обществен транспорт.\r\nВъпреки това, той не позволява на потребителите да резервират екскурзии директно и не съдържа списък с чуждестранни агенции, които организират екскурзии до изолираната държава.\r\nСайтът е на разположение на корейски, английски, китайски, руски и японски език, и може да бъде намерен в tourismdprk.gov.kp. \r\nДържавният департамент на САЩ предупреждава гражданите да не пътуват в Северна Корея, заради „сериозен риск от арест и дългосрочно задържане\".\r\n***\r\nЮжна Корея и САЩ не трябва да отхвърлят възможността за двустранни преговори със Северна Корея относно ядрената й и ракетна програма, предава The Korean Herald.\r\nТова заяви бившият държавен секретар на САЩ Джон Негропонте.\r\n„Ще дойде време, когато ще трябва удвоим дипломатическите усилия, защото най-вероятно само чрез дипломацията можем да намерим разрешение на този сложен проблем“, заяви бившият първи дипломат на САЩ по време на реч на международен форум в Сеул.\r\nНегропонте, който е служил като директор на националното разузнаване и посланик в ООН заяви, че отдавна изоставените шестстранни преговори за денуклеаризация може би са единствената опция за справяне с проблема.\r\n„Трябва да включим всички ключови регионални играчи при всяко разрешаване на ситуацията – Северна Корея, Южна Корея, Япония, Русия, Китай и САЩ“, заяви той.\r\n***\r\nГрупа либерални американски депутати предложиха резолюция за вот на недоверие срещу президента Доналд Тръмп, предава The Hill.\r\nДепутатите от Демократическата партия твърдят, че той не е годен да служи като върховен главнокомандващ. В списъка с причините те изреждат предполагаемите му връзки с руски представители по време на президентската кампания, отказа му да покаже данъчните си декларации, вербалните му „атаки“ срещу жените и пресата, както и уволнението на Джеймс Коми.\r\nРезолюцията е стартирана от депутата Стийв Коен, и е подкрепена от 23-ма демократи.\r\nРезолюцията няма шанс да бъде гласувана и приета, тъй като републиканците имат мнозинство в американския законодателен орган.\r\n***\r\nГоворителят на външнополитическото ведомство в Токио Норио Мураяма заяви, че Япония призовава да се приложи натиск срещу Северна Корея, подчертавайки, че „не е време за диалог“, пише вестник  Asahi Shimbun.\r\nИзявлението на Токио е във връзка с проведените от страна на Северна Корея изпитания на междуконтинентална балистична ракета и последвалата инициатива на Южна Корея да започне преговори със северния си съсед.\r\nЯпония припомни на южнокорейския президент Мун Дже-ин, че е поел ангажимент заедно с Япония и САЩ да „окаже максимален натиск“ върху Пхенян, за да накарат режима на Ким Чен-ун  да „промени пътя си и да се въздържа от провокативни действия“, както и да се „започнат сериозни преговори за ядрено разоръжаване“. \r\nМураяма подкани ООН да бъдат наложени икономически санкции и рестрикции на търговията спрямо Северна Корея. „Важно е да спрем потока на суровини и валута към Северна Корея“, категоричен бе дипломатът.\r\n***\r\nКомандирът на Иранската революционна гвардия заяви, че САЩ трябва да преместят базите си на 1000 километра от иранските територия, предава The Jerusalem Post.\r\nТова изказване идва, след като САЩ обявиха нови санкции срещу Иран. \r\n„Ако САЩ ще налагат санкции срещу иранската отбрана и Гвардията, тогава трябва да преместят регионалните си бази на разстояние 1000 километра от Иран, както и да знаят, че ще платят тежка цена за всяка грешна сметка, която си правят“, заяви командирът на Иранската революционна гвардия Мохамед Али Джафари.", "date": "2017.07.20", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/07/20/2417414/nezavisimaya-gazeta-ikonomicheskiyat-dialog-mezhdu-sasht-i-kitay-preminava-v-politicheski.html", "text": "Във Вашингтон започна Всеобхватния икономически диалог между САЩ и Китай, пише вестник „Независимая газета“. Преди неговото начало страните не споменаха разногласията си, свързани със Северна Корея и износа на китайска стомана. Високопоставените представители на двете страни се съобразиха с настояването на бизнеса от двете държави за избягване на търговските войни. Но според експертите няма да бъде постигнат пробив по време на преговорите. Пекин няма да се откаже от субсидирането на държавните компании, а Вашингтон едва ли ще отслаби ограниченията при продажбата на високотехнологични продукти в Китай. Ежегодните летни преговори между Вашингтон и Пекин станаха редовни от 2006 г. насам. \r\nСпоред Василий Мехеев от Руската академия на науките „журналистите говорят за търговска война. Но на практика такава няма да има. Едната от причините за това е, че от подобна война би спечелил Китай, а не САЩ. Според китайците за американските корпорации китайският пазар има жизнено важно значение“. \r\nПо отношение на настоящите преговори: в центъра на вниманието е така нареченото инвестиционно споразумение между Пекин и Вашингтон. То беше обсъждано по време на администрацията на Обама. Там става дума за правилата за въвеждане на инвестиционен бизнес, за стандартите и нормите и най-основно за изравняването на условията за инвестиране според американските стандарти.  Мария Динкова", "date": "2017.07.20", "title": "„Независимая газета“: Икономическият диалог между САЩ и Китай преминава в политически"}
{"url": "http://www.focus-news.net/news/2017/07/20/2417411/predstoyashti-sabitiya-v-stranata-za-20-yuli-agentsiya-fokus.html", "text": "***\r\nПрезидентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, заместник-началникът на отбраната вицеадмирал Емил Ефтимов ще участват в Ден за високопоставени гости и медии на учението „SABER GUARDIAN 17“, което ще се проведе на Учебен полигон „Ново село“.\r\n***\r\nВ 16.00 часа на „Дондуков“ 2 държавният глава Румен Радев ще проведе среща със заместник председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен. \r\n***\r\nОт 10.00 часа ще бъде пуснато движението по двете нови пътни връзки на п. в. „Плодовитово“ на АМ „Тракия“. Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще бъдат на обекта непосредствено преди пускането на движението.\r\n***\r\nОт 15.00 часа в Дома на Европа заместник-председателят на Европейската комисия - Юрки Катайнен, отговарящ за работните места, растежа, инвестициите и конкурентоспособността, заедно с вицепремиера Томислав Дончев, ще участва в Гражданския Диалог за Бъдещето на Европа.\r\n***\r\nОт 09.00 часа ще започне заседанието на Народното събрание.\r\n***\r\nОт 10.00 часа в „Бална зала” на хотел „Радисън Блу Гранд Хотел София министърът на икономиката Емил Караниколов официално ще раздаде допълнително сключените 35 договора по процедура „Подкрепа за внедряване на иновации в предприятията“ на Оперативна програма „Иновации и конкурентоспособност“ 2014-2020 г. /ОПИК/.\r\n***\r\nОт 13.00 часа в „София хотел Балкан“ вицепремиерът Томислав Дончев, Николай Нанков, министър на регионалното развитие и благоустройството, Ивайло Московски, министър на транспорта, информационните технологии и съобщенията, Лиляна Павлова, министър за Българското председателство на Съвета на ЕС 2018 г., кметът на Столичната община Йорданка Фандъкова ще вземат участие в третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“.\r\n***\r\nОт 09.00 часа в Централния военен клуб ще започне вторият ден от  Традиционната годишна среща на посланиците на Република България.  \r\n***\r\nОт 09.00 часа, в деня, в който Православната църква прославя св. пророк Илия, в храм „Св. Илия” в ж.к. „Дружба 1” Негово Преосвещенство Мелнишкият епископ Герасим ще отслужи Празничната архиерейска св. Литургия. \r\n***\r\nОт 09.00 часа, в деня, в който Православната църква прославя св. пророк Илия, Негово Преосвещенство Мелнишкият епископ Герасим ще отслужи Празничната архиерейска св. Литургия в храм „Св. Илия” в ж.к. „Дружба 1”. \r\n***\r\nОт 10.30 часа пред параклиса в двора на ГДПБЗН, представители на Българската православна църква ще отслужат празничен водосвет за здраве и благополучие на пожарникарите. Непосредствено след това ще бъдат поднесени цветя пред Мемориала на пожарникарите, загинали при изпълнение на служебния си дълг.\r\n***\r\nОт 11.00 часа в залата на 11 ет. в сградата на КНСБ  ще се състои брифинг, на който ще се отговори на въпросите колко пари са нужни на едно семейство, за да преживява; какво бърка най-дълбоко в джоба на работещите българи и с колко е поскъпнала издръжката на живот през първите шест месеца на годината.\r\n***\r\nОт 11.00  часа в зала „Изток“ на Народното събрание ще се проведе работна среща на тема „Как да увеличим събираемостта на глобите на КАТ и как да улесним шофьорите”.\r\n***\r\nОт 11.00 часа в „Клиника по ревматология, кардиология и хематология” към СБАЛ по детски болести „Проф. д-р Иван Митев“ ще бъде открит център за допълваща грижа за деца с ревматоиден артрит и техните родители.\r\n***\r\nОт 12.00 часа в Националния пресклуб на БТА ще се проведе пресконференция на Института за етнология и фолклористика с Етнографски музей – БАН. Темата на пресконференцията е „Как музеят може да подобри образованието и да помогне за развитието на местните икономики?“.\r\n***\r\nОт 15.00 до 17.00 часа на ул. „Леге“ №10 БСП – София организира тематична приемна за санирането и енергийната ефективност. Експертът към постоянната комисия по „Инженерна инфраструктура и енергийно планиране“ на СОС Валентина Узунова и заместник-председателят на Камарата на енергийните одитори Цветко Шоков ще консултират софиянци по програмата за саниране и енергийна ефектовност.\r\n***\r\nОт 19.00 часа ще се състои протест на жителите на жк. „Дружба“ срещу застрояването на квартала.  Сборен пункт на протестиращите е затворената алея (от страната на Кауфланд), където е прекъснат пешеходният достъп между „Дружба“ 2 и 1.\r\n***\r\nОт 19.00 часа на Лятната естрада в Борисовата градина ще се състои концерт на Представителния духов оркестър при Академията на МВР.\r\n***\r\nОт 19.30 часа в Дома на киното Водноспасителната служба към Българския Червен кръст (БЧК) продължава да представя поредица от обучителни филми с прожекция на 4 късометражни филма на оператора Станислав Бояджиев.\r\n***\r\nОт 10.00 часа в залата на Галерия-музей „Георги Баев“ ще състои Обществен съвет за Атанасовско езеро на тема „Значението на управлението на водите за състоянието на влажните зони“.\r\n***\r\nОт 18.00 часа в галерия „13-то стъпало“ ще бъде открита изложбата на художника Светлозар Недев „Светлозар Недев“.\r\n***\r\nОт 20.30 часа на площада пред \"Морско казино\" ще бъде открита фотографската изложба на Стефан Диомов, озаглавена \"Неразгаданите тайни на Перу\".\r\n***\r\nОт 14.00 часа общинският съветник от ГЕРБ Веселин Ангелов ще има приемна за граждани в офиса на партията на ул. „Георги Бенковски” №1.\r\n***\r\nОт 18.00 часа в Галерия 8 ще бъде открита изложбата с картини на плевенския живописец  Иван Велчев - Йово.\r\n***\r\nОт 18.00 часа пред сградата на Общината ще се проведе протест на служители в системата на МВР. \r\n***\r\nОт 07.00 до 10.00 на край магазин „Билла“ на бул. „Никола Габровски“ ще се проведе Привързано издигане с въздушен балон.  \r\n***\r\nОт  10.30 часа в пресклуба на БТА ще се състои пресконференция на Бюрото по труда. \r\n***\r\nОт 19.00 часа на сцената на „Арт лято“ ще бъде открита изложба на артистите от Looneytools. \r\n***\r\nОт 11.00 часа в залата на Общинския съвет кметът на Видин Огнян Ценков ще проведе среща с ВК „Бдин-Вида\".\r\n***\r\nОт 18.00 часа в местността Валога, край село Оходен, ще бъде открит IV Международен фестивал за древни култури „Слънцето на Тодорка“ – водосвет.\r\n***\r\nОт 09.00 часа в деня, в който Православната църква прославя св. пророк Илия, Негово високопреосвещенство Врачански митрополит Григорий ще отслужи Празничната архиерейска св. Литургия в Струпецкия манастир „Св. прор. Илия”.\r\n***\r\nОт 10.00 часа в сградата на Община Димитровград ще се състои пресконференция по повод реализацията на проект „Основно обновяване на сграден фонд и прилeжащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия  „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“.  От 11.00 часа  в двора на ЕГ „Д-р Иван Богоров” ще се проведе официална церемония „Първа копка“ по проекта.\r\n***\r\nОт 11.00 часа в двора на храм „Свети Николай” в града ще бъде отслужена панихида в памет на жертвите „Страшното” от 1877. \r\n***\r\nОт 13.00 часа в хотел „Дипломат плаза“, в рамките на три дни младежката организация на ДПС ще се проведе „Лятна академия за либерални политики“.\r\n***\r\nОт 17.30 часа общинските съветници от ПП ГЕРБ - Петър Попов и Ясен Михайлов ще имат приемна за граждани в офиса на партията в район „Западен” на ул. „Царевец” № 9. По същото време в офиса на ПП ГЕРБ в район „Северен” на бул. „Марица” №91 срещи ще проведе общинският съветник Гошо Къчков.\r\nОт 17.00 часа започва приемната на Пенчо Малинов в офиса на ПП ГЕРБ в район „Източен” на ул. „Коста Паница” №5. Срещата с Веселин Маневски ще се проведе от 16.00 часа в офиса на ПП ГЕРБ в район „Южен” на ул. ”Академик Петър Динеков” № 1А. \r\n***\r\nОт 21.00 часа ще се състои  първата филмова прожекция в обновеното лятно кино „Яворов“.  Филмът е българската лента „Бартер“, а входът е свободен. Събитието е част от инициативата „Пътуващо лятно кино с БНТ“.\r\n***\r\nОт 10.00 часа в Зала 1 на Областна администрация Русе ще се проведе редовно заседание на Областната комисия по безопасност на движението по пътищата.\r\n***\r\nОт 09.30 часа в в храм „Св. Пророк Илия“ ще бъде отслужена  света Литургия по повод Илинден. От 10.30 часа ще бъдат положени цветя на паметника в центъра на село Бъдеще. От 11.00 часа в залата на НЧ „В. Левски 1924“ ще бъде открита изложба „Златни ръце“. От 18.30 часа в парка до кметството ще бъде открита празничната програма по повод Илинден – празник на с. Бъдеще. От 19.15 часа  започва фолклорна програма от гостуващи самодейни групи от Община Стара Загора.\r\n***\r\nОт 10.00 до 12.00 часа в детския отдел на библиотека „Родина“ ще се проведе лятна работилница за деца.\r\n***\r\nОт 17. 30 часа в Музея на религиите ще бъде открита изложба на фондация „Патриа“ „Свобода и национално съзнание“, по повод 140 години от боевете за Стара Загора по време на руско –турската освободителна война (1877 – 1878г.).\r\n***\r\nОт 18.30 часа в  Регионална библиотека „Захарий Княжески” ще бъде прожектиран филмът Трудно за вярване”.", "date": "2017.07.20", "title": "Предстоящи събития в страната за 20 юли (Агенция „Фокус“)"}
{"url": "http://www.focus-news.net/news/2017/07/20/2417413/afp-italianski-sad-othvarli-iskaneto-za-osvobozhdavaneto-na-salvatore-riina.html", "text": "В сряда италиански съд отказа искането за освобождаване от затвора на боса на мафията Салваторе „Тото“ Риина във връзка с неговата болест, предава AFP. \r\nСъдът в северния град Болоня постанови, че „Тото“ Риина няма да получи по-добро лечение извън затвора. \r\n\"Тото\", който е  на 86 г., излежава доживотна присъда от 1993 г. Смята се, че той е отговорен за смъртта на повече от 150 души.  Мария Динкова", "date": "2017.07.20", "title": "AFP: Италиански съд отхвърли искането за освобождаването на Салваторе Риина"}
{"url": "http://www.focus-news.net/news/2017/07/20/2417416/sport-livarpul-pobedi-kristal-palas-s-20-v-mach-ot-turnira-za-barkleys-trofi.html", "text": "Ливърпул победи Кристъл Палас с 2:0 в мач от турнира за „Барклейс Трофи“ в Хонг Конг. Резултатът беше открит в 61-та минута от Доминик Соланке. Второто точно попадение беше отбелязано от Дивок Ориги в 79-та минута от двубоя. \r\nС тази победа отборът на Ливърпул се класира за финала на турнира. В събота той ще се изправи срещу Лестър, който по-рано надделя срещу Уест Бромич с 8:7 след изпълнение на дузпи.", "date": "2017.07.20", "title": "Спорт: Ливърпул победи Кристъл Палас с 2:0 в мач от турнира за „Барклейс Трофи“"}
{"url": "http://www.focus-news.net/news/2017/07/20/2417417/api-vazstanoveno-e-dvizhenieto-po-pat-i-1-rebarkovo-lyutidol.html", "text": "Възстановено е движението по път I-1 Ребърково-Лютидол. Това съобщиха от пресцентъра на Агенция \"Пътна инфраструктура\".  Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ –www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.20", "title": "АПИ: Възстановено е движението по път I-1 Ребърково-Лютидол"}
{"url": "http://www.focus-news.net/news/2017/07/20/2417418/api-vazstanoveno-e-dvizhenieto-po-pat-ii-79-burgas-elhovo.html", "text": "Възстановено е движението по път II-79 Бургас-Елхово в района на гр. Средец. Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ –www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.20", "title": "АПИ: Възстановено е движението по път II-79 Бургас-Елхово"}
{"url": "http://www.focus-news.net/news/2017/07/20/2417419/interfaks-protestirashtite-pred-parlamenta-na-moldova-sa-se-premestili-pred-politseyskoto-upravlenie.html", "text": "Участниците в протеста пред парламента на Молдова са се преместили пред полицейското управление, предава Интерфакс. \r\nПо време на спонтанната акция при сградата на парламента в Кишинев в сряда вечерта имаше сблъсъци между демонстрантите и полицията. След сблъсъците бяха задържани трима участници в протеста от опозиционната „Наша партия“. \r\n„В момента членовете на „Наша партия“ се преместиха пред сградата на полицейското управление в квартал „Буюкани“ на Кишинев. Те настояват за освобождаването на своите приятели, които бяха незаконно задържани. Протестът пред парламента ще продължи в четвъртък сутринта. Ние призоваваме всички добри граждани да се включат, за да не позволим на престъпния олигархически режим да приеме закона за изменението на избирателната система“, коментира лидерът на партията Ренато Усатий.  Мария Динкова", "date": "2017.07.20", "title": "Интерфакс: Протестиращите пред парламента на Молдова са се преместили пред полицейското управление"}
{"url": "http://www.focus-news.net/news/2017/07/20/2417415/mariya-zaharova-v-sasht-se-podgotvya-nay-silnata-politicheska-burya.html", "text": "Официалният представител на Министерството на външните работи на Русия Мария Захарова заяви, че при нейни познати, живеещи в САЩ, са идвали служители на Федералното бюро за разследване (ФБР) и са искали да „поговорят за Русия“, пише вестник „Известия“. \r\n„Всички са в тих шок. Просто така това няма да приключи, според мен се подготвя най-силната политическа буря“, написа Захарова на своята страница във „Фейсбук“. \r\nВ коментарите към публикацията тя допълни, че служителите на ФБР „срещат на летищата“. Освен това Захарова подчерта, че такава практика в САЩ е имало и по-рано, но не в такива мащаби. \r\n„Сама не вярвах. Но само за седмица двама мои познати (съобщиха за такива разговори): това вече е разследване. До този момент имаше една или две подобни истории на месец“, сподели представителят на руското външнополитическо ведомство.  Мария Динкова", "date": "2017.07.20", "title": "Мария Захарова: В САЩ се подготвя най-силната политическа буря"}
{"url": "http://www.focus-news.net/news/2017/07/20/2417420/sport-ostavat-samo-chetiri-etapa-do-kraya-na-tur-dyo-frans.html", "text": "В четвъртък ще се проведе 18-тия етап на колоездачната обиколка на Франция. Участниците ще трябва да изминат разстоянието от 179, 5 км между Бриансон и Изоар. \r\nВ сряда се проведе 17-тия етап от „Тут дьо Франс“, който беше спечелен от словенеца Примож Роглич.  На второ място се класирала колумбиецът Ригоберто Уран, а трети финишира британецът Крис Фрум. \r\nФрум запази жълтата фланелка на лидер с общо време 73 часа, 27 минути и 26 секунди.", "date": "2017.07.20", "title": "Спорт: Остават само четири етапа до края на „Тур дьо Франс“"}
{"url": "http://www.focus-news.net/news/2017/07/20/2417421/afp-sinat-na-donald-tramp-shte-svidetelstva-vav-vrazka-s-ruskata-namesa-v-prezidentskite-izbori.html", "text": "Най-големият син на американския президент Доналд Тръмп и бившият мениджър на неговата предизборна кампания ще свидетелстват пред Конгреса следващата седмица, което може да се окажа решаващо за разследването на руската намеса в изборите миналата година, предава AFP. \r\nДоналд Тръмп  младши и Пол Манафорт ще дадат показания пред правната комисия на Сената следващата сряда. \r\nМиналата година и двамата мъже  са присъствали на противоречивата среща с руски адвокат, при която са очаквали да получат компрометираща информация от Москва за опонента на Тръмп: Хилари Клинтън.   Мария Динкова", "date": "2017.07.20", "title": "AFP: Синът на Доналд Тръмп ще свидетелства във връзка с руската намеса в президентските избори"}
{"url": "http://www.focus-news.net/news/2017/07/20/2417426/ekathimerini-v-chetvartak-federika-mogerini-shte-pristigne-v-atina.html", "text": "Върховният представител на Европейския съюз по въпросите на външните работи и политиката на сигурност Федерика Могерини ще посети Атина в четвъртък, пише гръцкият вестник  Ekathimerini. \r\nОчаква се през първата половина на деня Могерини да се срещне с президента на Гърция Прокопис Павлопулос и с министър-председателя Алексис Ципрас. След това тя ще разговаря с министъра на отбраната Панос Каменос и с министъра на външните работи Никос Котзиас. \r\nПредставителят на Европейската комисия в Гърция Панос Карвунис подчерта, че визитата на Могерини има символичен характер и напомня, че ЕС застава до Гърция по въпросите за външната политика и глобалната сигурност.  Мария Динкова", "date": "2017.07.20", "title": "Ekathimerini: В четвъртък Федерика Могерини ще пристигне в Атина"}
{"url": "http://www.focus-news.net/news/2017/07/20/2417422/abc-news-gorskite-pozhari-prodalzhavat-da-bushuvat-v-kanadskata-provintsiya-britanska-kolumbiya.html", "text": "Британска Колумбия удължава извънредното положение с още две седмици, след като горските пожари продължават да се разпространяват в канадската провинция, предава ABC News. \r\nВ сряда властите подчертаха, че основният им приоритет е да окажат подкрепа на 45 хил. души, изселени заради огнената стихия, която до момента е обхванала над 3, 200 квадратни километра земя. \r\n„Това е безпрецедентно“, коментира управителят на провинцията Джон Хорган. \r\n„Обикновено, когато се обявява извънредно положение гражданите могат да се върнат по домовете си в двуседмичен срок. Това обаче може да не се случи сега“, допълни Хорга.  Мария Динкова", "date": "2017.07.20", "title": "ABC News: Горските пожари продължават да бушуват в канадската провинция Британска Колумбия"}
{"url": "http://www.focus-news.net/news/2017/07/20/2417424/the-times-sled-tri-dni-pregovori-vse-oshte-nyama-probiv-po-vaprosite-za-brekzit.html", "text": "След три дни преговори за Брекзит все още не е постигнат никакъв пробив, заявиха високопоставени служители в сряда вечерта, пише вестник The Times. \r\nБританският министър по въпросите за Брекзит Дейвид Дейвис в четвъртък ще се върне в Брюксел, за да се срещне с главния преговарящ от страна на Европейския съюз Мишел Барние. Миналата нощ имаше недоволство заради липсата на прогрес по въпросите за правата на гражданите и законопроекта за излизането на Великобритания от блока. Източниците подчертаха, че и двете страни са постигнали „по-добро разбиране“ на своите позиции, но сключването на споразумение все още е далеч. \r\nРазговорите в сряда са били фокусирани върху правата на гражданите. Сесията е протекла по-гладко в сравнение с дискусиите относно законопроекта за Брекзит. Въпреки това разногласията остават по въпросите за това на кого, как и откога ще бъдат предоставени права за пребиване.   Мария Динкова", "date": "2017.07.20", "title": "The Times: След три дни преговори все още няма пробив по въпросите за Брекзит"}
{"url": "http://www.focus-news.net/news/2017/07/20/2417427/reuters-donald-tramp-shte-nominira-mark-espar-za-ministar-na-armiyata.html", "text": "Американският президент Доналд Тръмп смята да номинирана Марк Еспър, който е лобист за „Рейтеън Ко“, за поста на министър на армията, съобщиха в сряда от Белия дом, предава Reuters. \r\nЗа Тръмп беше трудно да намери подходящ кандидат, тъй като двамата предишни претенденти се оттеглиха.  Мария Динкова", "date": "2017.07.20", "title": "Reuters: Доналд Тръмп ще номинира  Марк Еспър за министър на армията"}
{"url": "http://www.focus-news.net/news/2017/07/20/2417428/v-rannoneolitnoto-selishte-v-zhk-slatina-shte-bade-izgraden-vtoriyat-arheologicheski-park-v-sofiya-obzor.html", "text": "В раннонеолитното селище в ж.к. „Слатина\" ще бъде изграден вторият археологически парк в София. Това стана ясно от думите на кмета Йорданка Фандъкова при посещението на раннонеолитното селище, където се запозна с последните открития, направени през настоящия археологически сезон. Проучванията се извършват от екип археолози от Националния археологически институт с музей – БАН, ръководен от чл.-кор. Васил Николов. \r\nПред журналисти Фандъкова обясни, че проектът ще бъде малко по-различен от Западната порта. „Този археологически парк освен експонирането на археологически останки и паркова част, ще има и посетителски център, така че да може групи и особено деца и ученици от София да идват тук и да се запознават с историята на своя град и на земите, на които той е построен\", допълни кметът. Тя заяви, че около 300 хил. лв. е инвестирала Столична община в археологическия обект през последните 5 години. „Ще продължаваме до тогава, докогато е необходимо, за да можем да разкрием цялото наследство, да го експонираме и да може да го виждат както софиянци, така и гостите на столицата\", отбеляза кметът на столицата. \r\nФандъкова поясни, че туристите, които идват в столицата познават добре централните обекти, най-вече от Римския период. „Надявам се, че с научните постижения на проф. Николов и екипа му все повече хора в Европа, ще научават и за този период, който показва, че от нашите земи тръгва важна част от европейската цивилизация\", коментира Фандъкова и допълни, че за нея е изключително важна темата за разкриването на културно-историческото наследство. „По Програма „Култура\" за последните години сме отпуснали общо около 3 млн.лв. за археологически разкопки и обекти\", каза още столичният кмет.\r\nОт своя страна проф. Николов коментира, че от нашите земи са тръгнали корените на европейската цивилизация. Той припомни, че селището е открито през 1985 г., когато при изкопа за трамвай 20 случайно разрушават част от него. По думите му тогава екипът му е започнал разкопките, които са спрели през 1997 г. заради липса на средства. Работата е подновена през 2012 г. с финансиране от Столична община.\r\nПроф. Николов коментира, че е било предвидено проучванията да завършат тази година, но това няма да се случи, защото с напредването им селището се оказва все по-интересно и по-важно. \r\n„Селището принадлежи на късната праистория – времето между 6000 и 5500 г. пр. Хр. Това е време, което изисква много внимание, защото няма писменост и ние трябва от земята така да извадим информацията, че да можем да разкажем неговата историята. Това е времето на началните етапи на първата европейска цивилизация“, каза още археологът и допълни, че в момента тече проучването на две постройки, едната от които е 145 кв. м., а другата вероятно ще се окаже с площ от 300 кв. м. и с 6-7 помещения. По думите му такава досега не е намирана в Югоизточна Европа.", "date": "2017.07.20", "title": "В раннонеолитното селище в ж.к. \"Слатина\" ще бъде изграден вторият археологически парк в София (ОБЗОР)"}
{"url": "http://www.focus-news.net/news/2017/07/20/2417425/the-guardian-kakvo-shte-se-sluchi-ako-ne-se-postigne-sdelka-za-brekziti.html", "text": "Ако Великобритания напусне Европейския съюз без сделка, това ще има „широко обхватен, разрушителен и дълбок“ ефект върху британската икономическа и правна система, пише вестник The Guardian. \r\nДори след като консерваторите загубиха парламентарното си мнозинство след изборите, министър-председателят Тереза Мей поиска от обществото подкрепа за това тя да продължи да се придържа към мантрата: „никаква сделка е по-добре от лоша сделка“. \r\nНо доклад за „Променящата се Европа“, който събира експерти от областта на политиката, правото и икономиката, показва, че ако Лондон напусне през 2019 г. без споразумение, това ще засегне всички сфери от ядрената индустрия до сигурността на договорите. \r\n„Нашите изследвания показват, че хаотичен Брекзит, поне в краткосрочен план, ще породи политическа криза, юридически безпорядък и икономическо бедствие. Този доклад ясно посочва, че „липсата на сделка“ е изход, който британското правителство трябва да се бори да избегне“, коментира Ананд Менон, преподавател в „Кингс Колидж“ в Лондон. \r\nДокладът разглежда четири сценария, при които не се сключва сделка. При единия изтича времето, т. е. двугодишният период на преговори, който започна да тече, след като Мей задейства член 50 в края на март. При втория вариант става дума за предварителен Брекзит, като при него Великобритания напуска преговорите преди 2019г. Третият сценарий разглежда възможността, при която се постига сделка за Брекзит, но не и споразумение за свободна търговия. И последният вариант е така нареченият „хаотичен Брекзит“, който е най-неблагоприятният от всички. При него не се постига никаква сделка дори по въпросите за напускането на блока.  Мария Динкова", "date": "2017.07.20", "title": "The Guardian: Какво ще се случи, ако не се постигне сделка за Брекзит?"}
{"url": "http://www.focus-news.net/news/2017/07/20/2417431/kommersant-rusiya-i-izrael-osadiha-razrushavaneto-na-pametnitsite-ot-vtorata-svetovna-voyna.html", "text": "Руската Държавна дума призова парламентите на европейските страни „решително да осъдят“ случаите на „унищожаване и оскверняване“ на освободителите от Антихитлериската коалиция, пише вестник „Коммерсант“. Депутатите се опитаха да насочат вниманието към опитите за „преразглеждане на резултатите“ от Втората световна война, подозирайки за това по конкретно властите на Полша, в чието законодателство беше приета възможността за „разрушаването и демонтирането на почти 500 паметници и мемориали“. В Съвета на федерацията отбелязаха, че сенаторите могат да поставят въпроса за въвеждането на санкции спрямо полските официални лица. \r\nВчера Държавната дума и Кнесетът (парламентът) на Израел едновременно обсъдиха въпроса за съхраняването на паметта за Втората световна война, призовавайки парламентите не европейските страни да осъдят всички опити за изкривяване на „страшните събития“ на тази война. Руските депутати приеха обръщение към парламентите на европейските страни и международните организации (Парламентарната асамблея на ОССЕ, Парламентарната асамблея на Съвета на Европа и Европейския парламент). Израел също прие изявление, в което изрази притеснението си от случаите на „отричане на Холокоста, оскверняване на паметниците и местата, където са погребани жертвите на Холокоста и войниците от „Червената армия“. Мария Динкова", "date": "2017.07.20", "title": "„Коммерсант“: Русия и Израел осъдиха разрушаването на паметниците от Втората световна война"}
{"url": "http://www.focus-news.net/news/2017/07/20/2417423/prezidentat-rumen-radev-balgarskata-voenna-industriya-tryabva-da-bade-vklyuchena-v-proektite-za-modernizatsiya-na-armiyata-ni-obzor.html", "text": "Президентът и върховен главнокомандващ на Въоръжените сили Румен Радев присъства на деня за високопоставени гости на националното военноморско учение с международно участие „БРИЗ 2017”. От борда на фрегата „Дръзки” учението наблюдаваха и министърът на отбраната Красимир Каракачанов, началникът на отбраната генерал-лейтенант Андрей Боцев и заместник-началникът на отбраната вицеадмирал Емил Ефтимов. Официалните гости следяха действията на военноморските сили при противодействие на терористична група, завладяла кораб, ликвидиране на пожар на търговски кораб в пристанище, противодействие на нелегален трафик по море, отразяване на асиметрични атаки на море, отразяване атаки на въздушен противник, атака на подводница с използване на противоподводни бомби, артилерийска стрелба по въздушна цел, както и отдаване на чест при среща на военни кораби на море. \r\nСлед заключителният етап на учението пред журналисти президентът Румен Радев отбеляза, че националното военноморско учение с международно участие „Бриз 2017“ е едно мащабно учение, не само като брой участници, но и като широк спектър на решавани задачи и като сложност на сценариите. Той заяви, че е доволен от това, че се привличат все повече граждански институции и служби, които да отработват различни елементи на взаимодействие с Военноморските сили (ВМС), а също така и оперативната съвместимост с нашите партньори. Румен Радев отбеляза, че се очаква проектът за новите кораби да бъде придвижен на следващ етап. Той припомни, че по време на Консултативния съвет за национална сигурност присъстващите са се обединили около това задължително в тези проекти за модернизация на българската армия да бъде включвана нашата военна индустрия – под различни форми и като програми за индустриално сътрудничество. \r\nНа въпрос на журналисти за международния договор СЕТА президентът посочи, че той трябва да бъде подложен на широк обществен дебат. Държавният глава отбеляза, че по отношение на договора предстои национална ратификация, като всяка една държава от Европейския съюз трябва да го ратифицира. По думите му, всеобхватното икономическо и търговско споразумение между Канада и Европейския съюз – СЕТА, е един изключително сложен и всеобхватен договор, който ще има отражение върху всички области на обществения живот. Затова е много важно ратификацията в българския парламент да бъде извършена с максимален консенсус. \r\nМинистърът на отбраната Красимир Каракачанов обяви, че корабостроителната програма ще бъде факт. Той подчерта, че освен идеята за построяване на нови кораби, трябва да се отделят необходимите средства и за частичната модернизация на сега съществуващите единици във флота. По отношение на строителството на нови морски съдове министърът на отбраната също заяви, че е задължително това да стане с максимално участие на нашата индустрия и не само по отношение на корабите, но и на бронираната машина. \r\nКомандирът на Военноморските сили контраадмирал Митко Петев, който е общ ръководител на „Бриз 2017”, заяви, че за пореден път българските военни моряци са показали своя професионализъм. Предстоят още два дни на море, които ще бъдат уплътнени максимално. Наред с воденето на изключително интензивна бойна подготовка на море – със стрелби, бойни упражнения, борба срещу надводен и подводен противник, учението се характеризира като изключително полезно от военна гледна точка, допълни Митко Петев. По отношение на ситуацията, при която екипажът на турската фрегата не излезе на палубата при отдаването на чест при среща на военни кораби на море, с което приключи днешният ден за високопоставени гости на националното военноморско учение с международно участие „Бриз 2017“, контраадмирал Митко Петев заяви, че този въпрос ще бъде обсъден по време на заключителния период.\r\nНационалното военноморско учение „Бриз 2017”се провежда в териториалното море, прилежащата зона и изключителната икономическа зона на Република България. Българските Военноморски сили участват с 13 бойни и спомагателни кораби и катери, 2 вертолета и с над 900 души личен състав. В учението се включат и два самолета от българските Военновъздушни сили и представители от Сухопътни войски. В учението „Бриз 2017” участват още Военноморските сили на Гърция с патрулен катер HS „RITSOS”, Военноморските сили на Италия с мобилен център за контрол на морския трафик, Военноморските сили на Полша с щабни офицери, Военноморските сили на Румъния с ракетен катер „ZBORUL”, Военноморските сили на Турция с подводница “PREVEZE”, ракетен катер “KILIÇ”, патрулен катер „KARADENIZ EREGLI” и самолет CN-235, Военноморските сили на САЩ със самолет от патрулната авиация P-8 “POSEIDON”, Втората постоянната група кораби на НАТО от силите за отговор на Алианса с три кораба, ескадрен миноносец „DUNCAN” от Обединеното кралство Великобритания и Северна Ирландия, турската фрегата „YILDIRIM”, както и румънската фрегата „REGЕLE FERDINAND”.\r\nОсновната идея на учението е да се повиши оперативната съвместимост и взаимодействието между Военноморските сили на участващите в учението страни чрез отработване участието им в операция за морска сигурност в отговор на криза, както и да се сертифицира кораб на Военноморските сили на Република България – фрегата „Дръзки” съгласно методиката за оценка на НАТО – MAREVAL.", "date": "2017.07.20", "title": "Президентът Румен Радев: Българската военна индустрия трябва да бъде включена в проектите за модернизация на армията ни (ОБЗОР)"}
{"url": "http://www.focus-news.net/news/2017/07/20/2417433/miroslav-borshosh-se-sdobi-s-obvinenie-za-remonta-na-ndk-obzor.html", "text": "Специализираното звено „Антикорупция“ към СГП привлече като обвиняем Мирослав Боршош – доскорошен изпълнителен директор на „НДК-КСЦ“ ЕАД, за нецелево разходване на средства за нуждите на Българското председателство на Съвета на ЕС, както за умишлена безстопанственост. Спрямо него е взета мярка за неотклонение „Подписка“.\r\nС решение на кабинета от 3 август 2016 г. бюджетът на Националния дворец на културата (НДК) бе увеличен със 17 млн. лева за преустройство, модернизация и адаптиране на сградата за нуждите на българското председателство на Съвета на Европейския съюз през 2018 година. От събраните до момента доказателства е установено, че след получаването на средствата, в периода от 23 август 2016 г. до 31 януари 2017 г., Мирослав Боршош е разпоредил с част от тях, в размер на 1 718 243 лева, да бъдат заплатени разходи, които не са свързани с дейностите, за които са били отпуснати. Това е ощетило държавата с 1 718 243 лв. В хода на разследването е установено, че в периода 18 септември 2015 г. – 27 септември 2016 г. Мирослав Боршош умишлено не е положил достатъчно грижи за управлението на повереното му имущество и от това са последвали значителни вреди за „НДК - КСЦ“ ЕАД в размер на 28 399 лв. \r\nОт прокуратурата уточняват още, че на 9 септември 2015 г. Мирослав Боршош е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м„Ситроен С4“ и с микробус “ Хюндай“. Въпреки това и преди да изчака решението на МС, на 18 септември 2015 г. Боршош е сключил договор при условията на оперативен лизинг за отдаване на автомобил “Лексус ЛС 600“ за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането на Мирослав Боршош и на „НДК-КЦС“ ЕАД е предоставен за временно ползване и стопанисване автомобил „Пежо 607“. Изпълнителният директор не е прекратил договора за оперативен лизинг, а на следващата година (на 27 септември 2016 г.) отново е сключил договор при условията на оперативен лизинг за автомобил “Лексус ЛС 600“, за което отново са заплатени средства в размер на 14 199 лв. \r\nСтана ясно също, че повдигнатите обвинения на Боршош са \"начални и работни\". Продължава събирането на нови доказателства и анализ на целия събран доказателствен материал. Проучват се плащанията с бюджетни средства не за целта, за която те са били отпуснати, както и договорите с външни изпълнители, които Боршош, като изпълнителен директор, е сключвал. \r\nВеднага след приключването на финансовата инспекция от АДФИ, ще бъде изискан докладът от нея с оглед законосъобразността на проведените обществени поръчки за строителство и ремонт на сградата на НДК за нуждите на предстоящото европредседателство.\r\nНа излизане от прокуратурата Мирослав Боршош заяви, че застава зад работата си и всичко, което са направили заедно с екипа му е било значимо и по законен път. Той подчерта, че не са му предоставени никакви доказателства за обвиненията срещу него. Боршош уточни, че във вторник, на заседанието на временната комисия за НДК в парламента, ще представи своята позиция и истината по случая.\r\nМеждувременно стана ясно, че вицепремиерът Томислав Дончев също е бил разпитан във вторник от прокуратурата по разследването за нецелево разходване на средствата за европредседателството от Мирослав Боршош. Говорителят на главния прокурор Румяна Арнаудова уточни, че Дончев е бил принципал на НДК в миналото правителство на ГЕРБ. Тя допълни, че разпитите по случая продължават, а бившите принципали на НДК - министърът на Българското председателство на Съвета на ЕС Лиляна Павлова и бившият министър на мултукара Вежди Рашидов, също ще бъдат извикани за обяснения. По думите ѝ, ако прокурорите преценят, че е необходимо, ще извикат на разпит и още членове на Министерски съвет. Арнаудова бе категорична и, че, ако се съберат доказателства за вина и на други лица, прокурорите от отдел \"Антикорупция\", ще повдигнат още обвинения.\r\nВесела ПЕТРОВА", "date": "2017.07.20", "title": "Мирослав Боршош се сдоби с обвинение за ремонта на НДК (ОБЗОР)"}
{"url": "http://www.focus-news.net/news/2017/07/20/2417430/the-new-york-times-donald-tramp-izrazi-sazhalenie-che-e-naznachil-dzhef-seshans-za-glaven-prokuror.html", "text": "В сряда американският президент Доналд Тръмп заяви, че е нямало да назначи генералния прокурор Джеф Сешънс на този пост, ако е знаел, че Сешънс ще се спаси и ще се оттегли от разследването за руската намеса в изборите през 2016 г., пише вестник The New York Times. Тръмп определи този ход като „много несправедлив спрямо президента“. \r\n„Сешънс не трябваше да се спасява и щом е щял да го направи, трябваше да ми каже, преди да приеме поста. Щях да избера друг“, обясни Тръмп. Мария Динкова", "date": "2017.07.20", "title": "The New York Times: Доналд Тръмп изрази съжаление, че е назначил Джеф Сешънс за главен прокурор"}
{"url": "http://www.focus-news.net/news/2017/07/20/2417432/aa-proektat-za-gazoprovoda-turski-potok-pokazva-znachitelen-napredak-prez-2017-g.html", "text": "През 2017 г. е постигнат значителен напредък по проекта за газопровода „Турски поток“ , се съобщава в последния доклад на Международната агенция по енергетика, предава Anadolu Agency. \r\n„Проектът за газопровода „Турски поток“, свързващ Русия и Турция през Черно море, постига бърз напредък след ратифицирането на съответното междуправителствено споразумение и подписването на договора за строителството на газопровода през 2016“, допълниха от организацията. \r\nОт агенцията уточниха, че изграждането на газопровода започна през май 2017 г. и се очаква да приключи към края на 2019 г. Мария Динкова", "date": "2017.07.20", "title": "АА: През 2017 г. е постигнат значителен напредък по проекта за газопровода „Турски поток“"}
{"url": "http://www.focus-news.net/news/2017/07/20/2417434/tarsyat-se-varianti-za-razshiryavane-na-avtomagistrala-trakiya-v-uchastaka-sofiya-plovdiv-obzor.html", "text": "Разглеждат се варианти и възможности за разширяване на АМ „Тракия” в участъка София – Пловдив с по едно платно в двете посоки. Това съобщи министърът на регионалното развитие и благоустройството Николай Нанков по време на изслушване в парламентарната Комисия по транспорт, информационни технологии и съобщения. Той посочи, че основание за това дават данните от трафик камерите, според които в пиковите летни дни на 2015 г. и 2016 г. преминалите през участъка автомобили са между 32-33 хиляди за денонощие, а над 37 хил. са отчетени през най-натоварения ден - 31 август 2016 година. По думите му вече са започнали проучвания, тъй като след четири години ситуацията ще бъде много тежка.\r\nМинистърът беше изслушан във връзка с процедурата за изграждането и въвеждане в експлоатация на ТОЛ-система за преминаване по републиканските пътища и актуалността на процедурата по обществена поръчка за системата. По думите му обхватът на пътищата и тарифния модел на ТОЛ-системата ще могат да се променят. Според него новият модел ще бъде по-справедлив. Министър Нанков отбеляза, че пътният сектор се издържа основно от лекотоварните автомобили, като в последните години тенденцията е делът им да нараства. Той посочи, че целта е максимално бързо внедряване на новия модел за събиране на такси за преминаване по републиканската пътна мрежа, който е част от европейския модел, а визията е - устойчиви и самофинансиращи се инфраструктурни сектори. Министър Нанков поясни, че се цели също така минимум три пъти да се увеличат приходите в Агенция „Пътна инфраструктура”. Той поясни, че в Министерския съвет ще бъде внесен проект на нов Устройствен правилник на Агенция „Пътна инфраструктура“, с който ще бъде създаден отдел „Електронно таксуване“ към дирекция „Пътни такси и разрешителни“ и уточни, че новият отдел ще бъде ресурсно обезпечен, като на следващ етап се предвижда създаване на предприятие със специално предназначение, което да отговаря за всички видове таксуване, съобщи още Николай Нанков. Министър Нанков отчете, че ежедневно се губят 1,5 млн. лв. от това, че ТОЛ-системата не е въведена. По думите му 212 съоръжения са в критично положение, а 8 млрд. са необходими за построяване на основните направления. \r\nОт думите на Нанков стана ясно също така, че ще бъдат сезинари компетентните органи за жалбите по процедурите за ТОЛ-системата и ще бъде внесен насрещен материален иск за пропуснати ползи. По думите му дори, когато жалбата е в процедурно нарушение, тя блокира работата до произнасяне на компетентна институция и държавата е ощетена от това \"шиканиране\". \r\nДеница КИТАНОВА", "date": "2017.07.20", "title": "Търсят се варианти за разширяване на автомагистрала „Тракия“ в участъка София – Пловдив (ОБЗОР)"}
{"url": "http://www.focus-news.net/news/2017/07/20/2417436/the-independent-veroyatno-nad-40-hil-tsivilni-sa-zaginali-pri-bitkata-za-osvobozhdavaneto-na-mosul.html", "text": "Повече от 40 хил. цивилни са били убити при битката за освобождаването на Мосул от терористичната групировка „Ислямска държава“, показват доклади на разузнавателните служби, пише британският вестник The Independent. \r\n„Според кюрдското разузнаване над 40 хил. цивилни са били убити в резултат на огневата мощ, използвана срещу тях, особено от страна на федералната полиция, „Ислямска държава“ и при въздушните удари“, заяви Хошияр Зебари, доскоро министър на финансите. Той  уточни, че вероятно много от телата на загиналите „все още са под развалините“.\r\nПосоченият от Зебари брой на цивилните жертви след деветмесечната обсада е значително по-голям от този, представян в предишни доклади. Но разузнавателните служби на кюрдското регионално правителство са известни с изключителната си прецизност и с добрата си информираност. Мария Динкова", "date": "2017.07.20", "title": "The Independent: Вероятно над 40 хил. цивилни са загинали при битката за освобождаването на Мосул"}
{"url": "http://www.focus-news.net/news/2017/07/20/2417429/balgariya-komentari-v-svetovnite-medii-balgariya-gartsiya-rumaniya-i-ungariya-svarzvat-gazovite-si-mrezhi-balgariya-e-s-nay-golyam-dyal-na-zhenite-v-ikt-sektora-azerbaydzhan-prouchva-vazmozhnostta-da-vnasya-gaz-v-balgariya-agentsiya-fokus.html", "text": "***\r\nГазовите компании от България, Гърция, Румъния и Унгария се съгласиха да свържат газовите си мрежи, за да увеличат нивото на сигурност на доставките за югоизточна Европа, предава Ekathimerini .\r\n„Булгартрансгаз“, „ДЕСФА“, „ФГСЗ“ и „Трансгаз“, както и българо-гръцката Ай Си Джи Би подписоха меморандум за разбирателство по проекта в Букурещ.\r\n„Страните се съгласяват, че настоящият меморандум ще служи за основа за засилване на бъдещото сътрудничество по отношение на анализа на възможността за изграждане на необходимата газопроводна система, с цел пренос на природен газ до транзитните държави и до европейския пазар от Гърция през България, Румъния до Унгария и обратно“, казват от българското Министерство на енергетиката.\r\n***\r\nМакедонският историк Никола Сръбов заяви, че самият старт на обсъждането на такъв важен договор в тайна, създава съмнения сред македонския народ относно ползата, която ще има от това споразумение за македонските национални интереси, предава „Курир“(Македония) .\r\nТой подчерта, че толкова важен договор не може да бъде подписван на затворени врати. Спогодбата за добросъседство от 1999 година не е имала обвързващ характер, което е било отличен начин да се подобрят отношенията между двете държави, според Сръбов. За разлика от спогодбата, подписана от премиерите Любчо Георгиевски и Иван Костов, настоящият Договор за добросъседство има обвързващ характер, който задължава македонската държава да изпълнява клаузите му.\r\nСпоред Никола Сръбов, всеки народ има своя история, което значи, че България и Македония няма как да имат съвместно минало. В Договора се говори за два различни народа, които обаче имат съвместна история. Това унищожава теорията, че българи и македонци са отделни народности, според македонския историк. \r\nТой заяви, че с този договор ще се „осъществят сънищата на българските историци, които от векове се опитват да присвоят македонската история“.\r\nЦелта на България е да се покаже, че във Втората световна война в Македония е имало идеологическа война на един народ, според Никола Сръбов.\r\nСръбов изтъкна, че всяка държава има право на свои национални интереси, и тъкмо с този договор, България е защитила собствените си национални интереси. За него проблемът е, че Македония нямала политици, които да защитават македонските интереси.\r\n„Сегашното правителство не гледа интересите на Македония и македонския народ“, каза Сърбов, визирайки правителството на Зоран Заев.\r\nТой заяви, че в продължение на 11 години някой е защитавал националните интереси, докато Зоран Заев  ги е пречупил „за 1 месец“ чрез въпросния договор, отказвайки се от „македонските национални интереси“.\r\nНикола Сръбов заяви,и че отношенията с близки държави като България са важни, но не на цената на държавните и национални интереси на македонските граждани.\r\n***\r\n„Народно движение за Македония“ (НДМ) приветства показването на Договора за добросъседство с България от страна на премиера Зоран Заев поне на закрито заседание в парламента, въпреки че остава неприятното усещане, че споразумението все още се крие от народа. Това се казва в изявление от партията, предава информационната агенция „Макфакс“.\r\n„НДМ изразява дълбока загриженост от факта, че след обръщението на Заев в парламента, пред обществото излязоха френският посланик Кристиян Тимоние и германският посланик Кристине Алтхаузер, които величаеха съдържанието на договора, споменаваха спорни точки, което остава впечатлението, че тези посланици всъщност се се запознали със съдържанието на договора с България\", се казва още в разпространения от партията текст.\r\nСпоред НДМ е недопустимо македонското правителство да крие договора с България от собствения си народ, и в същото време да дава договора на чуждестранни лица в страната.\r\n„НДМ използва случая да пожелае успех на германския посланик в новата дипломатическа мисия в Китай, но най-добронамерено я съветва да не помисля да върши работата си, както го правеше в Македония, тъй като Китай ще възникна неприятна изненада\", подчертават от НДМ.\r\n***\r\nБроят на специалистите в областта на информационните и комуникационни технологии (ИКТ) в държавите от Европейския съюз е нараснал в през 2016 г. до 8.21 млн. души. През 2011 г. те са били само 6,38 млн. души, пише австрийският вестник Der Standard, като се позовава на данни от Европейската статистическа служба (Евростат). \r\nЦифрите показват увеличение на заетите в сектора от три процента на 3,7 %. Абсолютните стойности показват, че най-много ИКТ специалисти има във Великобритания (1,61 мнл. души), следвана от Германия (1,54 млн.) и Франция (един милион). В долната част на класацията са Малта, Кипър и Люксембуерг – вероятно заради малкия размер на страните. От 2011 г. до 2016 г. делът на ИКТ специалистите се е увеличил в почти всички 28 страни от ЕС – само в Словения и Люксембург данните са отрицателни. \r\nЖените са значително по-малко представени в сектора на ИКТ (16,7%), сравнение с мъжете (83.3%). В общ план на заетостта съотношението е по-балансирано (46.1 %  жени  и 53.9 %  мъже). Интересното обаче е, че България е сред държавите от Общността, в които жените имат най-голям дял в ИКТ сектора, в който 69,9 % от заетите са мъже. За сравнение страната с най-висок процент на мъже, заети в ИКТ сектора, е Словакия (90,8 % мъже).\r\n***\r\nДържавната газова компания на Азербайджан СОКАР разглежда възможността за пренос на газ за България и да го транспортира до другите държави от Югоизточна Европа, предаде  Reuters.\r\n„СОКАР-Балкан и Българската държавна компания „Булгартрансгаз“ са подписали меморандум за разбирателство, целящ изучаването на възможностите за допълнителни маршрути за транспортиране на азербайджански газ“, пише в официално заявление на българското министерство на енергетиката.\r\n„СОКАР изразява готовност да изучи техническите и търговските възможности на газовата мрежа на „Булгартрансгаз“, за да пренася допълнителни обеми природен газ през България към другите Европейски пазари“, пише още там. \r\nБългария, която внася близо 95% от газта си от руския „Газпром“ се надява да изгради газов Хъб край град Варна, за да привлече и  азербайджански, и руски газ за него.", "date": "2017.07.20", "title": "България - коментари в световните медии: България, Гърция, Румъния и Унгария свързват газовите си мрежи, България е с най-голям дял на жените в ИКТ сектора, Азербайджан проучва възможността да внася газ в България (Агенция „Фокус“)"}
{"url": "http://www.focus-news.net/news/2017/07/20/2417437/london-evening-standard-stotitsi-se-vklyuchiha-v-protesta-nastoyavasht-za-spravedlivost-sled-tragediyata-v-grenfel-tauar.html", "text": "В сряда стотици граждани се включиха в протеста, настояващ за справедливост за жертвите на „Гренфел Тауър“, преди първото заседание в пълен състав на общинския съвет на лондонския квартал Кенсингтън след трагедията, пише вестник  London Evening Standard. \r\nДемонстрантите скандираха „убийци“, „ръцете са им изцапани с кръв“, „няма справедливост, няма мир“, докато същевременно съветът избираше своя нов лидер. \r\nЕлизабет Кемпбел беше официално избрана за нов лидер, след като други двама членове се оттеглиха, след големия обществен натиск. \r\nДемонстрацията в сряда вечерта се случва, след като вече над 1, 500 души подписаха петиция за това членовете на съветите на кварталите Кенсингтън и Челси да си подадат оставките.  Мария Динкова", "date": "2017.07.20", "title": "London Evening Standard: Стотици се включиха в протеста, настояващ за справедливост след трагедията в „Гренфел Тауър“"}
{"url": "http://www.focus-news.net/news/2017/07/20/2417435/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nВъв Вашингтон започна Всеобхватния икономически диалог между САЩ и Китай, пише вестник „Независимая газета“. Преди неговото начало страните не споменаха разногласията си, свързани със Северна Корея и износа на китайска стомана. Високопоставените представители на двете страни се съобразиха с настояването на бизнеса от двете държави за избягване на търговските войни. Но според експертите няма да бъде постигнат пробив по време на преговорите. Пекин няма да се откаже от субсидирането на държавните компании, а Вашингтон едва ли ще отслаби ограниченията при продажбата на високотехнологични продукти в Китай. Ежегодните летни преговори между Вашингтон и Пекин станаха редовни от 2006 г. насам. \r\nСпоред Василий Мехеев от Руската академия на науките „журналистите говорят за търговска война. Но на практика такава няма да има. Едната от причините за това е, че от подобна война би спечелил Китай, а не САЩ. Според китайците за американските корпорации китайският пазар има жизнено важно значение“. \r\nПо отношение на настоящите преговори: в центъра на вниманието е така нареченото инвестиционно споразумение между Пекин и Вашингтон. То беше обсъждано по време на администрацията на Обама. Там става дума за правилата за въвеждане на инвестиционен бизнес, за стандартите и нормите и най-основно за изравняването на условията за инвестиране според американските стандарти.\r\n***\r\n Руската Държавна дума призова парламентите на европейските страни „решително да осъдят“ случаите на „унищожаване и оскверняване“ на освободителите от Антихитлериската коалиция, пише вестник „Коммерсант“. Депутатите се опитаха да насочат вниманието към опитите за „преразглеждане на резултатите“ от Втората световна война, подозирайки за това по конкретно властите на Полша, в чието законодателство беше приета възможността за „разрушаването и демонтирането на почти 500 паметници и мемориали“. В Съвета на федерацията отбелязаха, че сенаторите могат да поставят въпроса за въвеждането на санкции спрямо полските официални лица. \r\nВчера Държавната дума и Кнесетът (парламентът) на Израел едновременно обсъдиха въпроса за съхраняването на паметта за Втората световна война, призовавайки парламентите не европейските страни да осъдят всички опити за изкривяване на „страшните събития“ на тази война. Руските депутати приеха обръщение към парламентите на европейските страни и международните организации (Парламентарната асамблея на ОССЕ, Парламентарната асамблея на Съвета на Европа и Европейския парламент). Израел също прие изявление, в което изрази притеснението си от случаите на „отричане на Холокоста, оскверняване на паметниците и местата, където са погребани жертвите на Холокоста и войниците от „Червената армия“.\r\n***\r\nОфициалният представител на Министерството на външните работи на Русия Мария Захарова заяви, че при нейни познати, живеещи в САЩ, са идвали служители на Федералното бюро за разследване (ФБР) и са искали да „поговорят за Русия“, пише вестник „Известия“. \r\n„Всички са в тих шок. Просто така това няма да приключи, според мен се подготвя най-силната политическа буря“, написа Захарова на своята страница във „Фейсбук“. \r\nВ коментарите към публикацията тя допълни, че служителите на ФБР „срещат на летищата“. Освен това Захарова подчерта, че такава практика в САЩ е имало и по-рано, но не в такива мащаби. \r\n„Сама не вярвах. Но само за седмица двама мои познати (съобщиха за такива разговори): това вече е разследване. До този момент имаше една или две подобни истории на месец“, сподели представителят на руското външнополитическо ведомство.", "date": "2017.07.20", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/07/20/2417443/hurriyet-shtetite-ot-navodnenieto-v-istanbul-sa-na-stoynost-okolo-57-mln-dolara.html", "text": "Проливните дъждове и последвалото наводнение в Истанбул в ранните часове на 18 юли ще струват на застрахователните компании  200 млн. турски лири ( или 57 млн. долара), посочват експерти, пише вестник Hurriyet. \r\nНякои от спирките на метрото и автобусите бяха затворени. Много жилищни сгради и офиси бяха наводнени. Освен това имаше информация и за няколко несериозни пътни инцидента. \r\nНаводненията са сред най-честите природни бедствия в Турция. Най-сериозни бяха щетите от наводнението през 2008 г. в Истанбул, при което застрахователните компании трябваше да платят над един милион долара. Мария Динкова", "date": "2017.07.20", "title": "Hurriyet: Щетите от наводнението в Истанбул са на стойност около 57 млн. долара"}
{"url": "http://www.focus-news.net/news/2017/07/20/2417438/ria-novosti-zemetresenie-s-magnitud-56-e-bilo-registrirano-v-severoiztochnata-chast-na-yaponiya.html", "text": "Земетресение с магнитуд 5,6 по скалата на Рихтер е било регистрирано в североизточната част на Япония, в района на префектура Фукушима, предава РИА Новости. \r\nЕпицентърът се намира в Тихия океан, близо до префектура Фукишима. Трусът е бил на дълбочина 40 км. \r\nКъм момента няма информация за пострадали или разрушения. Също така не се съобщава за опасност от цунами.  Мария Динкова", "date": "2017.07.20", "title": "РИА Новости: Земетресение с магнитуд 5,6 е било регистрирано в североизточната част на Япония"}
{"url": "http://www.focus-news.net/news/2017/07/20/2417442/glavniyat-prokuror-sotir-tsatsarov-prizova-veselin-mareshki-da-kazhe-koy-mu-e-okazval-natisk-liderat-na-volya-otkaza-obzor.html", "text": "Веселин Марешки трябва да се яви и да каже кой е този, който го е заплашвал, че до 30 май трябва да прехвърли петролния си бизнес, в противен случай с него ще се случат ред неща. Това заяви главният прокурор Сотир Цацаров пред журналисти във ВСС във връзка с твърденията на лидера на „Воля“, че му е оказван натиск да прекрати бизнеса си с горива. По думите на Цацаров е недостойно Марешки да обосновава собствената си невинност с хвърлянето на клевети срещу наблюдаващия прокурор. На въпрос може ли прокурор Виолета Радева, която по думите на Марешки е скалъпила обвинението срещу него, да потърси по частен път правата си, Цацаров заяви: „Това ще го реши тя самата. Институцията и аз като главен прокурор, заставаме изцяло зад действията на този прокурор“. Във връзка с това дали ще може да разследва Марешки безпристрастно, въпреки сложните им отношения, главният прокурор заяви: „Какво им е сложното на отношенията? Не познаваме до момента обвиняем, който да е хвалил прокуратурата. Това е естествено. В това няма лошо. Нека това обаче не става по начин, по който се уронва достойнството на другите, като се хвърля по този начин чернилка върху колегите. Нима не мога да прочета няколко думи от изявления на пострадали или собствени думи на Марешки, казани спрямо пострадали от протоколите за разпит. Мога, но защо трябва да го направя, за да отговоря по същия начин? Той е в пълно право да не харесва прокуратурата, да я критикува, да няма доверие на главния прокурор. Толкова. Единствено само не трябва да го прави, клеветейки мои колеги“. Главният прокурор коментира още, че използваните СРС-та по делото срещу Марешки най-меко казано са в неблагоприятна за защитната му теза посока и благоприятна за тезата на обвинението.\r\nПо-късно през деня лидерът на „Воля“ Весели Марешки пристигна в отдел \"Надзор за законност\" към Върховна административна прокуратура, където трябваше да даде показания. На излизане той заяви, че нямам намерение да казва кой му е оказвал натиск, защото не вярва на прокуратурата. По думите на Марешки, ако каже имената на хората, които го заплашват, ще се изложи на още по-голяма опасност. „Дадох някои информации за определени неща, които е правила прокурорката Радева по моето дело, примерно информацията, която е дала, че има СРС-та, че аз ще дам подкуп на съдията. Надявам се, че наистина прокуратурата ще се самосезира и ще провери тези данни иq ако няма такива, помолих да ме информират това набеждаване ли е или не е набеждаване и човекът, който е набеждавал, не трябва ли да лежи по затворите, а не да обвинява други хора“, каза още лидерът на „Воля“. На въпрос дали смята да поиска оставката на главния прокурор, той отговори: „Към днешна дата не“. „Всеки, който не си върши работата, трябва да напусне мястото, което заема. От неговите изявления разбирам, че и той не вярва на прокуратурата“, коментира още Веселин Марешки. Той отрече, че е заговорил за натиск срещу него, едва след като е станало ясно, че ще му бъдат повдигнати обвинения. Маршеки подчерта, че не очаква нищо от прокуратурата, но призова главният прокурор да посочи имената на замесените в \"ЦУМ-гейт\", за които самият той е казал, че са „хора с интереси в енергетиката.“ \r\nВесела ПЕТРОВА", "date": "2017.07.20", "title": "Главният прокурор Сотир Цацаров призова Веселин Марешки да каже кой му е оказвал натиск, лидерът на \"Воля\" отказа (ОБЗОР)"}
{"url": "http://www.focus-news.net/news/2017/07/20/2417439/gerb-predlaga-v-sofiya-da-mogat-da-se-stroyat-visoki-sgradi-samo-v-3-zoni-obzor.html", "text": "ПГ на ГЕРБ предлага промени в Закона за устройство и застрояване на София с обособяване на 3 зони, където да могат да се строят високи сгради над 125 метра. Народният представител Александър Ненков обясни, че едната зона ще бъде около 7-ми километър на „Цариградско шосе“, където и до този момент има сериозен инвеститорски интерес и вече има реализирани такива проекти. Втората зона ще бъде в район „Люлин“, където е връзката с Околовръстен път, а третата в района около и зад Централна гара. Депутатът от ГЕРБ обясни, че изискване в закона ще бъде всяка сграда над 75 метра, която има разгъната застроена площ над 20 хил. кв. м., да има т.нар. транспортна симулация, която показва, че когато сградата бъде построена няма да наруши трафика в квартала. Той заяви, че с промените се търси балансът между инвеститорския интерес и запазването на облика на София в полза на гражданите. Народният представител Мария Илиева посочи, че с промените в Закона за устройството и застрояването на София се предлага имотите, веднъж определени като зелени системи, да не могат да променят предназначението си. Прецизира се и определението какво е междублоково пространство. Тя поясни, че ГЕРБ предлага след утвърждаването на подробен устройствен план промени в жилищните комплекси да не могат да се извършват в рамките на 5 години. Александър Иванов от ГЕРБ обясни, че с предлаганите промени глобите за физически лица, увредили с действие или бездействие културно-историческо наследство на София, ще бъдат от 10 до 50 хил. лева, а не както досега от 1000 до 10 хил. лева. Заложено е увеличение и на глобите за юридически лица, които в момента са от 10 до 100 хил. да бъдат от 50 до 200 хил. лева. Народният представител посочи, че ГЕРБ предлага СОС в рамките до 6 месеца от приемането на закона да приеме наредба за облика на градското пространство, сградите и архитектурните ансамбли на столицата.\r\nБиляна ИВАНОВА", "date": "2017.07.20", "title": "ГЕРБ предлага в София да могат да се строят високи сгради само в 3 зони (ОБЗОР)"}
{"url": "http://www.focus-news.net/news/2017/07/20/2417441/antonio-tayani-vazmozhno-nay-skoro-cherna-gora-shte-se-prisaedini-kam-es.html", "text": "Черна гора отбелязва стабилен напредък по пътя си към Европейския съюз, а Брюксел, европейските служители и администрацията подкрепят нейните усилия, заяви председателят на Европейския парламент Антонио Таяни след срещата си с министър-председателя на балканската държава Душко Маркович, предава European Western Balkans. \r\nТаяни подчерта, че възможно най-скоро Черна гора ще се присъедини към блока.  \r\n„Черна гора има отворени 28 глава и три временно са затворени. Страната е силно ангажирана да отвори останалите глави. Правителството иска да приложи европейските ценности и стандарти, които ще допринесат за промените в обществото на Черна гора“, коментира Маркович. Мария Динкова", "date": "2017.07.20", "title": "Антонио Таяни: Възможно най-скоро Черна гора ще се присъедини към ЕС"}
{"url": "http://www.focus-news.net/news/2017/07/20/2417445/pregled-na-mezhdunarodnite-novini-do-6-chasa-agentsiya-fokus.html", "text": "*** Земетресение с магнитуд 5,6 по скалата на Рихтер е било регистрирано в североизточната част на Япония, в района на префектура Фукушима. \r\nЕпицентърът се намира в Тихия океан, близо до префектура Фукишима. Трусът е бил на дълбочина 40 км. \r\nКъм момента няма информация за пострадали или разрушения. Също така не се съобщава за опасност от цунами.\r\n*** Повече от 40 хил. цивилни са били убити при битката за освобождаването на Мосул от терористичната групировка „Ислямска държава“, показват доклади на разузнавателните служби.\r\n„Според кюрдското разузнаване над 40 хил. цивилни са били убити в резултат на огневата мощ, използвана срещу тях, особено от страна на федералната полиция, „Ислямска държава“ и при въздушните удари“, заяви Хошияр Зебари, доскоро министър на финансите. Той  уточни, че вероятно много от телата на загиналите „все още са под развалините“.\r\nПосоченият от Зебари брой на цивилните жертви след деветмесечната обсада е значително по-голям от този, представян в предишни доклади. Но разузнавателните служби на кюрдското регионално правителство са известни с изключителната си прецизност и с добрата си информираност.\r\n*** През 2017 г. е постигнат значителен напредък по проекта за газопровода „Турски поток“ , се съобщава в последния доклад на Международната агенция по енергетика.\r\n„Проектът за газопровода „Турски поток“, свързващ Русия и Турция през Черно море, постига бърз напредък след ратифицирането на съответното междуправителствено споразумение и подписването на договора за строителството на газопровода през 2016“, допълниха от организацията. \r\nОт агенцията уточниха, че изграждането на газопровода започна през май 2017 г. и се очаква да приключи към края на 2019 г.\r\n*** В сряда американският президент Доналд Тръмп заяви, че е нямало да назначи генералния прокурор Джеф Сешънс на този пост, ако е знаел, че Сешънс ще се спаси и ще се оттегли от разследването за руската намеса в изборите през 2016 г. Тръмп определи този ход като „много несправедлив спрямо президента“. \r\n„Сешънс не трябваше да се спасява и щом е щял да го направи, трябваше да ми каже, преди да приеме поста. Щях да избера друг“, обясни Тръмп.\r\n*** Върховният представител на Европейския съюз по въпросите на външните работи и политиката на сигурност Федерика Могерини ще посети Атина в четвъртък. \r\nОчаква се през първата половина на деня Могерини да се срещне с президента на Гърция Прокопис Павлопулос и с министър-председателя Алексис Ципрас. След това тя ще разговаря с министъра на отбраната Панос Каменос и с министъра на външните работи Никос Котзиас. \r\nПредставителят на Европейската комисия в Гърция Панос Карвунис подчерта, че визитата на Могерини има символичен характер и напомня, че ЕС застава до Гърция по въпросите за външната политика и глобалната сигурност.\r\n*** Най-големият син на американския президент Доналд Тръмп и бившият мениджър на неговата предизборна кампания ще свидетелстват пред Конгреса следващата седмица, което може да се окажа решаващо за разследването на руската намеса в изборите миналата година.\r\nДоналд Тръмп  младши и Пол Манафорт ще дадат показания пред правната комисия на Сената следващата сряда. \r\nМиналата година и двамата мъже  са присъствали на противоречивата среща с руски адвокат, при която са очаквали да получат компрометираща информация от Москва за опонента на Тръмп: Хилари Клинтън.  \r\n*** След три дни преговори за Брекзит все още не е постигнат никакъв пробив, заявиха високопоставени служители в сряда вечерта.\r\nБританският министър по въпросите за Брекзит Дейвид Дейвис в четвъртък ще се върне в Брюксел, за да се срещне с главния преговарящ от страна на Европейския съюз Мишел Барние. Миналата нощ имаше недоволство заради липсата на прогрес по въпросите за правата на гражданите и законопроекта за излизането на Великобритания от блока. Източниците подчертаха, че и двете страни са постигнали „по-добро разбиране“ на своите позиции, но сключването на споразумение все още е далеч. \r\nРазговорите в сряда са били фокусирани върху правата на гражданите. Сесията е протекла по-гладко в сравнение с дискусиите относно законопроекта за Брекзит. Въпреки това разногласията остават по въпросите за това на кого, как и откога ще бъдат предоставени права за пребиване.  \r\n*** Участниците в протеста пред парламента на Молдова са се преместили пред полицейското управление.\r\nПо време на спонтанната акция при сградата на парламента в Кишинев в сряда вечерта имаше сблъсъци между демонстрантите и полицията. След сблъсъците бяха задържани трима участници в протеста от опозиционната „Наша партия“. \r\n„В момента членовете на „Наша партия“ се преместиха пред сградата на полицейското управление в квартал „Буюкани“ на Кишинев. Те настояват за освобождаването на своите приятели, които бяха незаконно задържани. Протестът пред парламента ще продължи в четвъртък сутринта. Ние призоваваме всички добри граждани да се включат, за да не позволим на престъпния олигархически режим да приеме закона за изменението на избирателната система“, коментира лидерът на партията Ренато Усатий.", "date": "2017.07.20", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/20/2417447/trima-bivshi-voenni-ministri-byaha-izslushani-za-protsedurata-po-pridobivane-na-nov-boen-samolet-obzor.html", "text": "Във временната парламентарна комисия за проучване изпълнението на процедурата по избор на нов тип боен самолет бяха изслушани бившите министри на отбраната Аню Ангелов, Ангел Найденов и Николай Ненчев. Тримата са били министри в периода от 2010 до 2017 година. Аню Ангелов заяви, че докато е бил министър всичко по работата на Министерството на отбраната във връзка с инвестиционния проект за нов боен самолет е било явно. На зададен му въпрос относно твърдения, че не е взел предвид военната експертиза в процедурата за нов самолет той обясни, че никога не е игнорирал военната експертиза. Аню Ангелов коментира, че има своя лична експертиза, а заместникът му е бил полковник, занимаващ се с армията през цялата си служба. Той подчерта, че отговорността за всяко решение като министър е била негова, слушал е какво му казват военните, но всяко решение е било върху неговите плещи. На въпрос във връзка с трите проекта за модернизиране на армията Аню Ангелов посочи, че трите не могат да вървят заедно, колкото и да изглежда, че всичко е решено и са гласувани някакви пари. Според него трябва да се прецени какви са приоритетите на страната ни. По думите му е безусловно, че Сухопътните войски страдат и са останали най-назад, но от друга страна са получили доста транспортни средства за джипове и транспортни автомобили по договор с „Мерцедес“. Бившият министър коментира, че ако сега трябваше да изпраща молба, би поискал и нови и стари самолети, а народните представители да преценят дали могат да се поемат разходите. Аню Ангелов коментира, че като министър е бил оптимист за процедурата за нов боен самолет, защото екипът му е свършил всичко, което е трябвало, оставало е само внасянето в НС. Според него, ако правителството не бе подало оставка през февруари 2013 година, то през юни договорът за нов самолет е щял да бъде факт. \r\nАнгел Найденов обясни, че мнението му като министър е било да се отделят средства за летателна годност на МИГ-29 и осигуряване на ресурсите за експлоатацията му до края на жизнения му цикъл, както и да се стартира проекта за нов боен самолет. Той посочи, че след встъпването му в длъжност работата по процедурата за нов самолет е започнала оттам докъдето е стигнал предишният екип. Организирани са срещи с представителите на тримата участници - Италия, Швеция и САЩ и Португалия с искане за подновяване на предложенията им и стремеж към създаване на основа за по нататъшно стартиране на процедура. Ангел Найденов поясни, че е имало и предложение от Израел за продажба на употребявани F-16 с идеи за модернизация. Делегация от ВВС на САЩ също е предложила на страната ни употребявани F-16. Бившият министър уточни, че в началото на 2014 година окончателно е завършен проектът за придобиване на нов боен самолет и е бил внесен в Министерството на финансите и МС с основната идея да влезе в списък за финансиране чрез държавен заем или заем с държавна гаранция. Той коментира, че след като не е имало окончателни решения за финансирането и по негови указания е била разработена сравнителна таблица за експлоатационните разходи на самолетите, с които разполагаме и разчети за тяхната пълна модернизация. Ангел Найденов заяви, че е критично важно процедурата за нов боен самолет да се завърши, а отказът от реализацията на проекта е най-нежеланият вариант. Според него трябва да се върви към финализиране на процедурата за нов боен самолет, към вземане на решение за преговори и тяхното започване. Бившият министър посочи, че със сигурност разговорите за финализиране на процедурата също ще отнемат много време, което по експертни преценки е порядъка от 6 до 12 месеца от момента, в който се вземе решение за започване на преговори. По думите му вторият вариант също с негативен ефект е отлагането на вземането на решение, защото ако процедурата не се завърши ще се очаква средствата да се прехвърлят за следващата година.\r\nБившият министър Николай Ненчев заяви, че се е стремил страната ни да придобие самолет, който да е съвместим с партньорите ни в НАТО. Той коментира, че не е успял да завърши проекта, но надеждата остава. Николай Ненчев припомни, че в началото на мандата си е започнал разговори за модернизиране на армията и е приета програма. По думите му проблемите в авиацията са били най-чувствителни и им е било отделено най-голямо внимание. Бившият министър посочи, че е получил подкрепа от Комисията по отбрана и е предприел инициатива за среща със всички парламентарни групи, за да ги запознае детайлно с проблемите на армията. Той уточни, че се е стремил на срещите да има представители от всички войски. Николай Ненчев заяви, че е възложил да се състави група с условие за пълна прозрачност, но щом се води разговор за проекта във временната парламентарна комисия значи прозрачността се е загубила. \r\nБиляна ИВАНОВА", "date": "2017.07.20", "title": "Трима бивши военни министри бяха изслушани за процедурата по придобиване на нов боен самолет (ОБЗОР)"}
{"url": "http://www.focus-news.net/news/2017/07/20/2417440/the-telegraph-raneni-patnitsi-sled-evakuatsiya-na-samolet-na-aviokompaniyata-tomas-kuk-v-egipet.html", "text": "Пътници на самолет са били евакуирани в Египет, след като дим е започнал да се издига под една от седалките, пише вестник The Telegraph. Полетът на авиокомпанията „Томас Кук“ е трябвало да излети за Лондон. \r\nОт „Томас Кук“ отбелязаха, че евакуацията е била „контролирана“, като на борда е имало общо 251 пътници и девет души екипаж. Един от пътниците е бил приет в болница заради травма на рамото, а двама други са получили лечение в медицинския кабинет на летището.  Мария Динкова", "date": "2017.07.20", "title": "The Telegraph: Ранени пътници след евакуация на самолет на авиокомпанията „Томас Кук“ в Египет"}
{"url": "http://www.focus-news.net/news/2017/07/20/2417444/tass-rusiya-predlozhi-razvivashtite-se-strani-v-aziya-i-afrika-da-badat-prieti-v-saveta-za-sigurnost-na-oon.html", "text": "Развиващите си страни в Азия и Африка трябва първи да бъдат включени в разширения състав на Съвета за сигурност на ООН, предава ТАСС. Това съобщи в сряда заместник-постоянният представител на Русия в международната организация Владимир Сафронков. \r\n„Предлагаме развиващите се страни от Африка и Азия с преимущество да получат места в Съвета за сигурност. Уверени сме, че тези държави разполагат с достатъчно потенциал, за да дават значим принос в гарантирането на международния мир и сигурност“, уточни Сафронков. Мария Динкова", "date": "2017.07.20", "title": "ТАСС: Русия предложи развиващите се страни в Азия и Африка да бъдат приети в Съвета за сигурност на ООН"}
{"url": "http://www.focus-news.net/news/2017/07/20/2417449/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ако Великобритания напусне Европейския съюз без сделка, това ще има „широко обхватен, разрушителен и дълбок“ ефект върху британската икономическа и правна система, пише вестник The Guardian. \r\nДори след като консерваторите загубиха парламентарното си мнозинство след изборите, министър-председателят Тереза Мей поиска от обществото подкрепа за това тя да продължи да се придържа към мантрата: „никаква сделка е по-добре от лоша сделка“. \r\nНо доклад за „Променящата се Европа“, който събира експерти от областта на политиката, правото и икономиката, показва, че ако Лондон напусне през 2019 г. без споразумение, това ще засегне всички сфери от ядрената индустрия до сигурността на договорите. \r\n„Нашите изследвания показват, че хаотичен Брекзит, поне в краткосрочен план, ще породи политическа криза, юридически безпорядък и икономическо бедствие. Този доклад ясно посочва, че „липсата на сделка“ е изход, който британското правителство трябва да се бори да избегне“, коментира Ананд Менон, преподавател в „Кингс Колидж“ в Лондон. \r\nДокладът разглежда четири сценария, при които не се сключва сделка. При единия изтича времето, т. е. двугодишният период на преговори, който започна да тече, след като Мей задейства член 50 в края на март. При втория вариант става дума за предварителен Брекзит, като при него Великобритания напуска преговорите преди 2019г. Третият сценарий разглежда възможността, при която се постига сделка за Брекзит, но не и споразумение за свободна търговия. И последният вариант е така нареченият „хаотичен Брекзит“, който е най-неблагоприятният от всички. При него не се постига никаква сделка дори по въпросите за напускането на блока.\r\n***\r\nСлед три дни преговори за Брекзит все още не е постигнат никакъв пробив, заявиха високопоставени служители в сряда вечерта, пише вестник The Times. \r\nБританският министър по въпросите за Брекзит Дейвид Дейвис в четвъртък ще се върне в Брюксел, за да се срещне с главния преговарящ от страна на Европейския съюз Мишел Барние. Миналата нощ имаше недоволство заради липсата на прогрес по въпросите за правата на гражданите и законопроекта за излизането на Великобритания от блока. Източниците подчертаха, че и двете страни са постигнали „по-добро разбиране“ на своите позиции, но сключването на споразумение все още е далеч. \r\nРазговорите в сряда са били фокусирани върху правата на гражданите. Сесията е протекла по-гладко в сравнение с дискусиите относно законопроекта за Брекзит. Въпреки това разногласията остават по въпросите за това на кого, как и откога ще бъдат предоставени права за пребиване.  \r\n***\r\nПътници на самолет са били евакуирани в Египет, след като дим е започнал да се издига под една от седалките, пише вестник The Telegraph. Полетът на авиокомпанията „Томас Кук“ е трябвало да излети за Лондон. \r\nОт „Томас Кук“ отбелязаха, че евакуацията е била „контролирана“, като на борда е имало общо 251 пътници и девет души екипаж. Един от пътниците е бил приет в болница заради травма на рамото, а двама други са получили лечение в медицинския кабинет на летището.\r\n***\r\nВ сряда стотици граждани се включиха в протеста, настояващ за справедливост за жертвите на „Гренфел Тауър“, преди първото заседание в пълен състав на общинския съвет на лондонския квартал Кенсингтън след трагедията, пише вестник  London Evening Standard. \r\nДемонстрантите скандираха „убийци“, „ръцете са им изцапани с кръв“, „няма справедливост, няма мир“, докато същевременно съветът избираше своя нов лидер. \r\nЕлизабет Кемпбел беше официално избрана за нов лидер, след като други двама членове се оттеглиха, след големия обществен натиск. \r\nДемонстрацията в сряда вечерта се случва, след като вече над 1, 500 души подписаха петиция за това членовете на съветите на кварталите Кенсингтън и Челси да си подадат оставките.\r\n***\r\nПовече от 40 хил. цивилни са били убити при битката за освобождаването на Мосул от терористичната групировка „Ислямска държава“, показват доклади на разузнавателните служби, пише британският вестник The Independent. \r\n„Според кюрдското разузнаване над 40 хил. цивилни са били убити в резултат на огневата мощ, използвана срещу тях, особено от страна на федералната полиция, „Ислямска държава“ и при въздушните удари“, заяви Хошияр Зебари, доскоро министър на финансите. Той  уточни, че вероятно много от телата на загиналите „все още са под развалините“.\r\nПосоченият от Зебари брой на цивилните жертви след деветмесечната обсада е значително по-голям от този, представян в предишни доклади. Но разузнавателните служби на кюрдското регионално правителство са известни с изключителната си прецизност и с добрата си информираност.", "date": "2017.07.20", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/07/20/2417455/darzhavniyat-glava-rumen-radev-shte-uchastva-v-godishnata-sreshta-na-balgarskite-diplomaticheski-predstaviteli.html", "text": "Президентът Румен Радев ще участва в традиционната годишна среща на посланиците на Република България днес, която се провежда в Централния военен клуб в столицата. Това съобщиха от прессекретариата на държавния глава. \r\nРумен Радев ще поздрави дипломатите ни по случай Деня на българската дипломатическа служба и ще направи изказване от пред участниците във форума.", "date": "2017.07.20", "title": "Държавният глава Румен Радев ще участва в годишната среща на българските дипломатически представители"}
{"url": "http://www.focus-news.net/news/2017/07/20/2417446/balgariya-chaka-razreshenie-ot-ek-za-pregovori-za-direktna-traba-ot-turski-potok-kam-stranata-ni-obzor.html", "text": "България чака разрешение от ЕК за преговори за директна тръба от \"Турски поток\" към страната ни. Това съобщи премиерът Бойко Борисов по време на традиционната среща с посланиците на Република България във Централния военен клуб. Премиерът припомни, че проектът „Набуко“ е бил „хвърлен в канала“ и никой не е могъл да обясни защо. „Без него диверсификацията с азерски газ не може да стане. Ние имаме подписан договор, искат хората да го доставят, но трасето минава през Турция. Сега изведнъж ние се озоваваме в тази зависимост на „Турски поток“. Неслучайно като вместимост е точно толкова, колкото минава сега от Украйна, през България и влиза в Истанбул“, каза Борисов. Според него „трябва да си си заврял главата в пясъка, за да не разбираш, че като приключи „Турски поток“ и там тръгне газ, транзитът през България ще спре“. Той попита тогава какво ще правим с милиардите инвестиции в газопреносна система. „Отговорът е, и безкрайно съм благодарен на ЕК, че те възприеха, че ние трябва да запазим стратегическото си място, спазвайки всички европейски правила за транзит на газ“, каза премиерът и уточни, че те се спазват през европейския газов хъб „Балкан“. Той заяви, че следва политиката си неотлъчно, защото иначе България ще остане само клиент. \"Това съм го заявил публично на Европейски съвет пред колегите. Казах им аз ще подпиша в лицето на Министерство на енергетиката - Теменужка Петкова - пътната карта за 18.7 млрд. кубически метра газ да идват от \"Турски поток\" в България. Сега чакам писмо от ЕК дали ще ми разрешат или не да започнем и преговори за директна тръба към България. Докато течаха тези процеси, целият регион стана зависим от Турция. Сега при тези отношения между ЕС и Турция може да си задаваме много риторични въпроси кое е по-добре и кое е по-зле“, каза още Борисов. По думите му България прави газов хъб, защото имаме най-добрата газопреносна система- 80% от всички компресори на Балканите. \r\nНа откриването на срещата с посланиците Бойко Борисов заяви, че България е стабилна на фона на целите Балкани. Борисов коментира, че политическите елити в страните, кандидат-членки за ЕС трябва да намерят необходимия сговор и толерантност помежду си да вървят напред. Премиерът коментира пред посланиците, че най-кривата и напрегната част от преговорите за Брекзит ще бъде по време на българското председателство. От своя страна вицепремиерът и министър на външните работи Екатерина Захариева отбеляза, че председателството е шанс за България да покаже, че може да търси компромис и да изведе голяма част от важните досиета на ЕС до успешен край. Захариева поздрави посланиците и посочи, че кризите с атентати и природни бедствия по света са доказали, че българската дипломатическа служба е винаги на място и винаги на линия.\r\nДеница КИТАНОВА", "date": "2017.07.20", "title": "България чака разрешение от ЕК за преговори за директна тръба от \"Турски поток\" към страната ни (ОБЗОР)"}
{"url": "http://www.focus-news.net/news/2017/07/20/2417448/afp-mario-dragi-shte-podgotvi-pazara-za-kraya-na-politikata-na-lesni-pari.html", "text": "В четвъртък президентът на Европейската централна банка (ЕЦБ) Марио Драги внимателно ще подготви пазара за дългоочаквания край на водената от институцията политика на „лесни пари“, предвиждат експерти, предава AFP. \r\nПовечето наблюдатели смятат, че ЕЦБ ще начертае пътя за излизане от своята програма на количествено разхлабване и масово купуване на облигации на едно от своите четири оставащи заседания за 2017 г. \r\nПоради тази причина пресконференцията в четвъртък ще има балансиращ характер и „ще изисква всички вербални умения на Драги“, смята Карстен Бързески, икономист на ING Groep.  От една страна ЕЦБ трябва да предупреди пазарите за приключването на количественото разхлабване, но същевременно трябва да внимава да не всее паника. Мария Динкова", "date": "2017.07.20", "title": "AFP: Марио Драги ще подготви пазара за края на политиката на „лесни пари“"}
{"url": "http://www.focus-news.net/news/2017/07/20/2417453/predstoyashti-mezhdunarodni-sabitiya-za-20-yuli-agentsiya-fokus.html", "text": "Великобритания и Европейският съюз ще оповестят резултатите от преговорите за Брекзит.\r\n*** Съдебен процес срещу 14 души, включително двама руснаци, за планирането на преврат в Черна гора.\r\n*** Принц Уилям Британски и съпругата му Кейт продължават германската си визита.\r\n*** Френският президент Макрон ще изнесе реч във военновъздушната база, след оставката на началникa на Генералния щаб.\r\n*** Среща на управителния съвет на Европейската централна банка.", "date": "2017.07.20", "title": "Предстоящи международни събития за 20 юли (Агенция „Фокус“)"}
{"url": "http://www.focus-news.net/news/2017/07/20/2417452/predstoyashti-sabitiya-v-stranata-za-20-yuli-agentsiya-fokus.html", "text": "***\r\nПрезидентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, заместник-началникът на отбраната вицеадмирал Емил Ефтимов ще участват в Ден за високопоставени гости и медии на учението „SABER GUARDIAN 17“, което ще се проведе на Учебен полигон „Ново село“.\r\n***\r\nВ 16.00 часа на „Дондуков“ 2 държавният глава Румен Радев ще проведе среща със заместник-председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен. \r\n***\r\nОт 10.00 часа ще бъде пуснато движението по двете нови пътни връзки на п. в. „Плодовитово“ на АМ „Тракия“. Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще бъдат на обекта непосредствено преди пускането на движението.\r\n***\r\nОт 15.00 часа в Дома на Европа заместник-председателят на Европейската комисия - Юрки Катайнен, отговарящ за работните места, растежа, инвестициите и конкурентоспособността, заедно с вицепремиера Томислав Дончев, ще участва в Гражданския диалог за бъдещето на Европа.\r\n***\r\nОт 09.00 часа ще започне заседанието на Народното събрание.\r\n***\r\nОт 10.00 часа в „Бална зала” на хотел „Радисън Блу Гранд Хотел София министърът на икономиката Емил Караниколов официално ще раздаде допълнително сключените 35 договора по процедура „Подкрепа за внедряване на иновации в предприятията“ на Оперативна програма „Иновации и конкурентоспособност“ 2014-2020 г. /ОПИК/.\r\n***\r\nОт 13.00 часа в „София хотел Балкан“ вицепремиерът Томислав Дончев, Николай Нанков, министър на регионалното развитие и благоустройството, Ивайло Московски, министър на транспорта, информационните технологии и съобщенията, Лиляна Павлова, министър за Българското председателство на Съвета на ЕС 2018 г., кметът на Столичната община Йорданка Фандъкова ще вземат участие в третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“.\r\n***\r\nОт 09.00 часа в Централния военен клуб ще започне вторият ден от Традиционната годишна среща на посланиците на Република България.  \r\n***\r\nОт 09.00 часа, в деня, в който Православната църква прославя св. пророк Илия, в храм „Св. Илия” в ж.к. „Дружба 1” Негово Преосвещенство Мелнишкият епископ Герасим ще отслужи Празничната архиерейска св. Литургия. \r\n***\r\nОт 09.00 часа, в деня, в който Православната църква прославя св. пророк Илия, Негово Преосвещенство Мелнишкият епископ Герасим ще отслужи Празничната архиерейска св. Литургия в храм „Св. Илия” в ж.к. „Дружба 1”. \r\n***\r\nОт 10.30 часа пред параклиса в двора на ГДПБЗН, представители на Българската православна църква ще отслужат празничен водосвет за здраве и благополучие на пожарникарите. Непосредствено след това ще бъдат поднесени цветя пред Мемориала на пожарникарите, загинали при изпълнение на служебния си дълг.\r\n***\r\nОт 11.00 часа в залата на 11 ет. в сградата на КНСБ ще се състои брифинг, на който ще се отговори на въпросите колко пари са нужни на едно семейство, за да преживява; какво бърка най-дълбоко в джоба на работещите българи и с колко е поскъпнала издръжката на живот през първите шест месеца на годината.\r\n***\r\nОт 11.00 часа в зала „Изток“ на Народното събрание ще се проведе работна среща на тема „Как да увеличим събираемостта на глобите на КАТ и как да улесним шофьорите”.\r\n***\r\nОт 11.00 часа в „Клиника по ревматология, кардиология и хематология” към СБАЛ по детски болести „Проф. д-р Иван Митев“ ще бъде открит център за допълваща грижа за деца с ревматоиден артрит и техните родители.\r\n***\r\nОт 12.00 часа в Националния пресклуб на БТА ще се проведе пресконференция на Института за етнология и фолклористика с Етнографски музей – БАН. Темата на пресконференцията е „Как музеят може да подобри образованието и да помогне за развитието на местните икономики?“.\r\n***\r\nОт 15.00 до 17.00 часа на ул. „Леге“ №10 БСП – София организира тематична приемна за санирането и енергийната ефективност. Експертът към постоянната комисия по „Инженерна инфраструктура и енергийно планиране“ на СОС Валентина Узунова и заместник-председателят на Камарата на енергийните одитори Цветко Шоков ще консултират софиянци по програмата за саниране и енергийна ефектовност.\r\n***\r\nОт 19.00 часа ще се състои протест на жителите на жк. „Дружба“ срещу застрояването на квартала. Сборен пункт на протестиращите е затворената алея (от страната на Кауфланд), където е прекъснат пешеходният достъп между „Дружба“ 2 и 1.\r\n***\r\nОт 19.00 часа на Лятната естрада в Борисовата градина ще се състои концерт на Представителния духов оркестър при Академията на МВР.\r\n***\r\nОт 19.30 часа в Дома на киното Водноспасителната служба към Българския Червен кръст (БЧК) продължава да представя поредица от обучителни филми с прожекция на 4 късометражни филма на оператора Станислав Бояджиев.\r\n***\r\nОт 10.00 часа в залата на Галерия-музей „Георги Баев“ ще състои Обществен съвет за Атанасовско езеро на тема „Значението на управлението на водите за състоянието на влажните зони“.\r\n***\r\nОт 18.00 часа в галерия „13-то стъпало“ ще бъде открита изложбата на художника Светлозар Недев „Светлозар Недев“.\r\n***\r\nОт 20.30 часа на площада пред \"Морско казино\" ще бъде открита фотографската изложба на Стефан Диомов, озаглавена \"Неразгаданите тайни на Перу\".\r\n***\r\nОт 14.00 часа общинският съветник от ГЕРБ Веселин Ангелов ще има приемна за граждани в офиса на партията на ул. „Георги Бенковски” №1.\r\n***\r\nОт 18.00 часа в Галерия 8 ще бъде открита изложбата с картини на плевенския живописец  Иван Велчев - Йово.\r\n***\r\nОт 18.00 часа пред сградата на Общината ще се проведе протест на служители в системата на МВР. \r\n***\r\nОт 07.00 до 10.00 на край магазин „Билла“ на бул. „Никола Габровски“ ще се проведе Привързано издигане с въздушен балон.  \r\n***\r\nОт 10.30 часа в пресклуба на БТА ще се състои пресконференция на Бюрото по труда. \r\n***\r\nОт 19.00 часа на сцената на „Арт лято“ ще бъде открита изложба на артистите от Looneytools. \r\n***\r\nОт 11.00 часа в залата на Общинския съвет кметът на Видин Огнян Ценков ще проведе среща с ВК „Бдин-Вида\".\r\n***\r\nОт 18.00 часа в местността Валога, край село Оходен, ще бъде открит IV Международен фестивал за древни култури „Слънцето на Тодорка“ – водосвет.\r\n***\r\nОт 09.00 часа в деня, в който Православната църква прославя св. пророк Илия, Негово високопреосвещенство Врачански митрополит Григорий ще отслужи Празничната архиерейска св. Литургия в Струпецкия манастир „Св. прор. Илия”.\r\n***\r\nОт 10.00 часа в сградата на Община Димитровград ще се състои пресконференция по повод реализацията на проект „Основно обновяване на сграден фонд и прилeжащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия  „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“. От 11.00 часа  в двора на ЕГ „Д-р Иван Богоров” ще се проведе официална церемония „Първа копка“ по проекта.\r\n***\r\nОт 11.00 часа в двора на храм „Свети Николай” в града ще бъде отслужена панихида в памет на жертвите „Страшното” от 1877. \r\n***\r\nОт 13.00 часа в хотел „Дипломат плаза“, в рамките на три дни младежката организация на ДПС ще се проведе „Лятна академия за либерални политики“.\r\n***\r\nОт 17.30 часа общинските съветници от ПП ГЕРБ - Петър Попов и Ясен Михайлов ще имат приемна за граждани в офиса на партията в район „Западен” на ул. „Царевец” №9. По същото време в офиса на ПП ГЕРБ в район „Северен” на бул. „Марица” №91 срещи ще проведе общинският съветник Гошо Къчков.\r\nОт 17.00 часа започва приемната на Пенчо Малинов в офиса на ПП ГЕРБ в район „Източен” на ул. „Коста Паница” №5. Срещата с Веселин Маневски ще се проведе от 16.00 часа в офиса на ПП ГЕРБ в район „Южен” на ул. ”Академик Петър Динеков” №1А. \r\n***\r\nОт 21.00 часа ще се състои първата филмова прожекция в обновеното лятно кино „Яворов“.  Филмът е българската лента „Бартер“, а входът е свободен. Събитието е част от инициативата „Пътуващо лятно кино с БНТ“.\r\n***\r\nОт 10.00 часа в Зала 1 на Областна администрация Русе ще се проведе редовно заседание на Областната комисия по безопасност на движението по пътищата.\r\n***\r\nОт 09.30 часа в в храм „Св. Пророк Илия“ ще бъде отслужена света Литургия по повод Илинден. От 10.30 часа ще бъдат положени цветя на паметника в центъра на село Бъдеще. От 11.00 часа в залата на НЧ „В. Левски 1924“ ще бъде открита изложба „Златни ръце“. От 18.30 часа в парка до кметството ще бъде открита празничната програма по повод Илинден – празник на с. Бъдеще. От 19.15 часа започва фолклорна програма от гостуващи самодейни групи от Община Стара Загора.\r\n***\r\nОт 10.00 до 12.00 часа в детския отдел на библиотека „Родина“ ще се проведе лятна работилница за деца.\r\n***\r\nОт 17.30 часа в Музея на религиите ще бъде открита изложба на фондация „Патриа“ „Свобода и национално съзнание“, по повод 140 години от боевете за Стара Загора по време на Руско–турската освободителна война (1877 – 1878г.).\r\n***\r\nОт 18.30 часа в Регионална библиотека „Захарий Княжески” ще бъде прожектиран филмът Трудно за вярване”.", "date": "2017.07.20", "title": "Предстоящи събития в страната за 20 юли (Агенция „Фокус“)"}
{"url": "http://www.focus-news.net/news/2017/07/20/2417454/nimh-dnes-shte-e-predimno-slanchevo-s-maksimalni-temperaturi-mezhdu-29-i-34.html", "text": "Днес ще е предимно слънчево. След обяд ще се развива купеста облачност, главно над източните и планинските райони, но ще остане почти без валежи. Ще духа слаб до умерен източен вятър. Максималните температури ще са между 29° и 34°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане е по-високо от средното за юли, слабо ще се понижи. \r\nПо Черноморието ще бъде предимно слънчево с временни увеличения на облачността. Ще духа слаб до умерен вятър от изток-североизток. Максималните температури ще са между 25° и 27°. Температурата на морската вода е 22-24°. Вълнението на морето ще е 2-3 бала. \r\nВ планините ще е предимно слънчево. След обяд ще се развие купеста облачност, но ще остане почти без валежи. Ще духа до умерен вятър от север-североизток. Максималната температура на височина 1200 метра ще е около 21°, на 2000 метра – около 15°.", "date": "2017.07.20", "title": "НИМХ: Днес ще е предимно слънчево с максимални температури между 29° и 34°"}
{"url": "http://www.focus-news.net/news/2017/07/20/2417457/voa-oon-nastoyava-zhurnalistite-da-badat-dopuskani-v-yemen.html", "text": "ООН настоява журналистите да бъдат допускани в Йемен, след като водената от Саудитска Арабия коалиция не позволи на самолет с трима репортери на BBC да се приземи, предава Voice of America. \r\n„Действия като това не помагат. Това е голям хуманитарен проблем, предизвикан от човека. Светът трябва да зае и журналистите трябва да имат достъп“, коментира в сряда говорителят на ООН Фархан Хак. \r\nТой уточни, че този случай обяснява защо най-лошата хуманитарна криза в света не получава достатъчно внимание от страна на международната общност. Мария Динкова", "date": "2017.07.20", "title": "VOA: ООН настоява журналистите да бъдат допускани в Йемен"}
{"url": "http://www.focus-news.net/news/2017/07/20/2417450/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще е предимно слънчево. След обяд ще се развива купеста облачност, по-значителна над източните и планинските райони, но ще остане почти без валежи. Ще духа слаб, в Югоизточна България – до умерен източен вятър. Максималните температури ще са между 28° и 33°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 324+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 20.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.; от пътен възел Карнобат до пътен възел Българово само в посока Бургас от км 324+000 до км 351+000 – АМ е затворена за движение. Движението ще се пренасочва по път I-6 Карнобат-Айтос-Бургас на 20.07.2017 г. от 11 ч. до 14 ч.; област Пазарджик: при п.в. Пазарджик в посока София – поетапно затваряне на изпреварваща и интензивна лента за движение, поради боядисване на портална рамка  в интервала от 09:00 до 17:00 часа до 21.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока София от км 21+940 до км 28+340 поради ремонтни дейности на км 24+700. Движението се осъществява двупосочно в дясното платно /посока Варна/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;  област Шумен: Каспичан-Невша от км 367+705 до км 373+700– движение с повишено внимание, поради косене на тревни площи. Срок до 21.07.2017 г.;\r\nАМ „Струма“: област Кюстендил: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 24.07.2017 г. от 13.00 ч. до 15.00 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Струмяни-начало АМ Струма от км 414+000 до км 426+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Плевен: Българене-разклон Славяново от км 46+000 до км 66+000 – ремонт на пътната настилка, поетапно движение в една лента спрямо поставените знаци. Срок до 21.07.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради частични ремонтни дейности. Движението се извършва в свободната лента. Срок до 21.07.2017 г.; Ябланица-Сопот от км 0+000 до км 24+000 – движение с повишено внимание, поради полагане  на маркировка. Водачите да се движат със съобразена скорост и повишено внимание. Срок  до 22.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Търговище-Белокопитово от км 238+000 до км 246+000– движение с повишено внимание, поради изсичане на храсти. Срок до 21.07.2017 г.; област Бургас: Карнобат-Соколово от км 446+000 до км 456+000 – полагане на напречна маркировка. Срок 21.07.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 456+000 до км 486+000 в участъка Черноград-Ветрен се извършват частични ремонтни дейности на асфалтовата настилка. Срок 21.07.2017 г ; от км 456+000 до км 486+000 в участъка Черноград-Ветрен се извършва монтиране на пътни знаци. Срок до 25.07.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: при км 249+100 при с. Веселиново – движение в една лента, поради ремонт на автоматичен преброителен пункт. Срок: 20.07.2017 г.; \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.\r\nСъстояние на републиканската пътна мрежа:\r\n1.Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-проход „Предел“ от км 10+000 до км 21+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-19 разклон Елешница-разклон Гостун от км 48+000 до км 52+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци.Срок до 21.07.2017 г.; път II-84 разклон Аврамово-Дагоново от км 61+500 до км 90+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.;път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-106 Благоевград-граница Македония от км 5+000 до км 24+500 – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път II-198 с. Марино поле-Петрич от км 62+000 до км 70+000 – движение в една лента, поради косене и рязане на храсти. Движението се извършва в свободната лента съгласно поставените пътни знаци. Срок до 21.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 21.07.2017 г.; път III-705 Мъдрино-Сунгурларе от км 12+000 до км 24+000 – полагане на маркировка. Движение с повишено внимание. Срок 21.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 4+700 до км 17+000 – полагане на хоризонтална маркировка. Движение с повишено внимание. Срок до 20.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 22.07.2017 г.; път III-101 Криводол-Бойчиновци от км 21+000 до км 28+000 – частични ремонти на асфалтовата настилка. Срок до 21.07.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок: 31.07.2017 г.; път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 22.07.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 от км 25+450 до км 44+739 Плевен-Ловеч движение с повишено внимание – косене по банкети. Срок до 20.07.2017г.; път IІІ-358 Шипково-Рибарица от км 22+400 до км 34+500 – движение с повишено внимание, поради частични ремонти на настилката. Срок до 20.07.2017 г.; път III-358 Шипково-Рибарица от км 41+000 до км 43+000 – движение с повишено внимание, поради извършване ремонт на Ограничителни системи. Водачите да се движат със съобразена скорост и повишено внимание. Срок до 20.07.2017 г. ; път ІIІ-402 от км 0+000 до км 30+548 Български извор-Добродан движение с повишено внимание – косене на банкети и рязане на храсти. Срок до 21.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІІ-811 Ракита-Брезник от км 29+000 до км 33+000 – частични ремонтни дейности на асфалтовата настилка. Движението е сигнализирано с необходимите пътни знаци. Срок до 20.07.2017 г.  \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно. Срок до 20.07.2017 г.\r\nРемонтни дейности: \r\nПът ІІ-21 Русе-Мартен от км 1+565 до км 6+050 – движение с повишено внимание, поради косене на тревни площи в средна разделителна ивица. Срок до 20.07.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІ-86 граница ОПУ Пловдив-м. Рожен от км 53+960 до км 87+620 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІ-86 Средногорци-Рудозем от км 122+200 до км 129+500 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Пампорово-Стойките от км 4+600 до км 5+600 – почистване на земни окопи. Движение с повишено внимание в свободната лента, съобразно създадената организация на движение. Срок до 21.07.2017 г.; път ІІІ-865 Средногорци-границата ОПУ Кърджали от км 0+000 до км 15+150 – поради косене на тревни площи, МПС да се движат с повишено внимание, съобразно създадената организация на движение. Срок до 21.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8611 Загражден-Оряховец, от км 32+000 до км 53+000 – косене на тревни площи и изсичане на храсти за видимост. МПС да се движат с повишено внимание в свободната лента, съобразно създадената организация на движение. Срок за изпълнение до 21.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Граница ОПУ Кърджали-Неделино от км 8+620 до км 16+848 – поради косене на тревни площи и изсичане на храсти за видимост, МПС да се движат с повишено внимание в свободната лента, съобразно създадената организация на движение. Срок до 21.07.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-608 от км 51+000 до км 57+500 ¬– движение с повишено внимание, поради ремонтни дейности на асфалтова настилка. Срок до 20.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път III-7072 Люлин-Иречеково от км 1+000 до км 4+000 – движение в една лента, поради ремонтни дейности по пътната настилка. Срок до 20.07.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.20", "title": "Актуална пътна обстановка"}
{"url": "http://www.focus-news.net/news/2017/07/20/2417451/politico-polovinata-ot-britanskite-kompanii-razrabotvat-planove-za-brekzit.html", "text": "Проучване показва, че 57% от фирмите във Великобритания разглеждат сценарии за непредвидени ситуации, свързани с Брекзит, но едва 11% от тях са започнали вече да прилагат своите планове, пише вестник Politico. \r\nИзследването, което е подготвено от Института на директорите в Лондон, е било извършено през първите две седмици на юли. То посочва, че много от компаниите не бързат да предприемат значителни промени в своя начин на работа, тъй като изчакват да получат повече яснота от правителството.  \r\n„Ние трябва да проведем цялостна и откровена дискусия с всички преговарящи страни за това как ще изглежда преходът, като това трябва да се случи доста преди март 2019г.“, коментира генералният директор на Института Стивън Мартин. Мария Динкова", "date": "2017.07.20", "title": "Politico: Половината от британските компании разработват планове за Брекзит"}
{"url": "http://www.focus-news.net/news/2017/07/20/2417460/vidin-4-km-opashka-ot-tovarni-avtomobili-se-e-obrazuvala-na-gkpp-dunav-most.html", "text": "На българо-румънската граница на ГКПП „Дунав мост” Видин има 4 км колона от товарни автомобили на изход от страната, на ГКПП „Дунав мост” Русе  колоната е 3 км на вход в страната. Това съобщиха от пресцентъра на ГД „Гранична полиция”. \r\nНа българо-гръцката граница трафикът е интензивен на ГКПП „Маказа” за леки автомобили и на ГКПП „Кулата” е интензивен за товарни автомобили, на вход в страната.\r\nНа българо-турската граница  на ГКПП „Капитан Андреево” има колона от 1 км на изход от страната.\r\nНа българо-сръбската граница трафикът е интензивен на ГКПП „Калотина”. \r\nНа българо-македонската граница трафикът е нормален на всички ГКПП.\r\nПоради ниско ниво на река Дунав фериботът Оряхово – Бекет ще работи само в светлата част от деня.", "date": "2017.07.20", "title": "Видин: 4 км опашка от товарни автомобили се е образувала на ГКПП „Дунав мост”"}
{"url": "http://www.focus-news.net/news/2017/07/20/2417456/parlamentat-shte-razgleda-na-vtoro-chetene-promeni-v-dopk-zasilvashti-efektivnostta-na-satrudnichestvoto-mezhdu-danachnite-administratsii.html", "text": "Парламентът ще разгледа на второ четене промени в ДОПК, засилващи ефективността на сътрудничеството между данъчните администрации. Това е предвидено като точка първа в програмата за работа на Народното събрание. Законопроект предвижда фискалният контрол върху движението на стоки с висок фискален риск да се осъществява и по отношение на акцизни стоки. На вниманието на депутатите се поставя и проект за решение за приемане на процедурни правила за условията и реда за предлагане на кандидати за управител на Националния осигурителен институт, както и процедурата за избор от Народното събрание. Народното събрание ще разгледа на първо четене промени в Закона за държавните помощи. Целта на промените е да се засили контролът при разходването на държавни помощи съобразно предназначението им.", "date": "2017.07.20", "title": "Парламентът ще разгледа на второ четене промени в ДОПК, засилващи ефективността на сътрудничеството между данъчните администрации"}
{"url": "http://www.focus-news.net/news/2017/07/20/2417459/ministar-lilyana-pavlova-shte-vzeme-uchastie-v-tretata-mezhdunarodna-konferentsiya-predizvikatelstvata-pred-kohezionnata-politika-2014-2020.html", "text": "Министърът за Българското председателство на Съвета на ЕС Лиляна Павлова ще вземе участие в Третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“. Това съобщиха от пресцентъра на Министерство за Българското председателство на Съвета на ЕС 2018. Събитието ще се проведе днес, от 13.00 часа, в „София хотел Балкан“. \r\nКонференцията се организира от Камарата на строителите в България и вестник „Строител“ и е под патронажа на Искра Михайлова – председател на Комисията по регионално развитие на Европейския парламент.", "date": "2017.07.20", "title": "Министър Лиляна Павлова ще вземе участие в Третата международна конференция „Предизвикателствата пред кохезионната политика 2014 - 2020"}
{"url": "http://www.focus-news.net/news/2017/07/20/2417462/ministar-nikolay-nankov-shte-uchastva-v-konferentsiya-posvetena-na-predizvikatelstvata-pred-kohezionnata-politika-i-finansovite-instrumenti-v-podkrepa-na-stroitelniya-sektor.html", "text": "Министърът на регионалното развитие и благоустройството Николай Нанков ще вземе участие в откриването на Третата международна конференция „Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор“. Това съобщиха от пресцентъра на Министерството на регионалното развитие и благоустройството. Събитието ще се проведе днес, от 13.00 часа, в „София хотел Балкан“. \r\nКонференцията се организира от Камарата на строителите в България и вестник „Строител“ и е под патронажа на Искра Михайлова – председател на Комисията по регионално развитие на Европейския парламент. Сред участниците във форума са Юрки Катайнен - зам.-председател на ЕК с ресор „Работни места, растеж, развитие и конкурентоспособност“, вицепрезидентът на ЕИБ Вазил Худак, новоизбраният президент на FIEC Киетил Тонинг и др. \r\nУчастниците в международната конференция през тази година ще дискутират перспективите и предизвикателствата пред изпълнението на кохезионната политика на ЕС 2014 – 2020, както и възможностите за финансиране на стратегически проекти след 2020 г.", "date": "2017.07.20", "title": "Министър Николай Нанков ще участва в конференция, посветена на предизвикателствата пред кохезионната политика и финансовите инструменти в подкрепа на строителния сектор"}
{"url": "http://www.focus-news.net/news/2017/07/20/2417458/prezidentat-rumen-radev-shte-prisastva-na-denya-za-visokopostaveni-gosti-na-mnogonatsionalnoto-uchenie-saber-guardian-2017.html", "text": "Президентът и върховен главнокомандващ на Въоръжените сили Румен Радев ще присъства на деня за високопоставени гости на най-голямото многонационално учение в Черноморския регион Saber Guardian 2017, което се провежда на учебния полигон „Ново село“ край Сливен днес. Това съобщиха от прессекретариата на държавния глава. Президентът Радев ще бъде посрещнат с военен ритуал. \r\n„Saber Guardian 2017“ е ежегодно международно учение, което тази година се провежда в периода 11 – 20 юли под ръководството на Командването на Сухопътните войски на САЩ в Европа, съвместно с Въоръжените сили на страните-домакини. \r\nБългария, Румъния и Унгария ще поделят домакинството на „SG17“, като интегрираните в него 18 учения ще бъдат проведени на територията на трите държави. \r\nОсновни военни обекти на територията на нашата страна са учебните полигони „Ново село“, „Корен“, „Шабла“ и летище „Безмер“.", "date": "2017.07.20", "title": "Президентът Румен Радев ще присъства на деня за високопоставени гости на многонационалното учение Saber Guardian 2017"}
{"url": "http://www.focus-news.net/news/2017/07/20/2417461/zamestnik-predsedatelyat-na-evropeyskata-komisiya-yurki-kataynen-otgovaryasht-za-rabotnite-mesta-rastezha-investitsiite-i-konkurentosposobnostta-shte-poseti-balgariya.html", "text": "Заместник-председателят на Европейската комисия Юрки Катайнен, отговарящ за работните места, растежа, инвестициите и конкурентоспособността, ще бъде на посещение в България днес и утре (21 юли), съобщиха от пресцентъра на ЕК.\r\nВ рамките на визитата си, заместник-председателят Катайнен ще се срещне с президента на България Румен Радев, премиера Бойко Борисов, министъра на финансите Владимир Горанов и ще участва в дискусия в Народното събрание. \r\nНа 21 юли, от 15.00 часа, в Дома на Европа (ул. \"Г. С. Раковски\" 124) заместник-председателят на Европейската комисия, заедно с вицепремиера Томислав Дончев, ще участва в Гражданския Диалог за Бъдещето на Европа. Сред основните теми на дискусията ще бъдат бъдещето на европейската отбрана и начина, по който се финансира бюджетът на Съюза. Събитието е отворено за всички желаещи да участват в дискусията и заедно с гостите да обменят мнения за бъдещето на ЕС. Участието в дискусията на място е със задължителна предварителна регистрация. Гостите ще могат да задават въпросите си и да коментират онлайн в Twitter и http://www.sli.do с хаштагове #EUdialogues и #FutureOfEurope. Модератор на диалога с гражданите ще бъде журналистката от БНТ Добрина Чешмеджиева. \r\nПредвидено е посещение на фирма \"Краностроене инженеринг\" - ЕООД София, изпълняваща проект по Оперативна програма „Иновации и конкурентоспособност 2014-2020“, съфинансирана от Европейския съюз чрез Европейския фонд за регионално развитие.", "date": "2017.07.20", "title": "Заместник-председателят на Европейската комисия Юрки Катайнен, отговарящ за работните места, растежа, инвестициите и конкурентоспособността, ще посети България"}
{"url": "http://www.focus-news.net/news/2017/07/20/2417466/abc-news-boris-dzhonsan-e-na-poseshtenie-v-yaponiya.html", "text": "Британският министър на външните работи Борис Джонсън пристигна в Япония, за да проведе преговори в областта на сигурността и търговията, предава ABC News. \r\nОт японското Министерство на външните работи уточниха, че Джонсън ще се срещне със своя японски колега Фумио Кишида в петък, за да обсъдят засилването на сътрудничеството в сферата на сигурността. Очаква се ракетната заплаха от Северна Корея и Брекзит да бъдат сред дискутираните теми.  Мария Динкова", "date": "2017.07.20", "title": "ABC News: Борис Джонсън е на посещение в Япония"}
{"url": "http://www.focus-news.net/news/2017/07/20/2417470/api-vremenno-dvizhenieto-po-magistrala-trakiya-ot-karnobat-do-balgarovo-v-posoka-burgas-shte-se-osashtestvyava-po-obhoden-marshrut-zaradi-remontni-deynosti.html", "text": "Временно движението по магистрала „Тракия“, от Карнобат до Българово, в посока Бургас, ще се осъществява по обходен маршрут, от 11.00 до 14.00 часа, заради ремонтни дейности. Това съобщиха от пресцентъра на Агенция „Пътна инфраструктура”. Временната организация на движението е за извършване на аварийни ремонтни дейности на пътното платно от км 347-ми до км 350-ти на автомагистралата.\r\nТрафикът в посока Бургас ще бъде пренасочен по Югозападния обходен път на Карнобат, продължавайки по път I-6 Карнобат – Айтос – Съдиево – Българово. Движението ще се включва отново на автомагистрала „Тракия“ при км 351-ви през пътен възел „Българово“.\r\nВ посока София на магистрала „Тракия“ пътуването в участъка Българово – Карнобат на магистрала „Тракия“ ще се осъществява без ограничения.\r\nНеобходимо е шофьорите да карат внимателно и да спазват пътната сигнализация по обходния маршрут.", "date": "2017.07.20", "title": "АПИ: Временно движението по магистрала „Тракия“, от Карнобат до Българово, в посока Бургас, ще се осъществява по обходен маршрут заради ремонтни дейности"}
{"url": "http://www.focus-news.net/news/2017/07/20/2417463/ria-novosti-venetsuela-otkaza-da-uchastva-v-sreshtata-na-varha-na-merkosur.html", "text": "В сряда Венецуела взе решение да не участва в срещата на държавните ръководители на Южноамериканския общ пазар (Меркосур), която ще се проведе на 20 и 21 юли в аржентинския град Мендоса, съобщиха от Министерството на външните работи на страната, предава РИА Новости. \r\n„Утре (в четвъртък) започва незаконна среща на върха на Меркосур с участието на няколко страни, като целта е да се подкрепи държавния преврат във Венецуела“, написа външният министър на Венецуела Самуел Монкада в социалната мрежа „Туитър“. \r\nОще през април на извънредно заседание министрите на външните работи на държавите основателки на Меркосур поискаха от Венецуела да приеме мерки, с които да гарантира реално разделение на властите в страната. Още тогава те заявиха, че е възможно заради нарушаване на демократическите норми да се преустанови членството на Венецуела в организацията. Мария Динкова", "date": "2017.07.20", "title": "РИА Новости: Венецуела отказа да участва в срещата на върха на Меркосур"}
{"url": "http://www.focus-news.net/news/2017/07/20/2417464/sdvr-predpriema-merki-za-ohrana-na-obshtestveniya-red-vav-vrazka-s-futbolnata-sreshta-mezhdu-otborite-na-levski-sofiya-i-hayduk-split.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в София във връзка с предстоящия футболен мач от турнира Лига-Европа между отборите на „Левски” и „Хайдук”, който ще се играе днес, от 20.00 часа, на стадион „Георги Аспарухов”. Това съобщиха от пресцентъра на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. \r\nПоради наложено наказание на българския отбор от УЕФА, срещата ще се проведе при затворени врати. На стадиона ще бъдат допуснати само официални лица. \r\nЗа привържениците на ПФК „Левски”, на алеята пред сектор „А”, ще бъде обособена фен зона, където на видеостена ще може да се гледа мача. \r\nНа изградени контролно-пропускателни пунктове в района на спортната зона полицаи ще извършват щателна проверка на всички посетители. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Предприети са стриктни мерки за недопускане с наложена съдебна забрана за посещение на спортни мероприятия. \r\nАнгажимент по охраната на спортната среща има частна охранителна фирма, чиято задача е да следи за опазване на реда на територията на стадиона по време на провеждане на мача. При дейността си ще бъде подпомагана от полицейски служители, които ще съдействат при възникнала необходимост. \r\nСтоличната дирекция на вътрешните работи призовава всички посетители на утрешната футболна среща да спазват разпоредените мерки в Закона за опазване на обществения ред при провеждане на спортни мероприятия.", "date": "2017.07.20", "title": "СДВР предприема мерки за охрана на обществения ред във връзка с футболната среща между отборите на „Левски” – София и „Хайдук” – Сплит"}
{"url": "http://www.focus-news.net/news/2017/07/20/2417467/dnes-shte-bade-pusnato-dvizhenieto-po-dvete-novi-patni-vrazki-na-p-v-plodovitovo-na-avtomagistrala-trakiya.html", "text": "Движението по двете новоизградени допълнителни пътни връзки на пътен възел „Плодовитово“ на автомагистрала „Тракия“ при пресичането с третокласния път III-666 Плодовитово - Оризово ще бъде пуснато днес. Това съобщиха от пресцентъра на Министерство на регионалното развитие и благоустройството. Министър Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще бъдат на обекта непосредствено преди пускането на движението.\r\nСтроителството на двете връзки на съществуващия пътен възел „Плодовитово“ в посоките Бургас – Оризово (Плодовитово) и Плодовитово (Оризово) - София стартира в края на май 2017 г. С изграждането им се осигурява връзката на транспортните потоци, движещи се по автомагистрала „Тракия“ и автомагистрала „Марица“ от Бургас, Свиленград и София и общините Първомай, Чирпан и Братя Даскалови, както и връзката с път II-66 Плодовитово - Чирпан - Стара Загора.\r\nСъбитието е с начален час 10.00 на пътен възел „Плодовитово“ на автомагистрала „Тракия“.", "date": "2017.07.20", "title": "Днес ще бъде пуснато движението по двете нови пътни връзки на п. в. „Плодовитово“ на автомагистрала „Тракия“"}
{"url": "http://www.focus-news.net/news/2017/07/20/2417469/denyat-20-yuli-v-svetovnata-istoriya.html", "text": "През 1402 г. след разгрома на Златната орда и завладяването на Индия, азиатският емир Тимур разгромява армията на турския султан Баязид Първи в битката при Анкара. Плановете на Тимур са да завладее и Китай, но за осъществяването им му попречва неговата смърт в началото на 1405 г. \r\nПрез 1976 г. безпилотният космически кораб “Вайкинг-1” достига повърхността на Марс след 11-месечно пътешествие, а през 1969-а - американските астронавти Нийл Армстронг и Едуин Олдрин стават първите хора, достигнали повърхността на Луната. През 1956 г. Франция признава независимостта на Тунис. През 1949 г. завършва 19-месечната война, която Израел води за независимост, през 1917 г. е одобрен договорът от Корфу, според който сърби, хървати и словенци образуват обща държава Югославия. През 1810 г. – Колумбия получава независимост. На 20 юли са родени: Натали Ууд, американска актриса от руски произход, сър Едмънд Пърсивал Хилари, новозеландски общественик, Георги II - гръцки крал от династията на Глюксбургите, Емил Зегадлович - полски писател, Херман Кайзерлинг - германски философ и писател, Георг Елиас Мюлер - германски психолог, Макс Либерман - германски художник от еврейски произход, Йохан Бернхарт Фишер фон Ерлах – архитект, Франческо Петрарка – италиански поет и хуманист, историк, археолог. На тази дата умират: американската журналистка Хелен Томас, Кай Сигбан, шведски физик, Нобелов лауреат, Пол Валери, френски поет, Гулиелмо Маркони - италиански радиотехник и предприемач, Феликс Едмундович Дзержински-руски и полски революционер и виден член на социалдемократическата партия, папа Лъв ХIII. \r\n2015 г.\r\nСАЩ и Куба възстановяват дипломатическите си отношения.\r\n2014 г.\r\nСпоред доклад на мисията от наблюдателите на Организацията за сигурност и сътрудничество в Украйна за два месеца над 250 невинни цивилни загиват в Луганск, а още над 850 са ранени. В отчета не влизат хората ранени и убити при бойни действия.\r\n2011 г.\r\nМинистър председателят на Великобритания Дейвид Камерън заявява съжаление за наемането на говорителя Анди Коулсън, но отказва вина за скандала с подслушването на телефони от вестник News of the World.\r\n1987 г.\r\nСъветът по безопасност на ООН единодушно одобрява резолюция номер 598. Тя изисква прекратяване на огъня между Ирак и Иран, като оттеглят войските си и започват мирни преговори. Ирак се съгласява с тези условия, но Иран ги приема след една година, когато военните му успехи са сведени до минимум.\r\n1976 г.\r\nБезпилотният космически кораб “Вайкинг-1” достига повърхността на Марс след 11-месечно пътешествие.\r\n1974 г.\r\nХиляди турски войници нахлуват в северен Кипър, след като по време на разговорите в Атина не се стига до разрешение на проблема. Напрежението започва да расте, откакто е свален от власт президентът от гръцки произход архиепископ Макариос. Турската общност се страхува, че гръцкото господство ще игнорира техните права и ще настоява за обединяване на Кипър с Гърция.\r\n1969 г.\r\nАмериканските астронавти Нийл Армстронг и Едуин Олдрин стават първите хора, достигнали повърхността на Луната. Нийл Армстронг е роден през 1930 г. Той е американски космонавт и е първият човек, стъпил на Луната през юли 1969 г. Нийл Армстронг е командир на “Аполо 11”. Той лети на \"Джемини 8” през март 1966 г. От 1971 г. е професор в университета в Цинцинати (САЩ). \r\nЕдуин Олдрин е американски астронавт, полковник от ВВС. Роден е на 20 януари 1930 г. в Глен Ридж, Ню Джърси, САЩ. Служи в различни части на ВВС. През 1959 г. постъпва в Масачусетския технологичен институт. През 1963 г. защитава докторска дисертация и е приет в групата на астронавтите в НАСА. Извършва полети в Космоса от 11 до 15 ноември 1966 г. (заедно с Дж. Ловел) като втори пилот на космическия кораб \"Джемини-12\". Прави 59 обиколки около Земята. Излиза в открития Космос за 2 ч и 10 мин. След полета участва в разработката на техниката по сближаване на орбитите на космическите кораби \"Джемини\" и \"Аполо\". От 16 до 24 юли 1969 г. осъществява първия полет на американски пилотиран кораб до Луната (заедно с Н. Армстронг и М. Колинс) като пилот на лунната капсула на космическия кораб \"Аполо-11\". Прилуняването става на 20 юли 1969 г. в района на Морето на спокойствието. На 21 юли 1969 г., 20 минути след Армстронг, слиза на повърхността на Луната и пребивава там повече от 1,5 ч. Общата продължителност на пребиваването му на Луната е 21 ч и 36 мин. На негово име е наречен кратер на обратната страна на Луната.\r\n1956 г.\r\nФранция признава независимостта на Тунис. През 1954 г. Франция пуска на свобода от затвора Бургуиба, като премахва забраната върху неговата политическа партия. Дадена е амнистия на туниските партизани, а през 1955 г. е предоставена и автономия на Тунис. По това време французите срещат трудности в Алжир, докато в Тунис има разцепление между партията на Бургуиба и друга по-радикална съперническа група. През 1956 г. Франция помага на Бургуиба и също така предоставя пълна независимост на Тунис.\r\n1954 г.\r\nСлед дълги преговори е подписано примирие за Индокитай, като Виетнам е разделен на две - Северен и Южен. На 7 май 1954 г. след поражение на събранието в Женева Франция е принудена да се оттегли от Индокитай, който е разделен на Камбоджа, Лаос, Северен Виетнам и Южен Виетнам.\r\n1949 г.\r\nЗавършва 19-месечната война, която Израел води за своята независимост. След като арабските държави подписват съглашение за спиране на огъня, големи маси евреи започват да пристигат в Израел, докато все още се водят битки. В края на 1949 г. в Израел живеят един милион евреи. Между 1945 и 1949 г. Ционистката мечта се превръща в реалност, след като евреите получават независима държава след 1900 години изгнание. \r\n1922 г. \r\nОН получава мандат за управление на Того. Рано още по време на Първата световна война администрацията на страната попада в ръцете на англо-френски сили. През 1922 г. Того е разделена източен френски и западен британски сектор, всеки от които е под управлението на мандат от ОН. След референдум през 1956 г. британската част се слива със съседната колония Златен Бряг и по този начин се формира Гана. По–късно същата година френската част избира да стане автономната република Того. Страната получава пълна независимост през 1960 г.\r\n1917 г.\r\nОдобрен е договорът от Корфу, според който сърби, хървати и словенци образуват обща държава Югославия.\r\n1810 г.\r\nКолумбия получава своята независимост. През 1810 г. жителите на административния център Богота обявяват независимост. Водени от Симон Боливар и Франсиско Сантандер те я извоюват окончателно на 7 август 1819 г. Така 20 юли е обявен за национален презник на страната.\r\n1402 г.\r\nСлед разгрома на Златната орда и завладяването на Индия азиатският емир Тимур разгромява армията на турския султан Баязид Първи в битката при Анкара. Плановете на Тимур са да завладее и Китай, но за осъществяването им му попречва неговата смърт в началото на 1405 г.\r\n1031 г.\r\nАнри I наследява престола на баща си Робер II. Анри I e от династията на Капетингите и е вторият крал на Франция, управлява в периода 20 юни 1031 г. до 4 август 1060 г. Анри I воюва за престола срещу брат си Робер. Побеждава го, но след това му отстъпва Бургундското херцогство. \r\nАнри I e роден през 1008 г. Той е втори син на Робер II и Констанца от Арл. Умира през 1060 г.На тази дата са родени:\r\n1938 г.\r\nРодена е Натали Ууд, американска актриса от руски произход (истинска фамилия - Гурдина). Дебютира в киното през 1943 г. Участва в: “Бунтар без кауза” (1955 г.), “Великолепие в тревата” (1961 г.), “Уестсайдска история” (1961 г.), “Голямото преследване” (1965 г.), “Светът на Дейзи Клъвър” (1965 г.), “Боб и Карол, Тед и Алис” (1969 г.), “Последната съпружеска двойка в Америка” (1979 г.), “Метеор” (1979 г.), “Проектът “Брейнщорм” (1981 г.). Тя умира на 29 ноември 1981 г.\r\n1919 г.\r\nРоден е сър Едмънд Пърсивал Хилари. Той е новозеландски общественик, алпинист, по професия пчелар. Участва във Втората световна война като пилот. Заедно с шерпа Тенсинг Норкей се изкачва за пръв път на връх Еверест (1 май 1953 г.), за което е удостоен с аристократична титла. Възглавява новозеландската част на трансантарктическата експедиция на Британската общност на нациите (1955-1958 г.), достигнала Южния полюс. Ръководи експедиция в Хималаите (1960-1961 г.) за изследване процесите на аклиматизация при многомесечно престояване на големи височини. Занимава се с благотворителна дейност - строи болници и училища за шерпите в Непал.\r\n1890 г.\r\nРоден е Георги II - гръцки крал от династията на Глюксбургите. Заема престола след военен преврат (1922 г.). Син е на крал Константин I и на кралица София. През 1921 г. се жени за княгиня Елисавета Румънска. През 1922 г. Константин I абдикира и Георги II става крал на Гърция. Още следващата година (1923) е заставен да напусне трона и да замине за чужбина. Възстановен на престола от монархистите (1935 г.). По време на Втората световна война емигрира в Египет и след това в Англия. Възстановен след плебисцит (1946 г.). Баща е на последния гръцки крал Константин II. Умира на 1 април 1947 г. в Атина.\r\n1888 г.\r\nРоден е Емил Зегадлович - полски писател. В периода 1906-1911 г. следва в Ягелонския (Краков), Виенския и Дрезденския университет. Символистично-експресионистичните му стихове от 20-те години съдържат религиозно-мистични мотиви. Автор е на поемите \"Песен за Силезия\" (1933 г.) и \"Черният ден\" (1936 г.); романа \"Мъртвото море\" (1939 г.) и драмата памфлет за живота в Полша \"Картоненият дом\" (1940 г., публикувана е 1954 г.). Умира на 24 февруари 1941 г. в Сосновец.\r\n1880 г.\r\nРоден е Херман Кайзерлинг - германски философ и писател. Учи естествени науки в различни университети на Европа. В най-известното си произведение - “Пътен дневник на философа” (1919 г.), се стреми да представи многообразните форми на културата и живота на различни народи, като използва идеята за самоосъществяване и пътуване по света. Основните мотиви на ирационалната философия на Кайзерлинг са близки до идеите на философията на живота: представа за философията като “мъдрост”; интуитивно познаване на света, аналогично на художественото творчество; противопоставяне на интелекта и душата; идеал “на новия синтез на духа и душата”, връщане към целостта на битието, изгубена от “европейския” човек, поради едностранно развитие на разсъдъка - чрез обръщане към древната философия и особено към източните мъдрости (древноиндийската и китайската). Основава “Школа на мъдростта” и “Дружество за свободна философия” (1920 г.). Основано е дружество “Кайзерлинг” във Висбаден, което от 1963 г. издава сп. “Terra Nova”. Умира на 26 април 1946 г. в Инсбрук.\r\n1850 г.\r\nРоден е Георг Елиас Мюлер - германски психолог. Той е един от основателите на експерименталната психология. Професор е в Гьотингенския университет (1881 г.). Поддържа теорията за психофизичния паралелизъм. Провежда изследвания в областта на неврофизиологичното обосноваване на закона на Хюфнер (1893 г.), методите в психологията (1900 г.), вниманието (1924 г.) и зрителните възприятия (1930 г.). Интерпретира закономерностите на възприятията от гледна точка на собствен вариант на асоциативната психология, назован от него “комплексна теория”. Популярни са трудовете му в областта на представите и паметта. Развива теорията за “персеверационните тенденции”, според която съществуващите в съзнанието представи имат тенденция отново да се възвръщат.Умира на 23 декември 1934 г. в Гьотинген.\r\n1847 г.\r\nРоден е Макс Либерман - германски художник от еврейски произход, професор и президент (1920 г.) на Художествената академия в Берлин. Представител е на импресионизма в Германия. Учи в Берлин (1866-1868 г.) и Ваймар (1868-1872 г.), живее в Париж, Мюнхен и Берлин. Създава творбите: \"В ателието\", \"Предачки на чекрък\", \"Играчи на поло\", \"Морски бряг\" и др. Автор е на портрети (\"Хауптман\" и др.). Умира на 8 февруари 1935 г. в Берлин.\r\n1656 г.\r\nРоден е Йохан Бернхарт Фишер фон Ерлах - архитект. Той първоначално се занимава със скулптура. В периода 1682-1686 г. посещава Италия, където учи при К. Фонтана. От 1704 г. до 1705 г. е в Берлин. Работи в Залцбург и Виена (от 1694 г. е придворен архитект и инженер); виден представител на австрийския барок. Проектира църкви в Залцбург и Виена. Негов син е Йозех Емануел (1693-1742 г.) - също архитект и строител, който работи във Виена по собствени проекти и по проекти на баща си. Йохан Бернхарт Фишер фон Ерлах умира на 5 април 1723 г. във Виена.\r\n1304 г.\r\nРоден е Франческо Петрарка – италиански поет и хуманист, историк, археолог, търсач на древни ръкописи. Открива \"Ораторската институция\" на Квинтилиан и част от кореспонденцията на Цицерон. Един от първите големи хуманисти на Ренесанса. Натоварван е от папата с различни дипломатически мисии. Създава много съчинения на латински език (поеми, философски трактати и др.). Франческо Петрарка е известен със стиховете си на италиански народен език, наречени \"Рими\" (сонети, канцони и др.), посветени на красивата Лаура де Новес. Умира на 19 юли 1374 г.На тази дата умират:\r\n2013 г.\r\nНа почти 93 години умира известната американска журналистка Хелен Томас, която в продължение на 57 години (1953 - 2010 г.) участва в даваните от правителството на САЩ пресконференции.\r\n2007 г.\r\nУмира Кай Сигбан, шведски физик, Нобелов лауреат. Кай Мане Бьоре Сигбан е роден на 20 април 1918 г. в град Лунд, Швеция. Получава Нобеловата награда за 1981, заедно с Артър Шолоу и Николас Блумберген, за откриването на рентгеновата фотоелектронна спектроскопия (XPS). До края на живота си работи активно в Лабораторията „Ангстрьом“ в Упсала.\r\n1945 г.\r\nУмира Пол Валери - френски поет. Той е член на Френската академия от 1925 г. Автор е на поеми и стихове. Някои от неговите стихосбирки са: \"Албум със стари стихове\", \"Морско гробище\" (поема, 1920 г.), \"Прелести\" (поема, 1922 г.) и др.; на есета за Стефан Маларме, Стендал, Шарл Бодлер; на литературно-философски творби. Последната му незавършена поема \"Моят Фауст\" е издадена през 1941 г. Пол Валери е роден на 20 октомври 1871 г.\r\n1937 г.\r\nУмира Гулиелмо Маркони - италиански радиотехник и предприемач. Роден е на 25 април 1874 г. През юли 1896 г. отива в Англия, където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация. През 1899 г. успява да предаде съобщение през Ламанша. През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. Докато трае погребението му, радиостанциите в света прекъсват предаванията си и за 2 мин радиоефирът е изпълнен с тишина.\r\n1926 г.\r\nУмира Феликс Едмундович Дзержински-руски и полски революционер и виден член на социалдемократическата партия от 1895 г. Арестуван е и заточен през 1897 г. и избягва през 1899 г. Един от ръководителите на революцията 1905-1907 г. във Варшава и на Октомврийската революция 1917 г. През 1917 г. организира ЧК и става народен комисар на вътрешните работи. Той е народен комисар на транспорта (1921-1924 г.) и председател на Висшия съвет на народното стопанство на СССР от 1924 г., кандидат-член е на Политбюро на ЦК на Руската КП (б.) (1924 г.). Член е на ВЦИК.\r\n1903 г.\r\nУмира папа Лъв ХIII (Винченцо Джоакино Рафаеле Луиджи Печи) . Той е роден през 1810 г. в Карпиенто, Италия. В периода 1878 г. - 1903 г. е римски папа. Завършва дипломатическата академия на дворянските свещеници през 1835 г. През 1838 г. става епископ. Работи няколко години в държавния секретариат на Ватикана, където се занимава с външната политика. От 1840 г. до 1846 г. е папски нунций в Белгия. През 1846 г. е назначен за архиепископ в Перуджа, Северна Италия. Защитава активното участие на католиците в политическия живот. За времето на своя понтификат (25 години) издава рекорден брой енциклики (над 60) в историята на Папството. Създава съществуващата и днес ватиканска банка \"Банко ди Рома\" (1880 г.). Автор е на първата социална енциклика \"Rerum novarum\" (\"За новите неща\") (1891 г.). Получава прозвището \"Кашчей Безсмъртни\", но съвременниците му го наричат още и \"Чиракът на дявола\". Работи в посока на укрепването на връзките с правителствата на Великите сили.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.20", "title": "Денят 20 юли в световната история"}
{"url": "http://www.focus-news.net/news/2017/07/20/2417465/denyat-20-yuli-v-balgarskata-istoriya.html", "text": "През 1903 година избухва Илинденско-Преображенското въстание - естествено продължение на опитите за политическо и духовно освобождение и обединение на българския народ. Въстанието избухва в Битолски, Солунски и Скопски революционен окръг. През 1910 г. от 20 юли до 11 август в Солун се провежда Педагогическа конференция на Българския учителски съюз в Турция, а през 1908 г. във Велес и Битоля са основани първите български конституционни клубове. През 1891 г. на връх Бузлуджа е учредена Българската Социалдемократическа партия, а през 1877 г. е извършена първата атака срещу Плевен в хода на Руско-турската освободителна война. На 20 юли са родени: Александър Александров - български критик и историк на киното, Стефан Николов Аврамов - български македонски революционер, Георги Колчев Байданов - един от първите български музикални дейци. На тази дата умират скулптурите Любомир Далчев и Жеко Спиридонов (Ж. С. Хадживичев).  \r\n2001 г.\r\nНДСВ и ДПС подписват политическо споразумение за създаване на коалиция за съвместно управление. Според него ДПС получава 2 министерски поста - на земеделието и на министър без портфейл, който да отговаря за извънредните ситуации, и 5 на заместник-министри (на околната среда, регионалното развитие и благоустройството, на икономиката, на финансите, на отбраната), правото да предлага областни управители за София, Търговище и Разград, докато областният управител на Кърджали се предлага от НДСВ.\r\n1998 г.\r\nПрезидентът на Република България присъжда орден „Стара планина“ първа степен на Бертил Лунд, извънреден и пълномощен посланик на Кралство Швеция в Република България.\r\n1996 г.\r\nДемократичната левица утвърждава за кандидат за вицепрезидент професора културолог Иван Маразов. Иван Русев Маразов е роден на 15 март 1942 г. в село Пирне, Бургаска област. Служи във Военноморския флот в годините между 1959-1962 г. Завършва “Теория и история на изкуството\" в Института \"И.Е. Репин\" в Санкт Петербург през 1967 г. От 1967 г. работи в Института по изкуствознание към Българска академия на науките. Доктор на науките, 1971 и 1986 г. Научен сътрудник, 1971 г., старши научен сътрудник II степен, 1977 г., старши научен сътрудник I степен, 1987 г. Ръководител е на секция \"Изобразителни изкуства\" и директор на Института по изкуствознание за периода 1988-1992 г. Професор и ръководител е департамент \"Митология, изкуство, фолклор\" в Нов български университет. Главен редактор е на списание \"Изкуство\". Специалист в областта на античното и тракийско изкуство и култура. Член е на Президиума на Висшата атестационна комисия, на Съюза на българските писатели и Съюза на българските художници. Член е още и на Флорентинската академия \"Медичи\". Член е и на БСП. Иван Маразов изпълнява длъжността заместник –министър на културата от 1991 г. От юни 1996 г. до февруари 1997 г. е министър на културата. \r\nТой е кандидат за президент от предизборна коалиция \"Заедно за България\" през 1996 г. Носител е на следните награди: на Съюза на българските художници за критика и изкуствознание; международна награда на френския културен институт \"Соланзара\".\r\n1988 г.\r\nНа пленум на ЦК на БКП, състоял се в дните между 19 и 20 юли, във връзка с Русенския комитет от ръководството на партията са отстранени членовете на Политбюро Чудомир Александров, Станко Тодоров и секретарят на ЦК на БКП Стоян Михайлов, а от ЦК - Светлин Русев. Пленумът одобрява \"Основни насоки и задачи на преустройството на научния фронт\", \"Основни насоки и задачи на преустройството в областта на художествената култура\" и \"За по-нататъшното провеждане на реформата на образователното дело\". Предвижда се тези документи да се предложат като платформа за подготовка на предстоящите конгреси на науката, художествената култура и народната просвета.\r\n1975 г.\r\nОткрит е електропроводът, свързващ енергийните системи на Турция и България.\r\n1973 г.\r\nВ периода от 20 до 21 юли на официално посещение в България е министър-председателят на Франция Пиер Месмер.\r\n1964 г.\r\nИздадено е постановление на ЦК на БКП и Министерския съвет \"за по-нататъшно подобряване на образователното дело в НР България\". Акцентира се върху по-тясното свързване на училището с \"нуждите на народното стопанство\" и с производителния труд. Предвижда се професионално-техническите училища и част от техникумите да минат към съответните стопански ведомства, за които подготвят кадри. Решено е младите специалисти с висше образование да се разпределят една година преди завършването им, а научноизследователската работа във ВУЗ да се развива в най-тясна връзка с нуждите на производството и техническия прогрес. Предвижда се и обединяване на научните институти със съответните катедри от ВУЗ.\r\n1949 г.\r\nВНС избира Васил Коларов за председател на Министерския съвет , а за негови заместници - Вълко Червенков, Добри Терпешев, Антон Югов, Кимон Георгиев и Георги Трайков.\r\n1921 г.\r\nПубликуван е първият български Закон за авторското право. Авторското право се основава на изключителното право на автора да възпроизвежда, издава и разпространява произведенията си. Защитата на Авторското право се съдържа в Закона за авторското право и сродните му права. През 1974 г. България се присъединява към универсалната конвенция за авторското право, подписана в Женева (1953 г.).\r\n1910 г.\r\nOт 20 юли до 11 август в Солун се провежда Педагогическа конференция на Българския учителски съюз в Турция.\r\n1909 г.\r\nМитрополит Симеон Варненско-Преславски отлъчва от църквата църковните настоятели в Осман-Пазар и налага едномесечен интердикт върху града.\r\n1908 г.\r\nВъв Велес и Битоля са основани първите Български конституционни клубове от легализирани дейци на десницата на ВМОРО. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени на 31 юли в Скопие, на 2 август - в Куманово, на 5 август - в Тетово, на 6 август - в Щип, на 7 август - в Кратово и Крива Паланка, на 10 август - в Гостивар и Одрин, на 15 август - в Кочани и Сяр, на 29 август - в Цариград.\r\n1903 г.\r\nИзбухва Илинденско-Преображенското въстание в Битолски, Солунски и Скопски революционен окръг. В началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Г. Делчев, Д. Груев, Г. Петров и др., които са противници на каквито и да било прибързани действия, конгресът взима решение за обявяване на общо въстание през пролетта на същата година. Макар и да не са съгласни с това решение, Г. Делчев и неговите най-близки сподвижници се подчиняват. Те полагат усилия само за неговото отлагане през лятото на същата година и за превръщането му от повсеместно в стратегично, т. е. в действия предимно на въстанически чети в планинските и полупланинските райони, където действията на редовната турска армия се предполага, че не могат да бъдат особено ефективни. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. На 21 април (по стар стил) край с. Баница е убит Г. Делчев. При все това подготовката за въстанието не спира. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л.Маджаров и Ст. Икономов. Въстанието избухва на 20 юли (Илинден) 1903 г., откъдето идва и име му. Най-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсъците между въстаниците и турските войски следват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство. Последното, предупредено от западните Велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско стават 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити и заклани 4694 души, оставени без подслон 70 835 души, а други 30 000 са принудени да напуснат родните си огнища и да търсят спасение в България. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост.\r\n1891 г.\r\nНа връх Бузлуджа е учредена Българската социалдемократическа партия. Българската социалдемократическа партия е политическа партия на работниците. Изповядва идеите на социализма. В периода 1889–1890 г. в Габрово, Севлиево, Казанлък, Дряново и В. Търново се създават първите социалистически дружинки. По същото време в София развива просветна дейност социалистическа група. Основателите на тези групи и дружинки стигат до извода, че съществуват условия да се обединят в единна социалистическа партия. По инициатива на Д. Благоев и Н. Габровски през април 1891 г. край Търново се провежда сбирка на представителите на социалистическите дружинки и групи. Този пръв опит за образуване на социалистическа партия завършва без успех. На 20 юли същата година на старопланинския вр. Бузлуджа се свиква нова сбирка. На нея се обсъждат проектопрограмата и уставът на социалистическата партия. При изработване на проектопрограмата са използвани програмите на Френската и Белгийската работническа партия. Максималните цели, които си поставя партията, е подготовка на наемните работници в България за участие в бъдещия \"социалистически преврат\". Минималните искания включват пълна политическа свобода, самоуправление на общините, всеобщо и пряко избирателно право и т. н. В икономическата част на проекта се съдържа искането за изработване на закон за защита на работниците, а също и закон за наемане на слуги. Според проекта за устав организационният строеж на партията се състои от социалистически групи – местни, окръжни и общи. На сбирката от името на севлиевската група С. Мутафов представя контрапроект, изработен от студентската група в Женева. В него се предвижда да продължи просветната работа на дружинките, без да се образува социалистическа партия. Също така се изключват минималните искания – политически и икономически. След станалите разисквания от присъстващите 15 делегати 12 гласуват за учредяване на социалдемократическа партия с обща програма и устав. С това се поставят основите на самостоятелна политическа организация на работническата класа в България. Сбирката избира централно ръководство на партията, наречено Общ съвет, чиито функции и роля се конкретизират през 1903 г. на III конгрес на БСДП. За първо негово седалище е определен гр. Велико Търново. Бузлуджанската сбирка взема решение и за близката практическа дейност на БСДП – издаване на седмичен печатен орган, както и на брошури за разпространение на социалистическите идеи. Поради липса на материални средства и време за организиране на печатен орган на партията делегатите вземат решение да използват за своята пропаганда сп. \"Ден\", издавано от Я. Сакъзов.\r\n1878 г.\r\nСъздаден е седемчленен Съвет на управлението на руския императорски комисар. Единствен българин в него е проф. Марин Дринов (руски поданик), който отговаря за просветата и изповеданията. Марин Стоянов Дринов е историк, обществен и държавен деец. Роден е на 20 октомври 1838 г. в Панагюрище. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877–1878 г. е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. В периода 1878–1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание (1879 г.) обявява София за столица на Княжество България. Той е един от инициаторите за откриване на Софийската публична библиотека (дн. НБ \"Св. св. Кирил и Методий\"). Негово дело е и изработването на устава на Държавния съвет (1881–1883 г.). Умира на 28 февруари 1906 г.\r\n1877 г.\r\nИзвършена е първата атака срещу Плевен. Руските части са отблъснати. Долнодунавският отряд достига линията Черна вода–Кюстенджа, Добруджа.\r\n1861 г.\r\nГеорги Раковски изготвя в Букурещ \"Позив към букурещките българи за основание на Българско читалище в Букурещ\".\r\n1853 г.\r\nРоден е Георги Колчев Байданов - един от първите български музикални дейци. Съставител е на учебници по пеене. Със сътрудничеството на Манолов редактира първото българско музикално списание \"Гусла\" (1891 г.). Умира на 30 ноември 1927 г. в София.\r\n791 г.\r\nБългарската армия, командвана от хан Кардам побеждава в битката при крепостта Маркели (Карнобат). Военните действия са предприети по инициатива на византийския император. Българите посрещат византийската войска и в сражение й нанасят поражение. Загиват много ромейски войници и военачалници. Хан Кардам е прабългарски хан. Той идва на престола след бягството на хан Телериг във Византия. Управлява в годините 777-802 г. Отначало поддържа мирни отношения с византийците, но те са нарушени през 785 г., когато императрица Ирина започва да укрепва някои крепости по границата с българската държава. През 791 г. в битката край Проват (североизточно от Одрин) византийските войски претърпяват поражение от българските, които са предвождани от самия Кардам. През следващата година император Константин VI предприема нов поход срещу България. Неговите войски са посрещнати от Кардам при крепостта Маркела (край дн. Карнобат) и отново са разбити. Византия отправя искане за мир, като се задължава да плаща на България годишен данък. Впоследствие императорът се отказва от договора и през 796 г. предприема нов поход срещу България. От своя страна Кардам нахлува в Тракия и пресреща византийските войски северозападно от Одрин. В продължение на 17 дни двете войски не се влизат в сражение и Кардам се връща обратно в столицата си Плиска. Успява да укрепи авторитета на ханската власт сред прабългарската военно-племенна аристокрация. Наследен е от хан Крум (803 г.-814 г.). Хан Кардам умира през 802 г.На тази дата са родени:\r\n1926 г.\r\nРоден е Александър Александров - български критик и историк на киното, с.н.с. в БАН (от 1963 г.). Работи в областта на историята на българското кино до 9 септември 1944 г., както и по проблеми на френското и италианското кино. Александров е автор на: \"Съвременни проблеми на западното кино\" (1974 г.), \"Кино и училище\" (1981 г.), главен съставител е на тритомника \"В света на киното\" (1982-1983 г.).\r\n1884 г.\r\nРоден е Стефан Николов Аврамов - български македонски революционер, писател, член на БКП. Той е участник е в Илинденско-Преображенското въстание (1903 г.). Арестуван е по време на събитията през 1925 г. Стефан Николов Аврамов е автор на книгите: \"Революционните борби в Азот (Велешко) и Поречието\" (1929 г.). След 9 септември 1944 г. е директор на предприятие \"Стрела\". Сътрудничи на сп. \"Илюстрация Илинден\" и сп. \"Септември\", на вестниците \"Заря\", \"Мир\", \"Македония\", \"Литературен глас\", \"Работническо дело\", \"Отечествен фронт\", \"Народна войска\", \"Македонско знаме\", \"Ведрина\", \"Литературен фронт\". От 20 септември 1944 г. до май 1948 г. е председател на организация \"Илинден\". Умира на 28 септември 1953 г.На тази дата умират:\r\n2002 г.\r\nУмира Любомир Далчев - скулптор. Той е брат на поета Атанас Далчев. Роден е през декември 1902 г. Професор Л. Далчев е преподавател в Националната художествена академия до 1979 г., когато емигрира в САЩ. Автор е на: Братската могила в Пловдив, Паметника на трите поколения в Перущица, Паметника на битката при Клокотница, паметника Войниците на Самуил и др. Умира 5 месеца преди да се завърне отново в България.\r\n1945 г.\r\nУмира Жеко Спиридонов (Ж. С. Хадживичев) – скулптор. Той учи в керамичното училище в Бехене, Чехия (1886-1889 г.). Работи като учител по рисуване и моделиране в държавното занаятчийско училище в София от 1889 г. до 1892 г. Завършва скулптура в Академията за изящни изкуства в Мюнхен. Професор е по скулптура в Художествената академия (1904-1930 г.). Негови ученици са Иван Лазаров, Марко Марков, Иван Фунев и др. Жеко Спиридонов участва в много изложби и конкурси за паметници. Негово дело са Паметникът на българския воин (на загиналите в Сръбско-българската война в Русе, 1902 г.), Паметникът на загиналите в Сръбско-българската война в Плевен (1904 г.), релефът “Св. Георги Победоносец” (1907 г.) над входа на Мавзолея на загиналите руски и румънски воини при Плевен (1877 г.) и др. Сред най-известните му произведения са: “Сатир”, “Къпеща се самодива” (и двете от бронз - в Софийския народен музей); паметници бюстове на граф Игнатиев, Хр. Ботев, В. Левски (Варна), А. Константинов (Свищов), Г. Бенковски, Ив. Вазов (София) и др. Жеко Спиридонов е роден на 23 февруари 1867 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.20", "title": "Денят 20 юли в българската история"}
{"url": "http://www.focus-news.net/news/2017/07/20/2417468/mvr-pozharnikarite-shte-otbelezhat-denya-na-sveti-prorok-iliya.html", "text": "За поредна година служителите на ГД „Пожарна безопасност и защита на населението” ще отбележат деня на Свети Пророк Илия, съобщиха от пресцентъра на МВР. Светецът е покровител на огъня и гръмотевиците и закрилник на пожарникарите. Традиционно представители на Българската православна църква ще отслужат празничен водосвет за здраве и благополучие на огнеборците. Службата ще се състои днес, от 10.30 часа, пред параклиса в двора на ГДПБЗН (ул. „Пиротска“ №171А). Непосредствено след това ще бъдат поднесени цветя пред Мемориала на пожарникарите, загинали при изпълнение на служебния си дълг.", "date": "2017.07.20", "title": "МВР: Пожарникарите ще отбележат деня на Свети Пророк Илия"}
{"url": "http://www.focus-news.net/news/2017/07/20/2417472/vladimir-todorov-bapk-neobhodim-e-darzhaven-organ-koyto-da-provezhda-politikata-za-patna-bezopasnost-v-stranata.html", "text": "Необходим е държавен орган, който да провежда политиката за пътна безопасност в страната. Това коментира в сутрешния блок „Добро утро, България“ на Радио „Фокус“ председателят на българската асоциация на пострадалите при катастрофи Владимир Тодоров. По думите му за трета поредна година България е начело в Европа по брой жертви от пътни инциденти. Според Тодоров високата скорост, неумението на водачите и проблеми в инфраструктурата са фактори, повишаващи черната статистика, но най-големите проблеми у нас са, несъбираемостта на глобите и това, че пътните нарушители се чувстват безнаказани. „Несъбирането на глобите и невъзможността на държавата да бръкне в джоба на нарушителите, позволява да има пътни хулигани, които да безчинстват. Това ще се промени, аз съм убеден, че ще има промяна на ситуацията. Друг проблем е и липсата на технически средства с които да се контролира скоростта. На АМ „Тракия“ от Бургас до София има едва четири, пет камери, а трябва да има петдесет или шейсет. Това води до недостатъчен контрол, като добавим и неокомплектоваността на „Пътна полиция“, която е между 20% - 30%. Истината е, че скоростта се контролира със стационарни камери, а такива липсват. От пет години не е закупувана нито една камера, отделно няма и възможност за полицейско присъствие“, коментира Владимир Тодоров. Той добави, че приетите промени в Закона за движение по пътищата няма да постигнат желания ефект. \"Необходим е държавен орган, който да провежда политиката за пътна безопасност в страната. България би могла да почерпи от опита на други държави, където е практика автомобили без обозначителни знаци да ловят нарушителите, като полицейските коли имат пост-терминални устройства, което улеснява събираемостта на глобите\", каза още Тодоров.", "date": "2017.07.20", "title": "Владимир Тодоров, БАПК: Необходим е държавен орган, който да провежда политиката за пътна безопасност в страната"}
{"url": "http://www.focus-news.net/news/2017/07/20/2417473/varna-obshtinskiyat-savetnik-ot-gerb-veselin-angelov-organizira-priemna-za-grazhdani.html", "text": "Общинският съветник от ГЕРБ - Варна Веселин Ангелов ще се срещне с граждани. Това съобщиха от пресцентъра на ПП ГЕРБ. Приемното време е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015.", "date": "2017.07.20", "title": "Варна: Общинският съветник от ГЕРБ Веселин Ангелов организира приемна за граждани"}
{"url": "http://www.focus-news.net/news/2017/07/20/2417476/bsp-sofiya-organizira-tematichna-priemna-za-saniraneto-i-energiynata-efektivnost.html", "text": "В постоянната приемна на БСП – София на ул. „Леге“ №10 експертът към постоянната комисия по „Инженерна инфраструктура и енергийно планиране“ на СОС Валентина Узунова и заместник-председателят на Камарата на енергийните одитори Цветко Шоков ще консултират софиянци по програмата за саниране и енергийна ефектовност. Те ще бъдат на разположение на гражданите от 15.00 до 17.00 часа. Това съобщиха от пресцентъра на градската структура на БСП.", "date": "2017.07.20", "title": "БСП – София организира тематична приемна за санирането и енергийната ефективност"}
{"url": "http://www.focus-news.net/news/2017/07/20/2417474/pravoslavnata-tsarkva-proslavya-sveti-prorok-iliya.html", "text": "Православната Църква прославя един от най-великите измежду старозаветните праведници – св. пророк Илия, предаде репортер на Агенция \"Фокус\". Празнична архиерейска св. Литургия ще бъде отслужена в храм „Св. Илия” в ж.к. „Дружба 1” в 9.00 часа. Тя ще бъде оглавена от Негово Преосвещенство Мелнишкият епископ Герасим.\r\nПразничната св. Литургия в храм „Св. Илия” в кв. „Княжево” ще оглави Негово високопреподобие архимандрит Василий, новият протосингел на Софийска епархия. \r\nНикола ПЕТКОВ", "date": "2017.07.20", "title": "Православната църква прославя свети пророк Илия"}
{"url": "http://www.focus-news.net/news/2017/07/20/2417471/navarshvat-se-114-godini-ot-izbuhvaneto-na-ilindensko-preobrazhenskoto-vastanie.html", "text": "Навършват се 114 години от избухването на Илинденско-Преображенското въстание - естествено продължение на опитите за политическо и духовно освобождение и обединение на българския народ. Въстанието избухва в Битолски, Солунски и Скопски революционен окръг. \r\nВ началото на януари 1903 г. в Солун е свикан конгрес на ВМОРО. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден) 1903 г., откъдето идва и име му. \r\nНай-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. \r\nПротив въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство. Последното, предупредено от западните Велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост.", "date": "2017.07.20", "title": "Навършват се 114 години от избухването на Илинденско-Преображенското въстание"}
{"url": "http://www.focus-news.net/news/2017/07/20/2417475/focus-berlin-obeshta-posleditsi-zaradi-aresta-na-germanski-pravozashtitnitsi-v-turtsiya-obmislya-zatyagane-na-savetite-za-patuvane-v-stranata.html", "text": "След последните арести на правозащитници в Турция, сред които и на германски активист, федералното правителство в Берлин обеща последици за партньора си в НАТО, пише изданието Focus. Какви точно ще бъдат те ще стане ясно в четвъртък, когато външният министър на ФРГ Зигмар Габриел, прекъснал лятната си почивка си заради последните събития, ще ги обяви. \r\nСъгласно думите на председателя на Германската социалдемократическа партия (ГСДП) Мартин Шулц, правителството на ФРГ обмисля да затягане на съветите за гражданите на страната, пътуващи в Турция. „Външният министър ще проучи точните  дипломатически стъпки, които са необходими в случая“, поясни кандидатът за канцлерския пост в Берлин. \r\nТурската прокуратура подозира задържаните активисти в подкрепа на „въоръжена терористична организация“. Говорителят на германското правителство Щефан Зайберт определи обвиненията като „прозрачен опит“ за дискредитиране и криминализиране на дисиденти.Тереза Герова", "date": "2017.07.20", "title": "Focus: Берлин обеща последици заради ареста на германски правозащитници в Турция, обмисля затягане на съветите за пътуване в страната"}
{"url": "http://www.focus-news.net/news/2017/07/20/2417479/vratsa-chetirima-dushi-ot-koito-dve-detsa-sa-postradali-pri-katastrofa-na-izhoda-na-grada.html", "text": "Четирима души са пострадали при катастрофа на главен път София – Враца, на изхода на Враца. Това съобщиха за Агенция „Фокус“ от пресцентъра на МВР. Инцидентът е станал около 17.00 часа вчера. Лек автомобил, в който са пътували мъж, жена и две деца, се е ударил в товарен автомобил. Пострадалите са пътували в лекия автомобил, като шофьорът е в тежко състояние. Пострадалите са транспортирани в болницата във Враца.", "date": "2017.07.20", "title": "Враца: Четирима души, от които две деца, са пострадали при катастрофа на изхода на града"}
{"url": "http://www.focus-news.net/news/2017/07/20/2417481/plovdiv-obshtinskite-savetnitsi-ot-gerb-organizirat-priemna-za-grazhdani.html", "text": "Общинските съветници от ПП ГЕРБ в Пловдив ще проведат приемни с гражданите, съобщиха от пресцентъра на партията.\r\nПетър Попов ще се срещне с граждани от 17.30 до 19.00 часа в офиса на ПП ГЕРБ в район „Западен” на ул. „Царевец” №9; \r\nЯсен Михайлов ще се срещне с граждани от 17.30 до 19.00 часа в офиса на ПП ГЕРБ в район „Западен” на ул. „Царевец” №9; \r\nГошо Къчков ще се срещне с граждани от 17.30 до 19.00 часа в офиса на ПП ГЕРБ в район „Северен” на бул. „Марица” №91; \r\nПенчо Малинов ще се срещне с граждани от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5;\r\nВеселин Маневски ще се срещне с граждани от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” №1А.", "date": "2017.07.20", "title": "Пловдив: Общинските съветници от ГЕРБ организират приемна за граждани"}
{"url": "http://www.focus-news.net/news/2017/07/20/2417480/euractiv-balgariya-predupredi-che-es-stava-prekaleno-zavisim-ot-tranzita-na-gaz-prez-turtsiya.html", "text": "Според министър-председателя на България Бойко Борисов се очаква Европейската комисия да даде зелена светлина за втори лъч на газопровода „Турски поток“, който да минава през Черноморското крайбрежие на България, пише Euractiv. Същевременно българският премиер предупреди ЕС, че става прекалено зависим от транзита на природен газ през Турция.\r\n„В момента очаквам писмо от ЕК за това дали ми позволяват да започна преговори за тръба, която ще минава директно през България. Ако ситуацията продължи да се развива както досега, целият регион ще стане много зависим от Туция“, заяви Борисов.\r\n„С влошаващите се отношения между ЕС и Турция ние започваме да си задаваме реторическия въпрос коя от възможностите е най-добра“, сподели още българският премиер.  Иван Христов", "date": "2017.07.20", "title": "Euractiv: България предупреди, че ЕС става прекалено зависим от транзита на газ през Турция"}
{"url": "http://www.focus-news.net/news/2017/07/20/2417477/ministar-boil-banov-ne-e-fatalno-zabavyaneto-na-remonta-v-ndk-badeshteto-na-dvoretsa-e-stabilno.html", "text": "Не е фатално забавянето на ремонта в НДК – бъдещето на Двореца е стабилно. Това каза министърът на културата Боил Банов в предаването „Тази сутрин” на Бтв. „30 септември е крайната дата по договора по основните строително-монтажните работи. Технологично тя не може да бъде спазена, но в рамките на годината ще бъдем готови с всичко. Близо 60% по дейностите са изпълнени. Има една голяма поръчка за сигурността, която те първа трябва да пуснем, но тя е свързвана по-скоро с доставка, отколкото със строително-монтажни работи”, обясни министърът. По думите му, не достигат още 3 млн. лева по отношение на плащането към фирмите за подготовката на НДК за Председателството.\r\nБанов подчерта, че прави своя проверка в Двореца – както по отношение на инвентаризацията, така и финансовото състояние, включително и договорите, които проверява Прокуратурата. „При проверките откриваме различни неща – много е материалът и не може категорично да се каже за две седмици какво е реалното състояние”, посочи той. \r\nПо отношение на обвинението на Прокуратурата за неправомерно харчене на 1,7 млн лева Банов каза, че със сигурност част от тези пари, които преведени за ремонта на НДК, са разходвани по различни направления. „Изпълнителният директор има своя логика, защо ги е разходвал и е факт, че има такива разходи… Принципалът няма пряко отношение за подписването на фактури за разходи, а има отношение изпълнителният директор и бюрото около него. От правителството са одобрени 17 млн. лева за ремонта и от тези пари 1,7 млн. лева са разходвани не по основната дейност”, обясни министър Банов. \r\n„Разговарям с Мирослав Боршош – това е естествено. Бих го върнал на работа при положение че проверките покажат, че неговата теза/теория е вярната. За момента те не показват това”, каза министърът. От момента в който Боршош бе свален като изпълнителен директор на НДК министър Банов се е срещал с него няколко пъти по въпроси, за които му е искал обяснения или помощ. „Но това няма отношение по това какво решава Прокуратурата”, подчерта Боил Банов.", "date": "2017.07.20", "title": "Министър Боил Банов: Не е фатално забавянето на ремонта в НДК – бъдещето на Двореца е стабилно"}
{"url": "http://www.focus-news.net/news/2017/07/20/2417482/faz-turtsiya-zapodozrya-v-podkrepa-na-terorizma-vodeshti-germanski-kompanii.html", "text": "Турция заподозря водещи германски компании – като автомобилния производител „Даймлер“, в подкрепа на тероризма, съобщава националният ежедневник Die Frankfurter Allgemeine Zeitung.\r\nСъгласно медийни доклади, правителството в Анкара е предало на управляващите в Берлин списък с компании, за които се предполага, че оказват подкрепа на терористични организации. Той включва 68 физически лица и фирми – от „Даймлер“ и BASF, до магазин за кебап във федералната провинция Северен Рейн-Вестфалия. Всички те са заподозрени в контакти с движението на проповедника Фетхуллах Гюлен. Тереза Герова", "date": "2017.07.20", "title": "FAZ: Турция заподозря в подкрепа на тероризма водещи германски компании"}
{"url": "http://www.focus-news.net/news/2017/07/20/2417478/alsat-m-makedoniya-helikopteri-na-gartsiya-i-nato-se-vklyuchiha-v-potushavane-na-pozharite-v-albaniya.html", "text": "По искане на правителството в Тирана два хеликоптера – един гръцки и един на НАТО, се включиха в потушаването на пожарите, бушуващи в страната, предава скопският телевизионен канал „Алсат-М“.\r\nМашините са ангажирани в овладяването на четири стихии, обхванали северната част на Албания в района на Шкодра (Скадар). \r\nПо данни на албанските власти през последните 24 часа в страната са регистрирани 12 пожари край Шкодра, Тирана, Драч, Елбасан и Фиер. Проблем при гасенето на огъня е недостъпният терен, както и вятърът в планинските райони. Тереза Герова", "date": "2017.07.20", "title": "„Алсат-М“ (Македония): Хеликоптери на Гърция и НАТО се включиха в потушаване на пожарите в Албания"}
{"url": "http://www.focus-news.net/news/2017/07/20/2417484/vratsa-mitropolit-grigoriy-shte-oglavi-arhiereyska-sveta-liturgiya-strupetskiya-manastir-sv-pror-iliya-po-povod-ilinden.html", "text": "Православната църква прославя един от най-великите измежду старозаветните праведници – св. пророк Илия – Илинден. По този повод във всички епархии на Българската православна църква се отслужва празнична света Литургия, предаде репортер на Агенция „Фокус”. В Струпецкия манастир „Св. прор. Илия”, Врачанска епархия, архиерейска света Литургия за празника ще оглави Негово високопреосвещенство Врачански митрополит Григорий. Началото на службата е в 9.00 часа. \r\nНикола ПЕТКОВ", "date": "2017.07.20", "title": "Враца: Митрополит Григорий ще оглави архиерейска света Литургия Струпецкия манастир „Св. прор. Илия” по повод Илинден"}
{"url": "http://www.focus-news.net/news/2017/07/20/2417483/georgi-markov-problem-pred-balgarskoto-predsedatelstvo-na-saveta-na-es-shte-bade-ogranichavaneto-namesata-na-chuzhdi-organizatsii-i-zapazvane-na-suvereniteta-na-stranata.html", "text": "Проблем пред българското председателство на Съвета на ЕС ще бъде ограничаване намесата на чужди организации и запазване на суверенитета на страната. Това каза в сутрешния блок „Добро утро, България“ на Радио „Фокус“ бившият конституционен съдия и депутат от ГЕРБ Георги Марков по повод приетите промени в Закона за съдебната власт. По думите му същността на промените е невъзможността съсловни организации на магистратите да бъдат финансирани от чужди фондове и програми. Марков даде за пример грубата намеса на организации като Сорос в Унгария и Полша. „Трябва да обърнем внимание на текста на конституцията, според който не само че съдебната власт е независима, но и тя има самостоятелен бюджет. С това българският конституционен законодател е искал да обезпечи изцяло нейната самостоятелност. Българската конституция и бюджет всяка година осигурява много добри средства на работа на българските магистрати, те са високо платени и така трябва да бъде, тъй като отговорността им е голяма и не трябва да се подават на изкушения. Спокойно биха могли да отделят сума, която сметнат за добре, за членски внос. Очевидно, че Централноевропейските страни няма да отстъпят суверенитета си срещу фондове. Основният проблем ще бъде този - докога Западноевропейските страни ще се държат към Централноевропейските като страни с второ качество, без те да са такива“, обясни той. Георги Марков коментира още, че всичко, което е можело да бъде направено като реформа в Съдебната система, е вече направено, като нищо не пречи на магистратите да осъществяват бързо правораздаване. \"Извеждането на Прокуратурата от съдебната власт в самостоятелен орган би могло да стане, но няма да е решаващо. Създаването на единен антикорупционен орган също няма да доведе до положителна промяна\", обясни Марков и допълни, че трябва да се спре да се дава за пример румънският модел на съдебна реформа.", "date": "2017.07.20", "title": "Георги Марков: Проблем пред българското председателство на Съвета на ЕС ще бъде ограничаването намесата на чужди организации и запазване на суверенитета на страната"}
{"url": "http://www.focus-news.net/news/2017/07/20/2417485/veliko-tarnovo-privarzano-izdigane-s-vazdushen-balon-shte-se-provede-v-grada.html", "text": "Привързано издигане с въздушен балон организират във Велико Търново. То ще се проведе от 07.00 до 10.00 часа днес на поляната зад хранителния магазин на ул. „Никола Габровски“ №60. Това съобщиха от пресцентъра на Община Велико Търново. Събитието е част от проект „Приключение с балон – нов съвместен туристически продукт“, финансиран по програма ИНТЕРРЕГ V-A Румъния - България. В рамките му ще бъдат проведени привързани издигания в 10 града в България и 10 в Румъния.\r\nПривързаното издигане се прави с цел популяризиране на новия туристически продукт – летене с топловъздушен балон, който ще бъде включен в туристически оферти, предлагани в цялата трансгранична зона Румъния - България, ще бъде създадена и мрежа за партньорство и промоция на новия продукт. Очаква се да бъдат привлечени повече чуждестранни туристи, да се повиши броят на нощувките в трансграничната зона, обхващаща 8 области в България, граничещи с река Дунав – от Видин до Добрич и 7 области в Румъния – от Мехединци до Констанца. \r\nВелико Търново е от първите градове, в които всички желаещи граждани могат да се качат на балона напълно безплатно и да си направят уникални снимки от въздуха.\r\nОрганизаторите уверяват, че всички желаещи ще могат да се качат безплатно на балона, след предварително записване в деня на издигането. Престоят във въздуха е 5 минути, височината на издигане е до 10 метра. Балонът е фиксиран с въжета към земята.", "date": "2017.07.20", "title": "Велико Търново: Привързано издигане с въздушен балон ще се проведе в града"}
{"url": "http://www.focus-news.net/news/2017/07/20/2417486/der-standard-situatsiyata-kray-prohoda-brener-e-pod-kontrol-uveri-italianskiyat-vanshen-ministar.html", "text": "Министърът на външните работи на Италия Анджелино Алфано увери съседна Австрия, че ситуацията край алпийския проход Бренер е под контрол, пише вестник Der Standard.\r\nВ рамките на посещение в Болцано, Алфано увери, че на Бренер „всичко работи перфектно и няма рискове за сигурността\". Като гост на среща с предприемачи за насърчаване на износа, италианският външен министър отказа да говори за проблемите с миграцията, припомняйки единствено позицията на Рим, съгласно която справянето с бежанския натиск трябва да се случва още край бреговете на Либия. \r\nПо повод напрежението между Рим и Виена, произтичащо от мигранската криза, Алфано заяви: „Предизборната кампания в Австрия е към своя край и в някакъв момент след това отношенията отново ще бъдат нормални“.\r\n„Единствената причина за сегашните действия и дискусиите в Австрия със сигурност са предстоящите избори, където всеки иска да се изкаже по бежанския въпрос“, заяви бивш политик от Южен Тирол. \r\nПо-рано бе съобщено, че министърът на отбраната на Австрия Ханс Петер Доскозил планира „навременна“ реакция за справяне с мигрантския поток, която предвижда възстановяването на проверките по границата с Италия – усилие, което ще бъде подкрепено от армията.\r\nЗа гарантиране на сигурността по границите са на разположение общо 750 военнослужещи, които ще бъдат разположени във федералните провинции Тирол и Каринтия. В случай на аварийна ситуация частите трябва да бъдат напълно готови за реакция в рамките на три дни. \r\nВ понеделник военното ведомство във Виена изпрати тежко оборудване в Тирол, включително танкове, с които да бъдат охранявани пътищата в района на тунела „Бренер“, свързващ двете съседни държави.Тереза Герова", "date": "2017.07.20", "title": "Der Standard: Ситуацията край прохода Бренер е под контрол, увери италианският външен министър"}
{"url": "http://www.focus-news.net/news/2017/07/20/2417492/veliko-tarnovo-chast-ot-grada-e-s-narusheno-vodopodavaneto-zaradi-avarien-remont.html", "text": "С нарушено водоподаването ще са абонатите в Западна промишлена зона и още 10 улици във Велико Търново. Това съобщиха за Радио „Фокус“ – Велико Търново от водоснабдителното дружество. От 9.00 до 15.00 часа без вода ще са улиците „Никола Габровски“, „Козлуджа“, „Ниш“, „Филип Тотю“, част от „Краков“, „Ильо Войвода“, „Йоновка“, „Бойчо Войвода“, „Велики Преслав“ и част от „Славянска“. Спирането на водоподаването се налага във връзка с aвapиeн peмoнт нa вoдoпpoвoдната мрежа. От дружеството се извинявaт зa пpичинeнитe нeyдoбcтвa и уверяват, че пpи възмoжнocт вoдoпoдaвaнeтo щe бъдe възcтaнoвeнo пo-paнo.\r\nНадежда КРЪСТЕВА", "date": "2017.07.20", "title": "Велико Търново: Част от града е с нарушено водоподаването заради авариен ремонт"}
{"url": "http://www.focus-news.net/news/2017/07/20/2417488/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-8-naseleni-mesta-ot-oblastta.html", "text": "Почистване и дезинфекция на резервоарите и водопроводната мрежа се извършва в 8 населени места в областта. Това съобщи за Радио „Фокус“ - Пирин Зоя Драгова, технически секретар във водоснабдителното дружество, обслужващо Благоевградска област. Почистването се извършва по предварителен график. От вчера почистването се извършва в село Корница, община Гоце Делчев и ще приключи днес в 17.00 часа. От днес започват дейности в село Брезница и ще продължат до 21 юли. До 17.00 часа днес ще продължи почистването в с. Рибново, Община Гърмен. До 17.00 часа дейности ще бъдат извършвани в село Тешово, община Хаджидимов. Дейности по почистване започнаха днес от 08.00 часа в село Беслан на същата община. Почистване и дезинфекция на резервоарите и водопроводната мрежа се извършва в селата Сатовча и Плетена на община Сатовча. Почистване започна в местност Бетеловото на община Разлог и ще продължи до 21 юли. Зоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nЛора КАЛЧЕВА", "date": "2017.07.20", "title": "Благоевград: Почистване и дезинфекция на резервоарите и водопроводната мрежа се извършва в 8 населени места от областта"}
{"url": "http://www.focus-news.net/news/2017/07/20/2417489/vratsa-s-opasnost-za-zhivota-e-shofyorat-na-lekiya-avtomobil-katastrofiral-s-kamion-na-izhoda-na-grada.html", "text": "На 19 юли 2017г. към 17.00 ч. на Обходен път на град Враца при разклон за с. Костелево катастрофират лек автомобил ”Мицубиши Галант”, управляван от Л. Т. /40 г./ от с. Костелево като навлиза в лентата за насрещно движение и се блъска с товарен автомобил ”Ман”, управляван от Ц. Н. /58 г./ от гр. Мездра – правоспособни. Това съобщиха от ОДМВР-Враца. Ранени са водачът на лекия автомобил Л. Т. /40 г./, настанен в ОАИЛ на МБАЛ „Хр. Ботев“ във Враца с опасност за живота и пътничката в колата Й. Д. /28 г./ от София, настанена в същата болница без опасност за живота. Пострадали са и две деца на 7 г. и 2 г., настанени в МБАЛ „Хр. Ботев“ гр. Враца без опасност за живота.\r\nШофьорът на камиона Ц. Н. /58 г./ е изпробван за употреба на алкохол с техническо средство Алкотест Дрегер, който е отчел 0,00 промила.\r\nВодачът Л. Т. /40 г./ не е изпробван с техническо средство поради физическа невъзможност, взета му е кръвна проба за лабораторен анализ.\r\nОбразувано е досъдебно производство.", "date": "2017.07.20", "title": "Враца: С опасност за живота е шофьорът на лекия автомобил, катастрофирал с камион на изхода на града"}
{"url": "http://www.focus-news.net/news/2017/07/20/2417487/yambol-okrazhniyat-sad-shte-zasedava-po-delo-za-trafik-na-heroin-na-stoynost-1-407-399-lv.html", "text": "Окръжна прокуратура – Ямбол предаде на съд Камен К., подбудил и помогнал на Явор Н. без надлежно разрешително да пренесе през границата на страната ни 15 795 грама хероин на стойност 1 407 399 лв. Окръжният съд в Ямбол е насрочил делото за разглеждане днес, съобщиха от институцията. Окръжна прокуратура – Ямбол предаде на съд Камен К. (на 57 г. от гр. Кюстендил). Той е обвинен за това, че като подбудител и помагач в съучастие с извършителя Явор Н. от гр. София (на 45 г.) умишлено склонил последния и го улеснил, на 10 ноември 2015 год., около 03.45 часа, през ГКПП - Лесово, обл. Ямбол с автомобил марка и модел „Опел Зафира“, без надлежно разрешително, да пренесе през границата на страната (от Р.Турция в Р.България) 15 794.95 гр. (15.79495 кг.) високорисково наркотично вещество – хероин на стойност 1 389 717 лв. и 353.65 гр. (0,35365 кг.) с концентрация на активния наркотично действащ компонент диацетилморфин – 24% на стойност 17 682.50 лв., цялото на обща стойност 1 407 399,50 лв., като предметът на контрабандата е в особено големи размери и случаят е особено тежък. За това тежко умишлено престъпление законодателят е предвидил наказание „лишаване от свобода“ за срок от 15 г. - 20 г. и „глоба“ от 200 000 лв. до 300 000 лв., отнемане на предмета на контрабандата в полза на държавата, както и на превозното средство, послужило за пренасянето му. Явор Н. от гр. София, в продължение на 25 години работел като сервитьор без постоянен трудов ангажимент. Същият често оставал без работа и достатъчно парични средства за препитание и издръжка. Междувременно наранил крака си, което допълнително му създало трудности в опитите му да намери за себе си постоянна работа. В края на месец август 2015 год., в гр. София, обв. Камен К. се срещнал и запознал с Явор Н. В разговорите помежду им обв. Камен К. склонил Явор Н. да пренесе през границата на страната от Р. Турция в Р. България високорисково наркотично вещество хероин, под цялостно негово ръководство и улеснение за това кога, от къде и от кого следвало да вземе наркотичното вещество, как и по какъв начин същото следвало да бъде укрито от митническите власти при пренасянето му през границата, конкретния негов вид и количество и с какво по вид и специално оборудвано моторното превозно средство същото следвало да бъде пренесено. Предложил му парично заплащане и общо подобрение на неговото недобро като цяло финансово състояние. Мотивиран от последното, Явор Н. се съгласил и приел. В подкрепа на постигнатото между двамата доверие и взетото от тях решение да пренесат през границата на страната наркотичното вещество – хероин, през месец октомври 2015 год. обвиняемият на два пъти дал на Явор Н. суми в размер от по 200 лв. и му указал да си извади за нуждите на предстоящото му презгранично пътуване международен паспорт, което последният сторил.\r\nНа 2 ноември 2015 год. по указания и под ръководството на обвиняемия, на името на Явор Н., с негово съгласие за това, била прехвърлена собствеността върху автомобил марка и модел „Опел Зафира“. Така придобитият от Явор Н. автомобил, се ползвал от обвиняемия Камен К. Под автомобила, зад и пред задния му мост, между двете му задни гуми и под багажното му отделение, перпендикулярно на дължината на автомобила били монтирани четири на брой сиви бутилки от метал с вентили за затварянето им в единия им край и завити посредством резба, можещи да бъдат демонтирани метални дъна в другия. По външен вид, характеристики и местонахождение, четирите бутилки видимо съответствали на фабрично поставени от производителя на автомобила бутилки за метан, като част от фабрично поставената за горивозахранване на автомобила с метан уредба.\r\nНа 7 ноември 2015 г. обвиняемият уведомил Явор Н., че на следващия ден, най-късно на по-следващия следвало да замине за Р. Турция, като указал, че следва да премине границата на страната с Р. Турция през ГКПП-Лесово, да отиде до гр. Истанбул, където след пристигането му щял да се свърже с него по предоставения му по-рано мобилен телефон за допълнителни указания, кога, къде и от кого да получи наркотичното вещество. След всичко това двамата обвиняеми се разделили. Рано сутринта, на следващия ден – 8 ноември 2015 г., неделя, в 4.30 часа, Явор Н. потеглил от гр. София за Р. Турция с предадения му от обв. Камен К. автомобил, специално оборудван за целта на пътуването му с бутилки под задния му мост, предназначени за укриване на наркотичното вещество, посредством демонтаж на дъната им, което вещество  Явор Н. следвало да получи в Р. Турция и да пренесе през границата на страната в Р. България. От непознатите мъже, в гр. Истанбул, Явор Н. получил, за да пренесе в Р. България, съгласно постигнатото с обв. Камен К. съгласие за това 15 794.95 гр. (15.79495 кг.) прахообразно жълто-кафяво (кафеникаво) на цвят вещество, съставляващо високорисковото наркотично вещество хероин, от което 15 441.30 гр. (15.4413 кг.) с концентрация на активния наркотично действащ компонент диацетилморфин – 58% и 353.65 гр. (0.35365 кг.) с концентрация на активния наркотично действащ компонент диацетилморфин – 24%. Общото количество наркотично вещество било разпределено в 32 броя пакети с форма на паралелепипед, обвити с индиго и облепени с жълто прозрачно тиксо. След като поставили наркотичното вещество в бутилките, Явор Н., св.К. и непознатите затворили (завили обратно) дъната им, след което ги монтирали обратно под автомобила до останалите две несвалени от тях бутилки, които останали празни. Монтирали обратно и прикриващия използваните две бутилки капак, свален преди това по необходимост. Свалили автомобила на земята с подемника, след което се отправили с него към българската граница – от гр. Истанбул, Р. Турция към ГКПП-Лесово, Р. България.\r\nНа 10 ноември 2015 год., около 3.45 часа, Явор Н. преминал с управлявания от него автомобил границата на Р.Турция с Р. България през ГКПП-Лесово, обл. Ямбол.\r\nНа митническия пункт на Явор Найденов и на управляваното от него МПС била извършена щателна митническа проверка от митнически служители при Митница Бургас, МП-Лесово, които в този момент били на смяна на ГКПП-Лесово. След извършен обстоен преглед на мпс, митническите служители свалили капаците, покривали четирите метанови бутилки и при оглед на последните установили, че същите не са надлежно свързани към останалата част на фабрично изградената за автомобила метанова уредба. Част от свързващите ги елементи били изключени, а други недобре стегнати и можели да бъдат развити на ръка. Направило им впечатление и необичайния за вида на бутилките разрез в областта на дъната им. Двамата стигнали до извод, че бутилките не съдържат метан според предназначението си. След отваряне на двете бутилки, чрез отделяне на дъната им, митническите служители открили поставените в тях в пакети и пренесено през границата на страната с управлявания от Явор Н. автомобил наркотично вещество. За установеното от тях митническите служители уведомили органите на досъдебното производство. При извършен на място полеви наркотест за вида на прахообразното вещество, съдържало се в поставените в бутилките пакети, същият реагирал, респ. посочил, че изследваното вещество по вид е наркотик-хероин. На същото вещество реагирали и изследваните впоследствие и на място натривки от вътрешността на другите две, останали и намерени празни бутилки за метан. След откриване на пренесеното от него през границата на страната наркотично вещество, Явор Н. бил незабавно задържан от органите на реда.\r\nСтойността на престъпно пренесеното през границата на страната високорисково наркотично вещество, определена съобразно Приложение №1 към Постановление №23 на МС от 29.01.1998 г. за определяне на цени на наркотичните вещества за нуждите на съдопроизводството е на обща стойност 1 407 399.50 лв.). В този смисъл е и заключението по назначената по делото съдебна физикохимична-оценъчна експертиза. Видно от последното е още, че хероинът е наркотично вещество, производно на морфина по химичен строеж, което се получава синтетично, но с многократно по-силен наркогенен ефект. Злоупотребата с хероин води до развитието на тежка зависимост, при която е налице пълната класическа „триада“ на въздействие върху организма, а именно – психическа зависимост, физическа зависимост и толеранс, т.е. висок праг на поносимост към наркотичното вещество.", "date": "2017.07.20", "title": "Ямбол: Окръжният съд ще заседава по дело за трафик на хероин на стойност 1 407 399 лв."}
{"url": "http://www.focus-news.net/news/2017/07/20/2417490/ministar-ekaterina-zaharieva-za-dogovora-za-dobrosasedstvo-s-makedoniya-ne-vodim-pregovori-s-partii-vodim-pregovori-s-pravitelstvo.html", "text": "Не водим преговори с партии, водим преговори с правителство. Това каза министърът на външните работи Екатерина Захариева в предаването „Тази сутрин” на Бтв. „Аз цитирах дословно декларацията от 1999 година, само че е очевидно, че малко хора са я чели. Истината е че в Декларацията т.нар. „езиковата клауза” е използвана поне 7 – 8 пъти след нея, включително и през 2008 година за подписването на едно споразумение за подкрепа”, подчерта Захариева по повод нападките към нея. Министърът обясни, че договорите за добросъседство не признават нито езици, нито народи. Езиковата клауза, която се използва от 1999 г. и още тогава България е направила компромис и няма намерение да прави още такива по отношение на тази клауза и да я променя по никакъв начин. Такъв документ се подписва на официалните езици на двете страни – в случая езика според Конституцията на Македония и езика, според Конституцията на България. \r\nВъв връзка със създалата се ситуацията, при която дори и бе поискана оставката, а някои я нарекоха родоотстъпник, Захариева каза: „Някои изказвания бяха абсурд. Когато представих договора в Народното събрание (тогава го представих като проект преди въвеждането му на финалния кръг преговори) чух абсурдни неща от един от народните представители. Първо сме били родоотстъпници, второ – те никога нямали да подпишат този договор. Аз го попитах: „А сега ако съм родоотстъпник, те трябвало веднага да искат да го подпишат договора”, каза Захариева. Тя посочи, че документът е подготвян в продължения на няколко години и че правителството няма намерение да води никакви преговори. Това е договор, който България би подписала и Захариева се надява документът да бъде подкрепен и от парламента.\r\n„Договорът за добросъседство се работи от 2008 г. по инициатива на България, защото декларацията, според македонската страна, няма обвързваща сила. Този договор е важен, на първо място, защото това ще бъде знак от тяхна и наша страна, че отваряме нова глава в историята и това е исторически шанс. Оттук нататък обаче има много работа за укрепване на доверието между двете държави”, каза още Екатерина Захариева.", "date": "2017.07.20", "title": "Министър Екатерина Захариева за договора за добросъседство с Македония:  Не водим преговори с партии, водим преговори с правителство"}
{"url": "http://www.focus-news.net/news/2017/07/20/2417494/hurryiet-rezhimat-na-izvanredno-polozhenie-uslozhnyava-otnosheniyata-mezhdu-turtsiya-i-es-predupredi-estoniya.html", "text": "В интервю за вестник Hurriyet Свен Миксер, министърът на външните работи на Естония, която от 1 юли 2017 г. пое председателството на Съвета на Европейския съюз, предупреди Анкара, че удължаването на режима на извънредно положение вреди на атмосферата за развитие на демокрацията и върховенството на закона в Турция, и усложнява отношенията на страната с Брюксел.\r\n„Вчера, режимът на извънредно положение бе удължен с три месеца. Много е трудно да се гради демокрация и върховенство на закона при извънредно положение. Това е причината за скорошното усложняване на отношенията между Турция и ЕС“, обясни Миксер.\r\nЕстонският външен министър също така сподели, че не е оптимист за отварянето на нова преговорна глава в разговорите с Турция за присъединяването ѝ към Общността в периода, в който Талин ще председателства Съвета на ЕС. Иван Христов", "date": "2017.07.20", "title": "Hurryiet: Режимът на извънредно положение усложнява отношенията между Турция и ЕС, предупреди Естония"}
{"url": "http://www.focus-news.net/news/2017/07/20/2417491/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от водоснабдителното дружество. В четвъртък във връзка с изпълнение на инвестиционен проект за реконструкция на уличен водопровод на бул. „Асен Йорданов“ кв. „Слатина“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по бул. „Шипченски проход“ от бул. „Асен Йорданов“ до ул. „Иван Димитров – Куклата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Шипченски проход“ пред бензиностанция „Лукойл“. След възстановяване на водоснабдяването е възможно временно повишаване мътността на водата.\r\nВ четвъртък във връзка с подмяна на сградно водопроводно отклонение до бл. 92 жк. „Младост“ 1 се налага спиране на водоподаването от 9.00 до 19:00 часа на клиентите на „Софийска вода”, живеещи в района на: бл. 87, бл. 86Б, бл. 92, бл. 90А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 92.\r\nВ четвъртък във връзка с подмяна на пожарен хидрант на ул. „Цар Иван Александър“ жк. „Света Троица“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: по ул. „Хайдут Сидер“ от ул. „Цар Иван Александър“ до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 299.\r\nВ четвъртък във връзка с подмяна на сградно водопроводно отклонение на ул. „Дукатска планина“ Център се налага спиране на водоподаването от 10.00 до 18:00 часа на клиентите на „Софийска вода”, живеещи в района на: по ул. „Бузлуджа“ от ул. „Люлин планина“ до ул. „Лайош Кошут“; по ул. „Дукатска планина“ от ул. „Бузлуджа“ до ул. „Шандор Петьофи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шандор Петьофи“ ъгъла с ул. „Дукатска планина“.\r\nВ четвъртък във връзка с монтаж на спирателни кранове и редуктор на налягане на ул. „Странджа“ вилна зона „Мало Бучино“ се налага спиране на водоподаването от 9.00 до 21:00 часа на клиентите на „Софийска вода”, живеещи в района на: Вилна зона „Мало Бучино“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Родопи“.\r\nВ четвъртък във връзка с подмяна на сградно водопроводно отклонение на ул. „Михаил Буботинов“ жк. „Иван Вазов“ се налага спиране на водоподаването от 10.00 до 16:00 часа на клиентите на „Софийска вода”, живеещи в района на: по ул. „Михаил Буботинов“ от ул. „Бяла черква“ до ул. „Краище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Михаил Буботинов“ пред №22.\r\nВ четвъртък във връзка с подмяна на сградно водопроводно отклонение на ул. „Уошбърн“ жк. „Хаджи Димитър“ се налага спиране на водоподаването от 9.00 до 21:00 часа на клиентите на „Софийска вода”, живеещи в района на: бл. 79. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Скайлер“ ъгъла с ул. „Уошбърн“.\r\nВ четвъртък във връзка с подмяна на сградно водопроводно отклонение на ул. „Сладкопойна чучулига“ вилна зона „Киноцентъра“ се налага спиране на водоподаването от 9.30 до 19:30 часа на клиентите на „Софийска вода”, живеещи в района на: ул. „Сладкопойна чучулига“ №4, №6, №8, №10, №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сладкопойна чучулига“ №12.\r\nВ четвъртък във връзка с подмяна на сградно водопроводно отклонение на ул. „Васил Левски“ с. Казичене се налага спиране на водоподаването от 10.00 до 18:00 часа на клиентите на „Софийска вода”, живеещи в района на: по ул. „Васил Левски“ от ул. „Хаджи Димитър“ до ул. „Липите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Цар Борис III“.", "date": "2017.07.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/20/2417496/vratsa-obshtinata-organizira-obshtestveno-obsazhdane-na-proekt-za-upravlenie-na-otpadatsite-i-poddarzhane-na-chistotata-na-27-yuli.html", "text": "Общината уведомява обществеността и заинтересованите физически и юридически лица за организиране на обществена консултация във връзка с приемане на първо четене на проект на Наредба за управление на отпадъците, поддържане и опазване на чистотата на територията на община Враца. Това съобщиха от пресцентъра на Общината. С предлагания проект на Наредба се уреждат общите правила и задължения по отношение на дейностите с видовете отпадъци, регламентирани с чл. 22 от Закона за управление на отпадъците, а именно битови, строителни и масово разпространени отпадъци.\r\nОбществената консултация ще се проведе на 27 юли, от 17.00 часа, в Конферентната зала на Общински съвет - Враца.\r\nНа основание чл. 26, ал. 3 от Закона за нормативните актове на интернет страницата на Община Враца е публикуван проектът, придружен с мотиви за неговото приемане.\r\nПредложения и становища могат да бъдат направени и на e-mail: obshtinavr@b-trust.org или подавани в писмен вид в Центъра за административно обслужване на Община Враца.", "date": "2017.07.20", "title": "Враца: Общината организира обществено обсъждане на проект за управление на отпадъците и поддържане на чистотата на 27 юли"}
{"url": "http://www.focus-news.net/news/2017/07/20/2417498/kyustendil-katastrofa-mezhdu-dva-leki-avtomobila-e-stanala-na-krastovishteto-mezhdu-ulitsite-tsar-simeon-i-daskal-dimitri-nyama-postradali.html", "text": "Катастрофа между два леки автомобила е станала на кръстовището между улиците „Цар Симеон” и „Даскал Димитри” в града, предаде репортер на Радио „Фокус” – Кюстендил. Единият от автомобилите е със софийска регистрация, а другият е с временна регистрационна табела. При пътното произшествие няма пострадали хора. Нанесени са сериозни материални щети и на двата автомобила. Преминаването през кръстовището е затруднено, очаква се на мястото да пристигне екип на \"Пътна полиция\". Това е поредният пътен инцидент на кръстовището. Повече от 5 са катастрофите там в последните месеци. Поради зачестилите случаи на катастрофи са монтирани и пътни знаци, указващи, че водачите на моторни превозни средства наближават кръстовище с концентрация на пътни произшествия. В близост до кръстовището се намират Детска градина „Слънце” и Дневният център за деца с увреждания.\r\nВенцеслав ИЛЧЕВ", "date": "2017.07.20", "title": "Кюстендил: Катастрофа между два леки автомобила е станала на кръстовището между улиците „Цар Симеон” и „Даскал Димитри”, няма пострадали"}
{"url": "http://www.focus-news.net/news/2017/07/20/2417493/blagoevgrad-v-selo-rakitna-shte-bade-pocheten-praznikat-na-sveti-prorok-iliya.html", "text": "Край оброчището в село Ракитна ще бъде почетен празника на св. пророк Илия. Това съобщи за Радио „Фокус“ - Пирин Таня Тасева, експерт „Връзки с обществеността“ към Община Симитли. „Местността високо в планината е известна с целебната си сила от незапомнени времена. Белег на оброчището е дъб, чиято възраст надхвърля 500 години. Под дебелата му сянка през 2003 година местните съградили параклис с пари от дарения. Така до ден днешен мястото остава много посещавано и уважавано от всички почитащи св. Илия“, каза Тасева. По думите ѝ курбан за здраве ще бъде раздаден и при параклиса „Св. пророк  Илия“ в село Брежани, местността Присадна. Градевци също ще празнуват своя храмов празник с курбан по обед.\r\nЛора КАЛЧЕВА", "date": "2017.07.20", "title": "Благоевград: В село Ракитна ще бъде почетен празникът на свети пророк Илия"}
{"url": "http://www.focus-news.net/news/2017/07/20/2417497/stara-zagora-v-grada-se-provedoha-vazpomenanie-i-shestvie-v-pamet-na-hilyadite-zhertvi-ot-starozagorskoto-klane-i-opozharyavaneto-na-grada-prez-1877-g.html", "text": "В Стара Загора 19-ти юли по традиция се отбелязва като Ден на възпоменание на хилядите свидни жертви – православни християни, загинали при опожаряването на града и старозагорското клане, което продължава от 19 до 21 юли 1877 г. Това съобщиха от пресцентъра на Община Стара Загора. По този повод беше отслужена вечерна служба в енорийския храм „Света Троица“, откъдето тръгна литийно шествие до Мавзолея-костница „19 юлий 1877”. Там в присъствието на много граждани и представители на областна и общинска администрация, народни представители, общински съветници, политически и родолюбиви организации беше отслужена заупокойна молитва в памет на изкланите деца, жени, старци и хора от всички възрасти, по време на защитата и опожаряването на града през 1877 г.\r\nВ словото на Старозагорския митрополит Киприан, прочетено от секретаря на епархията отец Михаил, събитията от тези дни са наречени „пътят на старозагорци към Голгота“. „В църквата „Св. Троица“ са изклани 2500 души. В града и района са избити над 14 хиляди българи, 1200 умират от глад и гонения, отвлечени са над 10 хиляди млади жени , момчета и момичета. Стара Загора е изпепелена и пет месеца след клането е в ръцете на поробителя. Със саможертвата си нашите съграждани, нашите братя и сестри, отстояват не само родната ни вяра, но и българщината, мястото, където са родени, българската земя и българския род. Вярата и мъченичеството са тяхната сила. Тя е, която държи буден народа ни през вековното робство, през тъмните нощи на болки и ужаси, на теготи и безнадеждност“, се казва още в словото на владиката.\r\nВ знак на преклонение пред паметта на жертвите бяха поднесени венци и цветя от Община Стара Загора и Старозагорски гарнизон, Общинския съвет, Областния управител и много граждани. В ритуала участваха още градския духов оркестър и църковния хор от храма „Св. Троица“. В двора на костницата е експонирана изложба, осъществена от Община Стара Загора, Старозагорската Света митрополия, Регионалния исторически музей и Фондация „Център за опазване и социализация на културно наследство“, която разказва историята на града от онези трагични дни през 1877 г. \r\n Проявата е част от програмата на Община Стара Загора за отбелязване на 140-та годишнина от боевете за защитата на града по време на Руско-турската освободителна война. Програмата, посветена на епичните събития, изковали началото на бъдещата голяма победа, включва още редица прояви в Регионалния исторически музей, Музея на религиите и паметните места, свързани с тях.\r\nКулминацията на тържествата е на 30 и 31 юли. На 30 юли от 18,30 ч. на площада пред сградата на общината започва концерт на Общински фолклорен ансамбъл „Загоре“. На същото място в 20.00 ч. е началото на тържествената заря-проверка, а час по-късно на Античния форум „Августа Траяна“ започва тържествен концерт на Държавна опера Стара Загора.\r\nНа следващия ден, 31 юли, от 21.00 ч. на Мемориалния комплекс „Бранителите на Стара Загора“ ще се състои светлинно-звуковият спектакъл „Молитва за Стара Загора“.\r\nНа 19 юли (стар стил) 2017 г. (31 юли нов стил) се навършват 140 години от опожаряването на Стара Загора от войските на Сюлейман паша по време на Руско-турската освободителна война (1877-1878). Трагедията се предхожда от няколко събития.\r\nНа 22 юли 1877 г. (10 юли стар стил) Девети Кавказки драгунски полк, предвождан от херцог Николай Максимилиянович Лайхтенбергски, влиза в Стара Загора и го освобождава. На 23 юли (11 юли стар стил) ген. Гурко и ген. Столетов са тържествено посрещнати в ликуващия град. Предният отряд на руската армия, състоящ се от 12 000 души, сред които и 6 дружини български опълченци под командването на ген. Гурко, овладява важни позиции, които ограничават преминаването на турските войски от Южна България.\r\nНа 24 юли (12 юли стар стил) ген. Гурко свиква заседание на българските първенци. Избрана е привременна управителна комисия с председател Петко Рачов Славейков – организатор на първата гражданска власт в града. На 29 юли (17 юли стар стил) херцог Лайхтенбергски напуска Стара Загора и се отправя към Нова Загора, където е трябвало да се съберат всички части на Гурковския отряд. На 30 юли (18 юли стар стил) отрядът на херцог Лайхтенбергски поема обратно пътя към Стара Загора, за да не нахлуят турците в незащитения град.\r\nВ същото време 48 хиляден турски отряд, командван от Сюлейман паша, се насочва към Стара Загора и на 31 юли (19 юли стар стил) предприема настъпление срещу града. След 6-часов бой войските от Предния отряд се оттеглят към Шипченския проход. \r\nСлед тежките отбранителни боеве градът е превзет, опожарен и сринат до основи от турските войски.", "date": "2017.07.20", "title": "Стара Загора: В града се проведоха възпоменание и шествие в памет на хилядите жертви от старозагорското клане и опожаряването на града през 1877 г."}
{"url": "http://www.focus-news.net/news/2017/07/20/2417501/vratsa-obshtinata-organizira-obshtestveno-obsazhdane-na-naredbata-za-izmenenie-na-pravilata-za-plateno-parkirane-v-sinyata-zona-na-grada.html", "text": "Общината уведомява обществеността и заинтересованите физически и юридически лица за организиране на обществена консултация във връзка с приемане на  Наредба за изменение и допълнение на Наредба за организация на движението при кратковременно платено паркиране – „Синя зона във Враца. Това съобщиха от пресцентъра на Община Враца. С предлаганото изменение на Наредбата се предвижда въвеждане на проценти отстъпки при предплащане на „служебен абонамент“, както и въвеждане на цена в размер на 1 лев за престой до 30 минути в новосъздадената денонощна зона за платено паркиране по ул. „Христо Ботев”, гр. Враца.\r\nОбществената консултация ще се проведе на 28 юли, от 17.00 часа, в Конферентната зала на Общински съвет - Враца.\r\nНа основание чл. 26, ал. 3 от Закона за нормативните актове на интернет страницата на Община Враца е публикуван проектът, придружен с мотиви за неговото приемане.\r\nПредложения и становища могат да бъдат направени и на e-mail: obshtinavr@b-trust.org или подавани в писмен вид в Центъра за административно обслужване на Община Враца.", "date": "2017.07.20", "title": "Враца: Общината организира обществено обсъждане на наредбата за изменение на правилата за платено паркиране в синята зона на града"}
{"url": "http://www.focus-news.net/news/2017/07/20/2417500/veliko-tarnovo-sveta-liturgiya-po-povod-denya-na-sveti-prorok-iliya-shte-bade-otsluzhena-v-tsarkvata-vazkresenie-hristovo-v-grada.html", "text": "Света литургия по повод Деня на свети пророк Илия ще бъде отслужена в църквата „Възкресение Христово“ във Велико Търново. Това каза за Радио „Фокус“ – Велико Търново отец Петър, свещеникът в храма. Литургията започна в 9.00 часа. Тя е предшествана от утринна молитва.\r\nСтроежът на църквата „Възкресение Христово” започна в края на 90-те години на миналия век със средства от републиканския и общинския бюджет, от Великотърновската света митрополия и от дарения. Руската православна църква и управата на побратимения на Велико Търново руски град Твер също помогнаха – бяха дарени четири камбани, които бяха осветени лично от Волоколамския митрополит и почетен доктор на Великотърновския университет Иларион. От Твер бяха осигурени три позлатени кръста и кристални полилея.\r\nНадежда КРЪСТЕВА", "date": "2017.07.20", "title": "Велико Търново: Света литургия по повод Деня на свети пророк Илия ще бъде отслужена в църквата „Възкресение Христово“ в града"}
{"url": "http://www.focus-news.net/news/2017/07/20/2417505/burgas-3-480-kasa-kontrabandni-tsigari-sa-izzeti-pri-proverka-na-chasten-imot-na-ul-kapitan-petko-voyvoda.html", "text": "3 480 къса контрабандни цигари са иззети при проверка на частен имот на ул. \"Капитан Петко войвода\". Това съобщиха от ОДМВР - Бургас. Вчера служители от Четвърто Районно управление – Бургас извършили проверка на частен дом, разположен на бургаската улица \"Капитан Петко войвода\", обитаван от 32-годишна жена с инициали С. С. от Бургас, като намерили и иззели 3 480 къса цигари от различни марки, всички без акцизен бандерол. С.С. и живеещия на семейни начала с нея С. М., 36-годишен от Бургас са задържани за срок до 24 часа. По случая е образувано бързо полицейско производство.", "date": "2017.07.20", "title": "Бургас: 3 480 къса контрабандни цигари са иззети при проверка на частен имот на ул. \"Капитан Петко войвода\""}
{"url": "http://www.focus-news.net/news/2017/07/20/2417502/pregled-na-osnovnite-temi-v-starozagorskiya-pechat.html", "text": "\"Бранителите\" с ефектно осветление за 140-годишнината от боевете за Стара Загора\" е водещо заглавие на вестник \"Старозагорски новини\". По повод 140-годишнината от боевете по време на Руско-турската война е монтирано ефектно художествено осветление в мемориалния комплекс \"Бранителите на Стара Загора\", построен през 1977 година по случай 100-годишнината от боевете при връх Шипка и от боя за Стара Загора на 31 юли 1877 г. Изграждането на художествено осветление на монумента бе включено в програмата на Община Стара Загора за отбелязването на годишнината по идея на кмета Живко Тодоров. С неговото изпълнение символът на националната ни светиня вече се вижда вечер от разстояние повече от 15 км. Освен проучвателния период, изработката на проекта и пробите, самото му изпълнение е отнело две седмици. Стойността му е малко над 30 000 лв. Използвани са общо 74 осветителни тела, като началният час на включването им се определя автоматично, според географското положение на България, сезона и продължителността на слънчевото греене, обясни Николай Стоевски, гл. инспектор в общинския отдел \"Инвестиции и управление на проекти\". Така например на 20.07.2017 г. то ще се включи в 21 ч. и 25 мин., уточни той. Идеята на изграденото художествено осветление е да подсили въздействието на високата 50 м бетонна конструкция, която символизира развятото Самарско знаме, един от най-важните военни символи на Българската армия, с което българските опълченци за първи път влизат в бой за Свободата на Родината си. За реализацията му се е наложило изграждането на автономно електрозахранване с инсталирана мощност 7.5 Квт, което го прави независимо от осветлението на парка. Изградено е и табло за автоматизирано управление на обекта. Използвани са металхалогенни лампи и натриеви лампи с високо налягане. За постигане на по-голям ефект са използвани прожектори с асиметрично излъчване, както и с цилиндрична крива на излъчване. Някои от осветителните тела са вградени в земята, други са монтирани открито на монумента. Специална група алпинисти е извършила монтажа на мястото на кръста на българския боен флаг, който остава единственото знаме в историята на България, наградено с орден \"За храброст\". Осветени ефектно са мемориалната плоча, бетонните конструкции, представящи 6-ма български опълченци и руски офицер, символ на 6-те опълченски дружини под командването на руските офицери, както и 100-те стъпала, по които се достига до паметника. Кулминацията на програмата на Община Стара Загора за 140-годишнина от боевете е на 30 и 31 юли. Тогава ще се състоят тържествен концерт на Държавна опера-Стара Загора на Античния форум \"Августа Траяна\", тържествена заря-проверка и светлинно-звуковият спектакъл \"Молитва за Стара Загора\" на Мемориалния комплекс \"Бранителите на Стара Загора\" на 31 юли от 21.00 ч. \"Глоби падат в съда, в Закона нямало понятие \"дрифт\", пише още изданието. Състав на Старозагорския районен съд отмени наложено наказателно постановление за \"дрифтене\" по улиците на Града на липите с аргумента, че в Закона за движение по пътищата липсва подобно понятие. Делото е образувано по жалба на водач, който бил спипан от пътни полицаи на 18 април да извършва специфични маневри на висока скорост с лек автомобил беемве по улица \"Бяло море\", като по този начин създавал опасност за пешеходците и останалите участници в движението. За допуснатото нарушение водачът е санкциониран с отнемане на книжката за срок от 12 месеца и му е наложена парична глоба в размер на 3 000 лв. В решението на съда за отмяна на наказанието е записано дословно: \"Поведението на водача, било квалифицирано от актосъставителя, както и от издателя на НП, като \"дрифт\". Според тезата на административно-наказателното обвинение именно това действие се квалифицира като \"използване на пътищата, отворени за обществено ползване, за други цели, освен в съответствие с тяхното предназначение за превоз на хора и товари\". Обаче това разбиране на обвинителната теза не съответства на указаното от законодателя. Това е така, защото в нормите на Закона за движение по пътищата не се съдържа легална дефиниция на понятието \"дрифт\". Липсата на такова определение прави недопустимо налагането на санкции за нарушение, което законодателят не е описал и въздигнал в санкционен състав. Действително всеки би могъл да обясни по свой начин какво разбира под едно или друго понятие, но свободната интерпретация на който и да е термин не позволява използването му за целите на административно-наказателното производство\". Решението на РС подлежи на обжалване пред Административния съд в 14-дневен срок. \"МОСВ няма да обжалва Референтния документ\" е друго заглавие от страниците на вестника. Министерството на околната среда и водите (МОСВ) няма да обжалва Референтния документ на ЕК, който постави неизпълними екологични изисквания пред въглищните централи на България и на останалите страни от ЕС, които използват като суровина лигнитни въглища. Това стана ясно от отговора на МОСВ, който \"Старозагорски новини\" получи от пресцентъра му. Не било от тяхната компетентност. Припомняме, че за обжалването на загробващия Референтен документ се обяви Европейската асоциация по въглища и лигнити - Еврокол, заради процедурни нарушения по време на гласуването му на 28 април в Брюксел, довели до промяна на вота в последния момент. Още през м. май чрез своите членове (за България \"Мини Марица-изток\" ЕАД), Еврокол настоя засегнатите страни да обжалват с цел прегласуване на въпросния документ. До вчера всички погледи бяха отправени към МОСВ, тъй като точно техни представители участваха в гласуването в Брюксел и според мнението на синдикалните централи на КТ \"Подкрепа\" и КНСБ, както и на специалисти от минно-енергийния бранш, това е отговорната институция, която трябва да изготви текста за обжалването. Още повече, че това е било обещано на синдикатите от министър Нено Димов на 28 юни, по време на разговор в МОСВ. За обжалване на процедурата се обяви лично и премиерът Бойко Борисов по време на срещата в Стара Загора на 7 юли, когато управляващи и опозиция декларираха, че ще бъдат единни в борбата си за спасяването на българския въгледобив и въглищните централи, без които енергийната ни система не би могла да съществува. Категоричен в позицията си беше и евродепутатът от ЕНП Владимир Уручев, който в Стара Загора обяви, че \"Този вариант не е за изпускане\". Въпросът, който зададе \"Старозагорски новини\" на МОСВ преди два дни беше: \r\nМОСВ направи ли обжалване на Референтния документ, чийто краен срок изтича на 27-и юли? Отговорът, който получихме на 18-и юли вечерта, гласеше: \"Съществуват три възможности за контрол на държавите-членки срещу изпълнителните правомощия на ЕК и в частност срещу приетите на 28.04.2017 г. Заключения относно най-добри налични техники съгласно Директивата за индустриалните емисии (2010/75/ЕС) (Директивата). Първо, контрол от Апелативен комитет съгласно чл. 3, пар. 7 и чл. 6 от Регламента. Сезирането му е възможно в хода на процедурата по приемане на прилагащия акт, но само преди неговото финално приемане от ЕК. Тази възможност е приложима, при условие че в рамките на процедурата по обсъждане на предложението и преди гласуване на становището, то е отрицателно, т.е. с квалифицирано мнозинство комитетът не е одобрил акта, или такова липсва (чл. 6, пар. 3, предл. 1 от Регламента). В настоящия случай тази възможност не е приложима, тъй като по никое време от процедурата не е имало отрицателно становище на членовете на комитета, представляващи квалифицирано мнозинство. Накратко, целта на Апелативния комитет е да бъде задействан в случай на противоречиви актове, т.е. такива, които комитетът или е отхвърлил, или по които не е било достигнато единно становище, било то отрицателно или положително. Второ, контрол от Европейския парламент и Съвета върху прилагащите актове на ЕК. Съгласно чл. 11 от Регламента ЕП и/или Съветът могат по всяко време да посочат на Комисията, под формата на резолюция с незадължителен характер, че според тях прилагащият акт превишава изпълнителните правомощия на ЕК, предвидени в основния акт. В случай че ЕК е приела акт в рамките на процедура по комитология, в превишение на оправомощаването, което ЕП и Съветът са й предоставили с основния акт, в случая Директивата, всяка от тези институции, самостоятелно или заедно, може да оспори пред ЕК прилагащия акт. В резултат ЕК трябва да преразгледа прилагащия акт, но нейното задължение е само да информира ЕП и Съвета за решението си, което може да бъде едно от трите възможни - да измени, да запази или да оттегли акта. Трето, контрол в рамките на съдебно оспорване. Всеки въпрос, който ДЧ смята, че не е приложен или решен правилно и има спор с институция на ЕС, може да бъде отнесен пред Съда на ЕС. В този случай е необходимо правно основание, както за допустимостта на спора, така и за неговата основателност. Разпоредбите за допустимост на спора са посочени в Процедурния правилник на Съда на ЕС, а тези за основателността му в материалното право на Съюза, в случая Директивата. Съгласно чл. 263 ДФЕС Съдът на Европейския съюз осъществява контрол относно законосъобразността на актовете на Комисията. За тази цел Съдът на Европейския съюз е компетентен да се произнася по искове на ДЧ, на Европейския парламент, на Съвета или на Комисията, на основание некомпетентност, съществено процесуално нарушение, нарушаване на Договорите или на всякаква правна норма, свързана с тяхното изпълнение, или злоупотреба с власт. Исковете трябва да бъдат заведени в срок от два месеца от публикуването на акта. Ако искът е обоснован, Съдът на Европейския съюз обявява атакувания акт за недействителен. Искове на ДЧ срещу акт на Комисията, както е в случая, са подсъдни на Общия съд. Актът влиза в сила от датата на неговото публикуване н Официален вестник на ЕС. Към настоящия момент актът не е публикуван\". \r\nОт прочита на отговора на МОСВ, направен в доволно административен стил е ясно, че те няма да обжалват Референтния документ. Същото това министерство, което 6 години буквално скри от българските евродепутати и операторите на въглищните ТЕЦ-ове готвената евросекира, сега се опитва да жонглира с евродирективи и разпоредби, че нищо не зависи от тях. Ако те са прави в съжденията си, защо министър Нено Димов не обяви това на среща в Стара Загора? А Еврокол? Нима юристите на Европейската асоциация по въглища и лигнити са по-малко компетентни, от нашенските юристи от МОСВ. От Еврокол простичко призоваха на няколко пъти вече, България да бъде съпричастна към работната им група за обжалване на Референтния документ и повторното му прегласуване. Но явно у нас има друг прочит на европейските разпоредби, досущ като прочита на \"дявола и евангелието\". Въпросът е каква политика в момента прави МОСВ - \"изнизваща\", заради проспаните години, или собствена - на гърба на премиера Борисов, и загробваща комплекс \"Марица-изток\" с витиеватите си обяснения, че спасението е в пожизнената дерогация!?", "date": "2017.07.20", "title": "Преглед на основните теми в старозагорския печат"}
{"url": "http://www.focus-news.net/news/2017/07/20/2417499/reuters-turtsiya-opredeli-kato-nepriemlivi-izyavleniyata-na-germaniya-otnosno-arestite-na-aktivisti.html", "text": "От Министерството на външните работи на Турция подчертаха, че коментарите на германски официални лица по повод арестите на шестима активисти, включително гражданин на ФРГ, са неприемливи, предава Reuters.\r\nВ тази връзка Германия повдигна въпроса за спирането на плащанията от ЕС към Турция по споразумението за бежанците. Това се случи, след като турският посланик в Берлин бе призован да даде обяснение за действията на властите в Анкара. Сред арестуваните е и ръководителят на на турския клон на международната правозащитна организация „Амнести Интернешънъл“. Иван Христов", "date": "2017.07.20", "title": "Reuters: Турция определи като неприемливи изявленията на Германия относно арестите на активисти"}
{"url": "http://www.focus-news.net/news/2017/07/20/2417504/ministar-ekaterina-zaharieva-ne-sa-uvedomeni-nito-mvnr-nito-mvr-nito-dans-za-77-balgari-v-cherniya-spisak-na-turtsiya.html", "text": "Не са уведомени нито МВнР, нито МВР, нито ДАНС за 77 българи в „черния списък” на турското вътрешно министерство заради подозрения във връзки с терористични организации. Това каза министърът на външните работи Екатерина Захариева в предаването „Тази сутрин” на Бтв. „Списъкът засяга над 100 държави – цифрата за българите е доста малка в сравнение с останалите. Но това не бива да ни успокоява. Поискали сме официална информация, но все още нямаме отговор”, обясни Захариева. Органите, които имат правомощието да поискат такава информация са Министерство на вътрешните работи и ДАНС. Българските служби нямат данни за такива 77 души, заподозрени във връзки с терористични организации. „Турските власти го оповестиха публично – искаме да имаме официална информация кои са тези 77 лица, с които точно терористични организации са свързани, според турската държава и е редно да отговорят. Нямат срок в който трябва да отговорят, но чакаме такъв”, подчерта министърът.\r\nПо отношение на недоволството, което са изразили българите в Гърция за това, че нашите консулства не работят качествено и за връзката на служителите с държавните служби, Захариева увери, че бившия шеф на ДАНС Владимир Писанчев няма да бъде свален от консулския пост в Солун. „Факт е, че от години не са подържани нещата добре, меко казано… Най-малко са оплакванията за българските консулства в Гърция, но със сигурност и там има какво да се желае. Над 200 000 българи са там. Като цяло консулските служби са строени при много години – били са с размери не повече от 15 квадрата, били са с едно гише. Не се е предполагало, че има много кого да обслужват преди 27 години”, посочи Захариева. По думите й, се търси решение за изпращане на посланик в Гърция, тъй като такъв няма от почти 9 месеца.", "date": "2017.07.20", "title": "Министър Екатерина Захариева: Не са уведомени нито МВнР, нито МВР, нито ДАНС за 77 българи в „черния списък” на Турция"}
{"url": "http://www.focus-news.net/news/2017/07/20/2417495/yordan-yordanov-obedineni-patrioti-prizovavame-dogovorat-za-dobrosasedstvo-s-makedoniya-da-bade-podpisan-bezkopromisno-v-imeto-na-pametta-na-ilindentsi.html", "text": "Призоваваме договорът за добросъседство с Македония да бъде подписан безкопромисно в името на паметта на илинденци. Това каза народният представител от ПГ на „Обединени патриоти“ Йордан Йорданов в декларация, предаде репортер на  Агенция „Фокус“.  „Днес се навършват точно 114 години от паметното лято на 1903 г. Тогава цяла Европа заговори за подвига на македонските и тракийските българи, за героичната им саможертва и романтичния им идеал. Илинденско-Преображенското въстание беляза завинаги съдбата на Балканите и родовата история на милиони“, коментира той. По думите му в онези дни българите от Вардарско, Беломорието и Одринско въстанаха срещу човеконенависните договорки на Великите сили. „Като следствие от най-голямото българско въстание бяха опожарени стотици села. Бяха избити и изклани хиляди българи, а други десетки хиляди се принудиха да напуснат родните си огнища и да търсят спасение в Майка България“, каза той. Йорданов посочи, че Илинден е символ на свобода и човещина, гордост за българите и опора. „Илинден и Преображение Господне преди 114 години станаха и вододел за преображението на цял един народ. 114 г. по-късно е време за ново преображение“, обясни депутатът. Той посочи, че днес това въстание се чества в две държави.  Според него Македония не е наш враг, а Македония сме всички ние. \r\nДеница КИТАНОВА", "date": "2017.07.20", "title": "Йордан Йорданов, „Обединени патриоти“: Призоваваме договорът за добросъседство с Македония да бъде подписан безкопромисно в името на паметта на илинденци"}
{"url": "http://www.focus-news.net/news/2017/07/20/2417507/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Навсякъде е слънчево и тихо, с температури между 10 и 15 градуса. Работят съоръжения на Боровец, както две линии на Пампорово \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.07.20", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/20/2417503/premierat-boyko-borisov-provezhda-sreshta-sas-sindikatite.html", "text": "Премиерът Бойко Борисов провежда среща със синдикатите в Министерски съвет, предаде репортер на Агенция „Фокус“. На срещата присъстват представители на двете синдикални организации - КТ \"Подкрепа\" и КНСБ, както и на индустрията. Очаква се да бъде обсъдено искането на работодателите за отпадане на клас „Прослужено време“. В сряда работниците от българската индустрия обявиха готовност за протест, ако се премахне допълнителното възнаграждение за трудов стаж и професионален опит.\r\nБиляна ИВАНОВА", "date": "2017.07.20", "title": "Премиерът Бойко Борисов провежда среща със синдикатите"}
{"url": "http://www.focus-news.net/news/2017/07/20/2417512/burgas-za-nyakolko-chasa-beshe-evakuiran-hotel-v-slanchev-bryag-zaradi-falshiv-signal-za-bomba-ne-e-otkrito-vzrivno-ustroystvo.html", "text": "За няколко часа беше евакуиран хотел в Слънчев бряг заради фалшив сигнал за бомба. Това съобщиха от ОДМВР - Бургас. Вчера, около 21.50 часа, в Районно управление – Несебър е получено анонимно телефонно обаждане за поставено самоделно взривно устройство в хотел \"Регата\" в Слънчев бряг. Своевременно районът е отцепен, като гостите на хотела и персонала му са евакуирани. Извършена е щателна проверка, но съмнителни вещи или предмети не са открити. Управителят на хотела попълнил декларация, с която поел отговорност обекта да продължи да функционира с нормален ритъм. Констатирано е, че телефонното обаждане е осъществено от уличен телефонен апарат, разположен до почивна станция \"Марица Изток\" в Несебър. По случая е образувано досъдебно производство.", "date": "2017.07.20", "title": "Бургас: За няколко часа беше евакуиран хотел в Слънчев бряг заради фалшив сигнал за бомба, не е открито взривно устройство"}
{"url": "http://www.focus-news.net/news/2017/07/20/2417509/pregled-na-osnovnite-temi-v-dobrudzhanskiya-pechat.html", "text": "„Интерактивен музей в Балчик ще представя храма на Кибела и античната крепост“, съобщава на първа страница вестник „Нова добруджанска трибуна“. В бъдещата многофункционална сграда ще има и детски музей. В духовния център на Кибела, който се смята за най-добре запазения елинистичен храм в България, археолозите са открили при аварийни разкопки множество статуи на богинята, монети от времето на император Валенс, мраморни релефи и други артефакти. „На 2 август ще бъдат обявени резултатите от трето класиране в детските градини“, съобщава изданието. Второто класиране вече е приключило, е съобщила д-р Емилия Баева. Тя е посочила също, че за разлика от детските ясли, при детските градини не е възможно да се обявяват свободни места всеки месец, тъй като двата вида детски заведения работят по различни наредби. „Хеликоптер от Шабла замина да гаси пожари в Черна гора“, съобщава всекидневникът. Хеликоптер МИ-17 на Военновъздушните сили ще се включи в спасителната операция. Късно снощи машината е пребазирана от Шабла, където е участвала в международното учение, приключило преди ден. За много високи добиви от пшеница – до 600 кг/дка, съобщава на първа страница другият регионален вестник „Добруджанска трибуна“. В областта са пожънати около 66% от пшеницата. Средният добив за областта е 580 кг/дка. Най-високи добиви отчитат в общините Каварна и Генерал Тошево. Прибрана на 74% е и реколтата от маслодайна рапица. „Участници от 9 държави събира Международният младежки фестивал „Фолклор без граници“, съобщава всекидневникът. Фестивалът ще се проведе от 24 до 16 юли в Добрич и е под патронажа на кмета Йордан Йорданов. Всяка вечер от 19 часа са предвидени дефилета, след което започват концертите на откритата сцена на площад „Свобода“. Изложба скулптора и живопис откриха в „Двореца“, съобщава изданието. Константин Симеонов и неговата съпруга Убавка Тончев завършват Художествена академия „Н. Пвлович” в София като  възпитаници на Д. Даскалов от класа по скулптура.  В момента живеят и творят в село Долни Дъбник. Известни са със своите съвместни изложби и работата си в областта на монументалната скулптура, малката пластика в камък и бронз.", "date": "2017.07.20", "title": "Преглед на основните теми в добруджанския печат"}
{"url": "http://www.focus-news.net/news/2017/07/20/2417513/ministar-nikolina-angelkova-predstoyat-proverki-na-severnoto-chernomorie-zapochvame-ot-zlatni-pyasatsi-i-prodalzhavame-v-posoka-dobrich.html", "text": "Предстоят много проверки на Северното Черноморие. Започваме от „Златни пясъци” и продължаваме в посока Добрич. Това заяви в предаването „Здравей, България” на Нова телевизия министърът на туризма Николина Ангелкова. „На плажовете проверяваме дали има 50% свободна зона, дали заведенията на територията на плажа отговарят на схемата, има ли медицински пунктове, спасителите, почистено ли е, санитарните и хигиенните условия”, поясни Ангелкова. По думите й, министерството проверява всички сигнали, които се изпращат на телефона и мейла на ведомството, както и сигналите, които гражданите изпращат до медиите.  В тази връзка е направена проверка на сигнала за мазут на плажа на Синеморец, където са установени петна по плажа, изхвърлени от морето от старо замърсяване извън териториалните води на България. „Веднага сме дали предписание на концесионера да сложи табела, че плажът към момента е замърсен и незабавно да го почисти”, заяви Николина Ангелкова.\r\nПо отношение на шума от дискотеките Ангелкова каза, че българското Черноморие тихо и семейно място за почивка и че българското Черноморие не е „Слънчев бряг”. „Нашето Черноморие предлага разнообразни видове почивки. Важно е да има обособени места, за да предлагаме това, което се търси”, заяви Ангелкова.", "date": "2017.07.20", "title": "Министър Николина Ангелкова: Предстоят проверки на Северното Черноморие – започваме от „Златни пясъци” и продължаваме в посока Добрич"}
{"url": "http://www.focus-news.net/news/2017/07/20/2417508/radio-svobodna-evropa-makedoniya-v-atina-shte-se-sastoi-sreshta-kodzias-mogerini.html", "text": "Министърът на външните работи на Гърция Никос Кодзиас ще се срещне в четвъртък с върховният представител на Европейския съюз по въпросите на външните работи и политиката на сигурност Федерика Могерини, която е на посещение в страната, предава  Радио „Свободна Европа“ в македонската си редакция.\r\nСлед разговорите между двамата дипломати, които ще се проведат в столицата Атина, е предвидена съвместна пресконференция, която ще бъде последвана от работен обяд.\r\nВ Атина Могерини ще проведе срещи  с държавния глава Прокопис Павлопулос, министър-председателя Алексис Ципрас и министърът на отбраната Панос Каменос. Тереза Герова", "date": "2017.07.20", "title": "Радио „Свободна Европа“ (Македония): В Атина ще се състои среща Кодзиас-Могерини"}
{"url": "http://www.focus-news.net/news/2017/07/20/2417506/aktsenti-v-predavaneto-dobar-den-po-radio-fokus-pirin-posveteno-na-114-ata-godishnina-ot-izbuhvaneto-na-ilindensko-preobrazhenskoto-vastanie.html", "text": "„Братя! Най-сетне многоочакваният ден за разправа с вековния ни душманин дойде вече. Кръвта на нашите невинно загинали братя от турската тирания вика високо за отплата. Погазената чест на нашите майки и сестри иска възстановяването си! Стига толкова мъки, стига толкоз позор!“ - с тези думи, точно преди 114 години, в свое възвание, Битолският революционен окръг обявява началото на въстание, което избухва на големия християнски празник Илиден. Тогава, сякаш с помощта на Свети Илия, разпрегнал конете си над многострадалната ни земя, се понесе тътенът на едно въстание, събрало в себе си духа на една идея, стремежа към една обща съдба, жаждата за независимост и обединение с Майка България, поривът за свобода на българите в Македония и Одринско – Илинденско-Преображенското въстание. От Грамос планина през Якубица, от Галичица до Огражден, от Пирин планина до Родопа, от Фере и Дедеагач до Граматиково, Странджа и Цикнихор се надигнаха над 26 000 въстаници срещу 350 000 турци. Точно днес, на датата, когато по стар стил през лятото на 1903 година пуква първата пушка на Илинденско-Преображенското въстание, в ефира на Радио „Фокус“-Пирин ще иматe възможността да слушате специалното издание на предаването „Добър ден, Благоевград“, посветено на това събитие. За да пресъздадем по-подробно събитията сме поканили и различни гости, чиито имена няма да изброявам в момента. Само ще подскажа, че сред тях има големи български историци, директори на музеи, бивши и настоящи военни, кметове и наследници на български герои участвали в Илинденската епопея. И ако сред Вас, нашите слушатели и читатели, има каквото и да е било съмнение за характера на това въстание, ако сте се поддали на лъжите на някои псевдо историци, че въстанието е македонско, то бъдете с нас в следващите часове, за да разберете защо в тази теория няма нищо истинско. \r\nВодещ в предаването от 10.00 до 18.00 часа ще бъде Ливия Нинова. С нас може да се свържете на телефоните в студиото 0885 303 373 и 073/ 88 – 55 – 81, може да ни пишете й на електронната ни поща: Pirin@focus-news.net, за да ни кажете какво е за вас тази дата.", "date": "2017.07.20", "title": "Акценти в предаването „Добър ден“ по Радио „Фокус“ – Пирин, посветено на 114-ата годишнина от избухването на Илинденско-Преображенското въстание"}
{"url": "http://www.focus-news.net/news/2017/07/20/2417516/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-yuli.html", "text": "„Софийска вода” временно ще прекъсне водоснабдяването в някои части на столицата на 21 юли. Това съобщиха от пресцентъра на дружеството.\r\nНа 21 юли 2017 г. (петък), във връзка с изграждане на сградно водопроводно отклонение на ул. „Юндола“ кв. „Подуене“, се налага спиране на водоподаването от 10.00 до 17.00 часа на клиентите на „Софийска вода”, живеещи в района на:\r\nпо ул. „Юндола“ от ул. „Георги Пеячевич“ до ул. „Велчо Атанасов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юндола“ ъгъла с ул. „Георги Пеячевич“ .\r\nНа 21 юли 2017 г. (петък), във връзка със спиране и пускане на вода за локализиране на авария на ул. „Овчо поле“ кв. „Суходол“, се налага спиране на водоподаването от 10.00 до 12.00 часа на клиентите на „Софийска вода”, живеещи в района на:\r\nул. „Бели брод“, ул. „Траян Танев“, ул. „Прилеп“, ул. „Хармония“, ул. „Прохладен кът“, ул. „Дъб“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Траян Танев“ ъгъла с ул. „Прилеп“.\r\nНа 21 юли 2017 г. (петък), във връзка с подмяна на пожарен хидрант пред бл. 56  жк. „Илинден“, се налага спиране на водоподаването от 9.00 до 19.00 часа на клиентите на „Софийска вода”, живеещи в района на:\r\nБл. 56, бл. 57, бл. 58, бл. 59, бл. 60 и ул. „Атанас Хранов“ №5.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 56.\r\nНа 21 юли 2017 г. (петък), във връзка с проектиране и изпълнение на строително-монтажни работи в обхвата на Северна скоростна тангента, се налага спиране на водоподаването от 9.00 до 15.00 часа на клиентите на „Софийска вода”, живеещи в района на Промишлена база „Илиянци“:\r\nПетролен терминал „OMV – България“, „Химснаб“, Складова база „Софарма“, Петролен терминал „Лукойл“, БКС Илиянци, „Автотранснаб“ АД.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  пред базата на „Автотранснаб“ АД.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.07.20", "title": "„Софийска вода” временно ще прекъсне водоснабдяването в някои части на столицата на 21 юли"}
{"url": "http://www.focus-news.net/news/2017/07/20/2417511/vratsa-999-dushi-ot-obshtinata-praznuvat-imen-den-na-ilinden.html", "text": "999 души от общината празнуват имен ден на Илинден. Това съобщиха от пресцентъра на Община Враца. Името Илия носят 322 мъже, Илиян се казват 332 жители на общината, а Илиан – 27. Илияна се казват 196 жени, Илиана – 67, а Илина – 17. \r\n17 души носят името Илко, 21 - Илка. \r\nВ българския народен календар Илинден е най-обичаният летен празник по време на жътва и вършитба. Наричат го още Гръмовник. На този ден възрастните разказват приказки и пеят песни за Свети Пророк Илия, който кара огнена колесница с шест коня по небето и измолва от Бога за тях здраве и благополучие, хубаво време и плодородие. Традицията повелява на този ден да се заколи курбан в чест на светеца. Според народните поверия на Илинден не бива да се работи, за да не се разсърди светията. Не бива и да се къпете в морето, дори да влизате във водите му, защото на този ден морето взима най-много жертви курбан за светеца.", "date": "2017.07.20", "title": "Враца: 999 души от общината празнуват имен ден на Илинден"}
{"url": "http://www.focus-news.net/news/2017/07/20/2417510/plovdiv-karlovo-shte-pochete-zhertvite-na-strashnoto-140-godini-po-kasno.html", "text": "Карлово ще почете жертвите на „Страшното” 140 години по-късно. И тази година се подготвя отбелязването на датата 20 юли, съобщиха за Радио „Фокус” - Пловдив от общината. През 1877 г. карловци изживяват най-страшните шест месеца от годината. На 20 юли войските на генерал Павел Карцов се оттеглят от Карлово, за да заемат позиции в Стара планина и да завардят проходите, а в градчето нахлува редовна турска армия и хиляди башибозуци. Те избиват за назидание повече от 800 души. Сред тях са почти всички пълнолетни мъже. Следват дни на кръв, сълзи и разорение, вопли на ужас, на страх и погубен живот. Когато България се радва на Освобождението, Карлово оплаква зверски избитите жертви.\r\nВ знак на почит към тях пред паметника на „Страшното” всяка година на 20 юли карловци поднасят венци и цветя. На тази дата и тази година от 11.00 часа в двора на храм „Свети Николай” в града ще бъде отслужена панихида в памет на жертвите.\r\nЦветана ТОНЧЕВА", "date": "2017.07.20", "title": "Пловдив: Карлово ще почете жертвите на „Страшното” 140 години по-късно"}
{"url": "http://www.focus-news.net/news/2017/07/20/2417514/kyustendil-nad-100-zhiteli-na-obshtinata-nosyat-imeto-iliya.html", "text": "Повече от 100 души в Община Кюстендил носят името Илия. Това съобщиха за Радио „Фокус” – Кюстендил от Териториалното звено „Гражданска регистрация и административно обслужване”. С името Илиян са наречени 74 жители на общината, а с името Илияна – 85. 74 души носят името Илчо. Девет дами са с името Илка, а седем души са наречени – Илко. Днес имен ден празнуват: Илия, Илин, Илина, Илинка, Илияна, Илко, Илка, Личо и Лина. Освен носещите името на светеца и производните му, на този ден празнуват и занаятчийските еснафи на кожарите, кожухарите, самарджиите и керемидчиите.\r\nВенцеслав ИЛЧЕВ", "date": "2017.07.20", "title": "Кюстендил: Над 100 жители на общината носят името Илия"}
{"url": "http://www.focus-news.net/news/2017/07/20/2417515/plovdiv-ot-mitropolitskiya-hram-v-grada-shte-badat-preneseni-za-poklonenie-svetinite-chast-ot-pokrova-i-rizata-na-sveta-bogoroditsa-v-hram-sv-prorok-iliya-v-selo-hvoyna.html", "text": "Православната Църква почита св. пророк Илия. По този повод в храм „Св. Пророк Илия“ в село Хвойна ще бъдат пренесени за поклонение светините – част от покрова и ризата на Света Богородица. Това съобщиха за Радио „Фокус“-Пловдив от Пловдивската митрополия. Светините бяха донесени от Русия в Пловдив за празника на митрополитския храм в града от игумен Петър Еремеев с благословението на Негово Светейшество патриарх Кирил. По повод храмовия празник на църквата „Св. Пророк Илия“ в село Хвойна ще бъде отслужена архиерейска света Литургия.\r\nВечерта светините отново ще бъдат върнати в митрополитския храм „Св. Марина“.\r\nЦветана ТОНЧЕВА", "date": "2017.07.20", "title": "Пловдив: От митрополитския храм в града ще бъдат пренесени за поклонение светините – част от покрова и ризата на Света Богородица, в храм „Св. Пророк Илия“ в село Хвойна"}
{"url": "http://www.focus-news.net/news/2017/07/20/2417518/hayko-maas-pravosaden-ministar-na-frg-podhodat-kam-turtsiya-tryabva-da-bade-po-strog.html", "text": "Ще сложи ли край Берлин на сдържаната си политика към Анкара? На фона на последните арести на правозащитници в Турция, министърът на външните работи на ФРГ Зигмар Габриел увери, че този път ще има сериозни последици от действията на Анкара. Предложенията за това какви да бъдат идват от всички страни, включително и от федералното правосъдно министерство, пише изданието Der Spiegel.\r\nГермания трябва да покаже твърдост, но в същото време и да не поставя в риск дипломатическите отношения с партньора си в НАТО. „Подходът към Турция трябва да бъде по-строг“, подчерта федералният министър на правосъдието Хайко Маас. Той одобри решението на първия дипломат на Берлин Зигмар Габриел да призове турския дипломатически представител в страната, за да получи обяснения за поредния инцидент, който хвърли сянка в отношенията между двете страни. \r\n„Трябва да вземем предвид, че в турските затвори има германски граждани, до които трябва да имаме достъп“, припомни Маас, като допълни, че рязкото влошаване или дори прекратяване на отношенията с Турция няма да подобри ситуацията за арестуваните германски граждани. \r\nВъв вторник истанбулски съд разпореди задържането на шестима активисти, включително и на германския правозащитник Петер Щойдтнер. Берлин реагира остро, като подчерта, че арестите не са „нито приемливи, нито разбираеми“ за германските власти. В четвъртък ще стане ясно какъв ще бъде отговорът на федералното правителство.  Тереза Герова", "date": "2017.07.20", "title": "Хайко Маас, правосъден министър на ФРГ: Подходът към Турция трябва да бъде по-строг"}
{"url": "http://www.focus-news.net/news/2017/07/20/2417521/voa-donald-tramp-prekratyava-programata-na-tsru-za-vaorazhavane-i-obuchenie-na-siriyskata-opozitsiya.html", "text": "Държавният глава на САЩ Доналд Тръмп планира да прекрати дългогодишната програма на Централното бюро за разузнаване (ЦРУ) за въоръжаване и обучение на умерената сирийска опозиция, воюваща с правителството на Башар Асад – мярка, за която Москва настоява от дълго време, предава радио Voice of America.\r\nОфициални лица в САЩ коментираха, че прекратяването на тайната програма е част от усилията на Тръмп да намери общ език с Руската федерация, която дълго време смяташе действията на ЦРУ за атака срещу интересите ѝ. \r\nПрограмата бе стартирана от администрацията на предходния американския президент Барак Обама през 2013 г., припомня медията.. Иван Христов", "date": "2017.07.20", "title": "VOA: Доналд Тръмп прекратява програмата на ЦРУ за въоръжаване и обучение на сирийската опозиция"}
{"url": "http://www.focus-news.net/news/2017/07/20/2417522/pregled-na-osnovnite-temi-vav-varnenskiya-pechat.html", "text": "„На учение: Обезвредиха терористи, завладели кораб“, е заглавие от първа страница в днешния брой на варненския вестник „Черно море“. Обезвреждане на терористи, завладели кораб. Това бе първата задача на военноморското учение с международно участие „Бриз 2017“. Демонстрацията се състоя на морска гара Варна и бе наблюдавана от борда на фрегатата „Дръзки“ от президента на България и главнокомандващ на Българската армия Румен Радев и министъра на отбраната Красимир Каракачанов. С помощта на вертолет „Пантер“ и съвместен екип за специални операции от ВМС и кралската морска пехота на Великобритания терористите бяха „обезвредени“, а корабът – „освободен“. „Президентът Румен Радев: Добре е, че все повече граждански институции си партнират с ВМС“, е друго заглавие в броя. „Бриз 2017“ е мащабно учение не само като брой участници, а и като широк спектър на решавани задачи и сложност на сценарий. Доволен съм от това, че все повече граждански институции и служби отработват различни елементи на взаимодействие с ВМС, както и от оперативната съвместимост с нашите партньори. Това заяви на брифинг на фрегатата „Дръзки“ президентът Румен Радев. Той коментира и въпроса с корабостроителна програма на страната. \"Първо очакваме проекта за новите кораби да бъде придвижен на следващия етап. И нещо много важно, около което се обединихме в консултативния съвет за национална сигурност. В тези проекти за модернизация на българската армия задължително да бъде включвана нашата военна индустрия под различни форми като програми за индустриално сътрудничество, каза още президентът. Корабостроителната програмата ще бъде факт, не трябва да забравяме обаче, че освен идеята за построяване на нови кораби ние трябва да отделим необходимите средства за частичната модернизация на съществуващите единици във флота\". Това каза на брифинга министърът на отбраната Красимир Каракачанов. \"В момента стоим на хеликоптерна площадка, след една частична модернизация на фрегатата, тук наистина може да кацне вертолет. Не трябва да се отказваме от това, което имаме. По отношение на строителството на нови морски съдове, задължително е това  да стане с максимално участие на нашата индустрия. По този начин парите на българския данъкоплатец ще остават в голямата си част в България и ще работят за българската икономика, за нови работни места и нови приходи в бюджета\", добави министърът. \"За пореден път българските моряци показаха своя професионализъм. Доволен съм от това, което беше демонстрирано. Има още два дни на море, които ще бъдат уплътнени максимално\". Това заяви командирът на ВМС контраадмирал Митко Петев. \"Наред с това демонстрирахме способности нашите действия да бъдат интегрирани с нашите партньори. Когато това се получи напълно, ще можем да говорим за една истинска сигурност\", каза още контраадмиралът. \r\n„Пантер“-ът паднал заради лоши условия и рискова маневра“, е друга тема в броя. Докладът за инцидента с хеликоптера „Пантер“ е готов, а причините за него са рискована маневра и лоши метеорологични условия.  Това каза днес в Шабла министърът на отбраната Красимир Каракачанов, който присъства на ВИП-деня на учението „Шабла 2017“. „Пантер“-ът падна във водата по време на тактическото учение „Черно море – 2017 г.“ на 9 юни. Най-тежко пострада командирът на екипажа Георги Анастасов, който по-късно почина, а двама негови колеги бяха ранени. Каракачанов каза, че са набелязани мерки, с които подобни инциденти да се преодоляват в бъдеще. \r\n„Плажовете на Бяла се замърсяват от случайно къмпингуващи туристи“, информира още изданието. Министърът на туризма Николина Ангелкова проведе среща с Анастас Трендафилов, кмет на Община Бяла (област Варна), който я информира за развитието на туризма в региона. Той изрази съжаление, че някои от плажовете на Бяла се замърсяват от случайно къмпингуващи туристи. Необходимо е да бъде регламентиран режимът за къмпингуването, каза министърът и допълни, че ще бъдат предложени промени в Закона за устройство на територията, които ще решат спорните казуси. \r\n„Законодателни промени във връзка с безопасността по пътищата поискаха на митинг“, е друго заглавие в броя. Законодателни промени във връзка с безопасността по пътищата поискаха на протестен митинг-шествие. Националната инициатива се проведе във Варна, Бургас, Мездра, Пловдив, Русе и София. Протестът се организира под наслов „Да спрем убийствата на пътя“. Подкрепата си за проявата заяви омбудсманът на Република България Мая Манолова. С минута мълчание в памет на жертвите и пускане на черни балони в небето започна протестът във Варна.", "date": "2017.07.20", "title": "Преглед на основните теми във варненския печат"}
{"url": "http://www.focus-news.net/news/2017/07/20/2417519/vidin-dvama-mazhe-sa-zadarzhani-za-poboy-nad-nepalnoletno-momche-v-s-chuprene.html", "text": "Двама мъже от с. Чупрене са задържани в полицейския арест за срок до 24 часа по Указа за борба с дребното хулиганство. Това съобщиха от ОДМВР-Видин. На 18 юли около 20:30 часа, на обществено място в с. Чупрене, П. Г. /20 г./ и Н. А. /25 г./ нанесли побой на непълнолетно момче.", "date": "2017.07.20", "title": "Видин: Двама мъже са задържани за побой над непълнолетно момче в с. Чупрене"}
{"url": "http://www.focus-news.net/news/2017/07/20/2417517/dots-kostadin-nushev-bogoslov-v-hristiyanstvoto-prorok-iliya-e-pochitan-kato-revnosten-bozhi-ugodnik-i-predshestvenik-na-yoan-krastitel-i-isus-hristos.html", "text": "В християнството пророк Илия е почитан като ревностен Божи угодник и предшественик на Йоан Кръстител и Исус Христос. Това каза богословът доц. Костадин Нушев в интервю за Агенция „Фокус“ по повод Илинден и за делото на св. пророк Илия. По думите му, както самият пророк Илия се противопоставял на нечестието и езичеството, което пробивало път в дворцовите среди, така и св. Йоан Кръстител е бил истински пророк, който е възвестявал истината за единния Бог и се е противопоставял срещу нечестивите нрави на тогавашните владетели. „Както пророк Илия е живял в пустинята, гонен и преследван от тогавашните управници, заради своята вяра, така и Йоан Кръстител е живял в пустинята и както се казва в Свещеното писание - е проповядвал и служил на Бога в духа на пророк Илия“, посочи доц. Нушев. Той поясни, че Йоан Кръстител го е правил със същото пламенно пророческо служение за възвестяване на словото Божие и посочващо истинския, правия път пред човеците, разобличавайки погрешните вярвания и изкривяването на истината. По думите му пророк Илия и св. Йоан Кръстител са разглеждани като предшественици на християнското монашество. Доц. Нушев поясни, че монашеският и отшелнически подвиг, свързан с оттеглянето на подвижниците в пустинята, е духовно и пророческо служение за възвестяване на словото на Божията истина като противодействие на светските заблуди и увлечения на владетелите, които понякога се отклонявали от истините на християнската вяра.\r\nДеница КИТАНОВА", "date": "2017.07.20", "title": "Доц. Костадин Нушев, богослов: В християнството пророк Илия е почитан като ревностен Божи угодник и предшественик на Йоан Кръстител и Исус Христос"}
{"url": "http://www.focus-news.net/news/2017/07/20/2417523/burgas-44-godishen-mashinist-e-postradal-pri-intsident-na-zhp-gara-v-karnobat.html", "text": "44-годишен машинист е пострадал при инцидент на жп гара в Карнобат. Това съобщиха от ОДМВР - Бургас. На 19 юли, около 13.30 часа, в Районно управление - Карнобат е получено съобщение за инцидент в района на жп гара Карнобат. Установено е, че по време на движение (при извършване на маневра за закачане на влакова композиция - пътнически вагони на международния влак Русе – Бургас), от кабината на машинистите паднал машинист с инициали Д. К., 44-годишен от Варна. Своевременно помощ му оказал 48-годишния помощник машиниста, който алармирал на тел. 112 за настъпилия инцидент и оказал първа помощ на колегата си. Пострадалият е откаран в УМБАЛ – Бургас, където е установено, че вследствие на падането получил черепно - мозъчна травма, контузия на главата и сътресение на мозъка, но е без опасност за живота. Д. К. отказал да бъде хоспитализиран и напуснал болницата.", "date": "2017.07.20", "title": "Бургас: 44-годишен машинист е пострадал при инцидент на жп гара в Карнобат"}
{"url": "http://www.focus-news.net/news/2017/07/20/2417524/blagoevgrad-486-trevisti-rasteniya-kanabis-sa-otkriti-pri-spetsializirana-aktsiya-v-zemlishteto-na-selo-yavornitsa.html", "text": "486 тревисти растения канабис са открити при специализирана акция в землището на село Яворница. Това съобщиха от ОДМВР - Благоевград. На 19 юли от полицейски служители на РУ - Петрич, е проведена акция по линия на противодействие на отглеждането и разпространението на наркотични вещества, при която са намерени около 486 броя тревисти растения. Растенията са били засадени в обезлесен участък на Държавен горски фонд в местността Золовица, землище на село Яворница, община Петрич и след направен полеви тест са реагирали положително на канабис, като общото им тегло е около 1 360 килограма. За случая е уведомена РП - Петрич. Работата продължава.", "date": "2017.07.20", "title": "Благоевград: 486 тревисти растения канабис са открити при специализирана акция в землището на село Яворница"}
{"url": "http://www.focus-news.net/news/2017/07/20/2417530/the-local-emanyuel-makron-ponasya-kritiki-ot-vsichki-strani-zaradi-ostavkata-na-nachalnika-na-generalniya-shtab-na-frantsiya.html", "text": "Политиците от ляво и дясно на политическия спектър се обединиха в критиките си към френския президент Еманюел Макрон след разгорещения му дебат с началника на Генералния щаб на Франция Пиер дьо Вилие, който в крайна сметка доведе до оставката на генерала, пише вестник The Local.\r\nПиер дьо Вилие се оттегли от поста след публичен скандал с Макрон, който започна след оплакванията на генерала относно планираното орязване на военния бюджет на страната с 850 млн. евро. Това предизвика президентът да направи публично порицание, което някои критици описаха като унижение.\r\nПо-голямата част от френското общество обвини Макрон за безпрецедентната криза, която завърши с първата оставка на началник на Генералния щаб на Франция от 1958 г. насам, въпреки че самият генерал е известен с избухливия си нрав.\r\nМарин Льо Пен, лидер на „Национален фронт“, заяви че военните са загубили „човек с огромна стойност“. Според нея оставката е показала „сериозни злоупотреби и притеснителни ограничения“ на президента.\r\nГенералният секретар на Републиканска партия заяви че „оставката на Пиер дьо Вилие е резултат от неизпълнението на поетите задължения към армията и е форма на унижение срещу военната институция“.\r\nЛидерът на крайнолявата партия „Неподчинената Франция“ Жан-Люк Меланшон също бе много критичен, отбелязвайки че коментарите на Пиер дьо Вилие относно бюджета са направени при закрити врата и той е бил задължен „да отговаря откровено“. Иван Христов", "date": "2017.07.20", "title": "The Local: Еманюел Макрон понася критики от всички страни заради оставката на началника на Генералния щаб на Франция"}
{"url": "http://www.focus-news.net/news/2017/07/20/2417525/bchk-bezplatna-prozhektsiya-na-4-kasometrazhni-obuchitelni-filma-shte-se-provede-v-doma-na-kinoto-v-stolitsata.html", "text": "Водноспасителната служба към Българския Червен кръст (БЧК) продължава да представя поредица от обучителни филми всеки четвъртък до края на юли в Дома на киното, съобщиха от пресцентъра на БЧК. Този четвъртък от 19.30 часа в Дома на киното в София ще се проведе безплатна прожекция на 4 късометражни филма на оператора Станислав Бояджиев:\r\n1. Начини за оказване на помощ при воден инцидент;\r\n2. Какво да правим, когато тръгнем в планината;\r\n3. Как да реагираме, ако възникне пожар;\r\n4. Действия при земетресение.\r\nСлед прожекцията представителите на Червенокръстката организация ще отговорят на въпросите на зрителите, касаещи водната безопасност, а всички родители (минали, настоящи или бъдещи) могат да получат „Наръчник за родителя - дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017.07.20", "title": "БЧК: Безплатна прожекция на 4 късометражни обучителни филма ще се проведе в Дома на киното в столицата"}
{"url": "http://www.focus-news.net/news/2017/07/20/2417526/pregled-na-osnovnite-temi-vav-velikotarnovskiya-pechat.html", "text": "„Вoйнa мeждy poкepcкитe клyбoвe във В. Tъpнoвo?“, е заглавие от областния всекидневник „Янтра Днес”. Мeждy poкepcкитe клyбoвe във Вeликo Tъpнoвo плaмвa вoйнa, пише в материала. Дyхoвeтe вчepa paзбyни пyбликaция в coциaлнитe мpeжи, кoятo oпoвecтявa, чe извecтният клyб “Олд Бacтapдc” e зaкpит зapaди гpyбo нecпaзвaнe нa пpaвилaтa нa МС (Motorcycle Club). Пoд зaдpacкaнa eмблeмa нa opгaнизaциятa ce cипят дeceтки кoмeнтapи. \"Дa, имa нaпpeжeниe мeждy двaтa клyбa. В нaшитe cpeди e тaкa, aкo пo-гoлeмият клyб peши, чe някoй пo-мaлък мy пpeчи, мoжe дa гo “зaкpиe”, кoмeнтиpaхa poкepи oт cтapaтa cтoлицa. Taкa cпopeд нeпиcaнитe пpaвилa нa мoтopджиитe във Вeликo Tъpнoвo Hells Angels e peшил “дa зaкpиe” cвoя пoбpaтим “Олд Бacтapдc”. “Янтpa ДНЕС” нayчи, чe тъй нapeчeнoтo “зaкpивaнe” e cтaнaлo във втopник.\r\n“Предлагат промени в борда на МОБАЛ “Д-р Стефан Черкезов“, е друга тема в ежедневника. Здравното министерство като мажоритарен собственик с 51 процента на капитала на МОБАЛ “Д-р Стефан Черкезов“ АД във Велико Търново предлага промени в състава на Съвета на директорите на лечебното заведение. Те ще бъдат обсъждани на 7 август 2017 г. На извънредно общо събрание  на акционерите, стана ясно на заседание на общинската комисия по здравеопазване в старата столица. Предложението на МЗ е болницата да се управлява от Съвета на директорите, в който влизат д-р Стефан Филев, Лилия Вълчева и д-р Сибила Маринова.\r\n“Почерпен шофьор се блъсна странично в стълб в Лясковец“, е акцент от трета страница на ежедневника. “Община Велико Търново кандидатства с проект за 1,1 млн. лв за комплекс от социални услуги за деца“ четем на страници четвърта в изданието. “Америка – опитай всичко, което решиш“ пише на страница пет във всекидневника. На страница шест четем: „Д-р Теодор Марков: Човек е толкова голям, колкото е голяма щедростта му към нуждаещите се хора“.\r\n“БФС прати “Етър“ срещу “Верея“ отново в Ловеч, феновете недоволни“, е заглавие, поместено на спортната страница на вестник „Янтра Днес“.\r\n„10 киберпрестъпления ни дебнат в нета, „финансови мулета“ точат пари“, е тема от първа страница на другия областен ежедневник - “Борба“. 10 различни киберпрестъпления ни дебнат в интернет и всеки обикновен човек може да стане тяхна жертва, без да разбере. За да няма такава опасност, Областната дирекция на МВР във Велико Търново, три общини, мощна фирма за интернет доставки, банки, Регионалното управление на образованието, Бюрото по труда, обществени организации и в. „Борба“ участват в проект за превенция на измамите в нета.\r\n“Състави от осем държави идват за Международния фолклорен фестивал във Велико Търново“, е друг акцент от ежедневника. Състави от Аржентина, Перу, Грузия, Колумбия, Египет, Сърбия, Чили, остров Мавриций и България ще участват в XX международен фолклорен фестивал, който започва в събота във Велико Търново. Групите от Грузия, Перу, Колумбия и Чили идват за първи път не само в старата столица, но и в България, каза вчера председателят на ЦИОФФ Емил Павлов, който е и основен организатор и инициатор на феста вече две десетилетия. Танцьорите от остров Мавриций участват във фестивала за втори път, като първото им идване е било точно преди 10 г. Българските състави, които са и своеобразен домакин на фестивала, са „Търновче“ и „Искра“ от Велико Търново, „Сидер войвода“ от Горна Оряховица, „Жар“ и Академичен фолклорен ансамбъл от София. 200 са танцьорите, които ще изнесат осем концерта на сцената в Летния театър във Велико Търново. Концертите са всяка вечер от 22 до 29 юли и започват в 20 часа. Някои от групите ще танцуват и в близките до Велико Търново градове, но ще стигнат и до Ловеч, Поморие, Казанлък и Трявна.\r\n“Кола излетя в 10-метрова пропаст в Хаинбоаз, шофьорът оцелял по чудо“, “В Горна Оряховица набират желаещи за доброволно формирование “Раховец“, “Търновската община иска четири училища и една детска градина да станат средищни“ и “Областният управител върна решението на златаришките съветници за заплатата и работното време на председателят им“ са други заглавия от страниците на всекидневника.\r\n“Мачът “Етър ВТ“ – “Верея“ на 31 юли отново в Ловеч, в петък отварят офертите за осветлението на стадион “Ивайло“, “Пълен комплект медали за Ралица Митева от държавното по плуване“ и “21 футболисти картотекира “Локомотив“ за новия сезон във Втора лига“, са акцентите от спортната страница на изданието.", "date": "2017.07.20", "title": "Преглед на основните теми във великотърновския печат"}
{"url": "http://www.focus-news.net/news/2017/07/20/2417520/spetsializiranata-prokuratura-predade-na-sad-18-litsa-po-deloto-ktb.html", "text": "Днес Специализираната прокуратура внесе обвинителен акт по досъдебното производство “КТБ“. Това съобщиха от пресцентъра на Прокуратура на Република България. Обвинителният акт във всичките му копия е над 210 000 страници.\r\nПо делото са привлечени като обвиняеми 18 лица, като окончателни и прецизни обвинения, описани в над 5000 страници, са предявени на всяко от обвинените лица. Разпитани са повече от 400 свидетели. Изготвени са над 90 експертизи от 27 вещи лица. Обемът на събрания  доказателствен материал, заедно с веществените доказателства и приложенията, надхвърля 1360 тома. На съд са предадени: Цветан Василев, Снежанка Велева – Стефанова,  Маргарита Голева, Александър Панталеев, Красимир Хаджидинев, Георги Христов, Мария Димова, Борислава Тренева - Кючукова, Маргарита Петрова, Елка Стойкова, Елена Инджева, Рангел Стойчев, Светлана Георгиева, Илиан Зафиров, Георги Зяпков, Цветан Гунев, Румен Симеонов И Славияна Данаилова - Велева.", "date": "2017.07.20", "title": "Специализираната прокуратура предаде на съд 18 лица по делото „КТБ“"}
{"url": "http://www.focus-news.net/news/2017/07/20/2417529/montana-80-godishen-mazh-e-stanal-zhertva-na-telefonna-izmama-sas-sumata-ot-5-000-lv.html", "text": "80-годишен мъж е станал жертва на телефонна измама със сумата от 5 000 лв. Това съобщиха от ОДМВР - Монтана. Вчера, около 11.00 часа, на домашния телефон на 80-годишен мъж от Монтана позвънил мъж, който се представил за полицай от областния град и помолил за съдействие за залавянето на банда престъпници, като за целта възрастният мъж трябвало да се предаде всичките налични в дома пари. Мъжът се съгласил да съдейства и оставил до кофата за боклук пред дома си сумата от 5 000 лв. По случая е образувано досъдебно производство в РУ - Монтана.", "date": "2017.07.20", "title": "Монтана: 80-годишен мъж е станал жертва на телефонна измама със сумата от 5 000 лв."}
{"url": "http://www.focus-news.net/news/2017/07/20/2417531/tsvetan-tsvetanov-predlozhenieto-na-korneliya-ninova-za-zemite-sme-go-podkrepyali-predi-godini-gerb-vinagi-sme-zashtitavali-natsionalnite-interesi.html", "text": "Предложението на Корнелия Нинова за земите като начин на подход ГЕРБ сме го подкрепили преди години. Това каза председателят на  ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“.  „Поводът за днешната трибунка е темата за земите и начинът, по който се дискутира в публичното пространство съответната поправка“, каза той. Цветанов отчете, че ГЕРБ вчера са подкрепили предложението на Корнелия Нинова по  тази тема да се търси обединение на всички парламентарни групи и сред всички български евродепутати. „Това, което беше направено като предложение ние сме го подкрепяли като начин на подход в продължение на години“, коментира Цветанов. Той посочи, че дебатът за земите се е водил в парламента през 2013 г. Цветанов обяви, че ГЕРБ винаги са защитавали националните интереси. \r\nДеница КИТАНОВА", "date": "2017.07.20", "title": "Цветан Цветанов: Предложението на Корнелия Нинова за земите сме го подкрепяли преди години - ГЕРБ винаги сме защитавали националните интереси"}
{"url": "http://www.focus-news.net/news/2017/07/20/2417527/v-sadebnata-palata-shte-se-provede-brifing-vav-vrazka-s-vneseniya-obvinitelen-akt-po-dosadebnoto-proizvodstvo-za-ktb.html", "text": "В Съдебната палата ще се проведе брифинг във връзка с внесения обвинителен акт по досъдебното производство за “КТБ“. Това съобщиха от пресцентъра на Прокуратура на Република България. Брифингът ще се проведе от 14.00 часа днес, в зала №2 на ет. 4 в Съдебната палата. Административният ръководител на Специализираната прокуратура Иван Гешев ще изложи подробности за внесения обвинителен акт по досъдебното производство “КТБ“.", "date": "2017.07.20", "title": "В Съдебната палата ще се проведе брифинг във връзка с внесения обвинителен акт по досъдебното производство за “КТБ“"}
{"url": "http://www.focus-news.net/news/2017/07/20/2417528/pazardzhik-praznichna-sveta-liturgiya-po-povod-ilinden-se-otsluzhva-v-pravoslavnite-hramove-v-grada.html", "text": "Празнична света литургия по повод Илинден се отслужва в православните храмове в Пазарджик, предаде репортер на Радио „Фокус“ – Пазарджик. Денят е посветен на Свети пророк Илия. Според старо поверие на Илинден хората не трябва да влизат в реките и в морето, защото може да се удавят, тъй като на своя празник Св. Илия обичал „да си взима курбан”. Традицията повелява на този ден да се заколи курбан в чест на светеца. Обикновено се избира най-старият петел, т. нар. „баща“. Стопанката на къщата става рано призори и замесва погача - „боговица“, и „колач“ за свети Илия. Готви се курбан, който се освещава. Край могила, параклис, оброчище или стари дъбови дървета извън селото се нарежда трапеза. Според народните поверия на Илинден не бива да се работи, за да не се разсърди светията. На този ден имен ден имат Илия, Илиян, Илияна, Илкo и Илкa. Това е професионален празник и на абаджиите, кожухарите и терзиите, чийто патрон и покровител и свети пророк Илия.\r\nАлбена ЖИЛЕКОВА", "date": "2017.07.20", "title": "Пазарджик: Празнична света литургия по повод Илинден се отслужва в православните храмове в града"}
{"url": "http://www.focus-news.net/news/2017/07/20/2417533/kyustendil-poveche-ot-600-dushi-shte-uchastvat-v-traditsionniya-sabor-na-pensionerite-v-osogovska-planina.html", "text": "Повече от 600 души ще участват в традиционния събор на пенсионерите в Осоговска планина. Това съобщи за Радио „Фокус” – Кюстендил Малинка Чингарска, председател на общинската организация на пенсионерите в Кюстендил. По думите й съборът ще започне от 11.00 часа в местността „Три буки” и ще продължи през целия ден. Мероприятието се провежда за десета поредна година. В събора тази година участват и пенсионери от клубовете от Перник, Радомир и Земен, поканени са и гости от София. \r\n„За гостите на събора е подсигурена музикална програма от Община Кюстендил. Това е една добра възможност пенсионерите да се съберат на едно място, да общуват, да съберат билки за зимата и да се отделят от ежедневието”, каза Чингарска.\r\nВенцеслав ИЛЧЕВ", "date": "2017.07.20", "title": "Кюстендил: Повече от 600 души ще участват в традиционния събор на пенсионерите в Осоговска планина"}
{"url": "http://www.focus-news.net/news/2017/07/20/2417536/vladimir-uruchev-gerbenp-redno-e-da-prehvarlim-debata-za-zemedelskite-zemi-ot-tona-na-emotsiite-v-praveneto-na-zakonodatelstvo-pozvolyavashto-da-si-sahranim-zemyata.html", "text": "Редно е да прехвърлим вече започналия дебат в нашето общество от тона на емоциите в руслото на това да направим такова законодателство и изменения, които да позволят да си съхраним земята. Това каза евродепутатът от ГЕРБ/ЕНП Владимир Уручев по време на брифинг в Народното събрание, предаде репортер на Агенция „Фокус“. „Да позволим селското стопанство и хората, които работят по нашите села, да си живеят там и да премахнем всички опасности от спекулативни сделки, ръст на цени и загуба на земеделска земя за други нужди“, каза още Уручев. \r\nДеница КИТАНОВА", "date": "2017.07.20", "title": "Владимир Уручев, ГЕРБ/ЕНП: Редно е да прехвърлим дебата за земеделските земи от тона на емоциите в правенето на законодателство, позволяващо да си съхраним земята"}
{"url": "http://www.focus-news.net/news/2017/07/20/2417538/emsc-zemetresenie-ot-41-po-skalata-na-rihter-e-registrirano-v-gartsiya.html", "text": "Земетресение с магнитуд от 4,1 по скалата на Рихер е регистрирано в 10.15 часа в четвъртък на територията на Гърция, показва справка на официалната интернет страница на Европейския средиземноморски сеизмологичен център.\r\nЕпицентърът на труса е на 161 км западно от столицата Атина и на 27 км североизточно от Патра, с дълбочина един километър под земната кора.\r\nНяма приведени данни за материални щети или пострадали. Тереза Герова", "date": "2017.07.20", "title": "EMSC: Земетресение от 4,1 по скалата на Рихтер е регистрирано в Гърция"}
{"url": "http://www.focus-news.net/news/2017/07/20/2417535/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Политиците от ляво и дясно на политическия спектър се обединиха в критиките си към френския президент Еманюел Макрон след разгорещения му дебат с началника на Генералния щаб на Франция Пиер дьо Вилие, който в крайна сметка доведе до оставката на генерала, пише вестник The Local.\r\nПиер дьо Вилие се оттегли от поста след публичен скандал с Макрон, който започна след оплакванията на генерала относно планираното орязване на военния бюджет на страната с 850 млн. евро. Това предизвика президентът да направи публично порицание, което някои критици описаха като унижение.\r\nПо-голямата част от френското общество обвини Макрон за безпрецедентната криза, която завърши с първата оставка на началник на Генералния щаб на Франция от 1958 г. насам, въпреки че самият генерал е известен с избухливия си нрав.\r\nМарин Льо Пен, лидер на „Национален фронт“, заяви че военните са загубили „човек с огромна стойност“. Според нея оставката е показала „сериозни злоупотреби и притеснителни ограничения“ на президента.\r\nГенералният секретар на Републиканска партия заяви че „оставката на Пиер дьо Вилие е резултат от неизпълнението на поетите задължения към армията и е форма на унижение срещу военната институция“.\r\nЛидерът на крайнолявата партия „Неподчинената Франция“ Жан-Люк Меланшон също бе много критичен, отбелязвайки че коментарите на Пиер дьо Вилие относно бюджета са направени при закрити врата и той е бил задължен „да отговаря откровено“.\r\n*** Министърът на външните работи на Италия Анджелино Алфано увери съседна Австрия, че ситуацията край алпийския проход Бренер е под контрол, пише вестник Der Standard.\r\nВ рамките на посещение в Болцано, Алфано увери, че на Бренер „всичко работи перфектно и няма рискове за сигурността\". Като гост на среща с предприемачи за насърчаване на износа, италианският външен министър отказа да говори за проблемите с миграцията, припомняйки единствено позицията на Рим, съгласно която справянето с бежанския натиск трябва да се случва още край бреговете на Либия. \r\nПо повод напрежението между Рим и Виена, произтичащо от мигранската криза, Алфано заяви: „Предизборната кампания в Австрия е към своя край и в някакъв момент след това отношенията отново ще бъдат нормални“.\r\n„Единствената причина за сегашните действия и дискусиите в Австрия със сигурност са предстоящите избори, където всеки иска да се изкаже по бежанския въпрос“, заяви бивш политик от Южен Тирол. \r\nПо-рано бе съобщено, че министърът на отбраната на Австрия Ханс Петер Доскозил планира „навременна“ реакция за справяне с мигрантския поток, която предвижда възстановяването на проверките по границата с Италия – усилие, което ще бъде подкрепено от армията.\r\nЗа гарантиране на сигурността по границите са на разположение общо 750 военнослужещи, които ще бъдат разположени във федералните провинции Тирол и Каринтия. В случай на аварийна ситуация частите трябва да бъдат напълно готови за реакция в рамките на три дни. \r\nВ понеделник военното ведомство във Виена изпрати тежко оборудване в Тирол, включително танкове, с които да бъдат охранявани пътищата в района на тунела „Бренер“, свързващ двете съседни държави.\r\n*** Ще сложи ли край Берлин на сдържаната си политика към Анкара? На фона на последните арести на правозащитници в Турция, министърът на външните работи на ФРГ Зигмар Габриел увери, че този път ще има сериозни последици от действията на Анкара. Предложенията за това какви да бъдат идват от всички страни, включително и от федералното правосъдно министерство, пише изданието Der Spiegel.\r\nГермания трябва да покаже твърдост, но в същото време и да не поставя в риск дипломатическите отношения с партньора си в НАТО. „Подходът към Турция трябва да бъде по-строг“, подчерта федералният министър на правосъдието Хайко Маас. Той одобри решението на първия дипломат на Берлин Зигмар Габриел да призове турския дипломатически представител в страната, за да получи обяснения за поредния инцидент, който хвърли сянка в отношенията между двете страни. \r\n„Трябва да вземем предвид, че в турските затвори има германски граждани, до които трябва да имаме достъп“, припомни Маас, като допълни, че рязкото влошаване или дори прекратяване на отношенията с Турция няма да подобри ситуацията за арестуваните германски граждани. \r\nВъв вторник истанбулски съд разпореди задържането на шестима активисти, включително и на германския правозащитник Петер Щойдтнер. Берлин реагира остро, като подчерта, че арестите не са „нито приемливи, нито разбираеми“ за германските власти. В четвъртък ще стане ясно какъв ще бъде отговорът на федералното правителство.\r\n*** Ако Великобритания напусне Европейския съюз без сделка, това ще има „широко обхватен, разрушителен и дълбок“ ефект върху британската икономическа и правна система, пише вестник The Guardian. \r\nДори след като консерваторите загубиха парламентарното си мнозинство след изборите, министър-председателят Тереза Мей поиска от обществото подкрепа за това тя да продължи да се придържа към мантрата: „никаква сделка е по-добре от лоша сделка“. \r\nНо доклад за „Променящата се Европа“, който събира експерти от областта на политиката, правото и икономиката, показва, че ако Лондон напусне през 2019 г. без споразумение, това ще засегне всички сфери от ядрената индустрия до сигурността на договорите. \r\n„Нашите изследвания показват, че хаотичен Брекзит, поне в краткосрочен план, ще породи политическа криза, юридически безпорядък и икономическо бедствие. Този доклад ясно посочва, че „липсата на сделка“ е изход, който британското правителство трябва да се бори да избегне“, коментира Ананд Менон, преподавател в „Кингс Колидж“ в Лондон. \r\nДокладът разглежда четири сценария, при които не се сключва сделка. При единия изтича времето, т. е. двугодишният период на преговори, който започна да тече, след като Мей задейства член 50 в края на март. При втория вариант става дума за предварителен Брекзит, като при него Великобритания напуска преговорите преди 2019г. Третият сценарий разглежда възможността, при която се постига сделка за Брекзит, но не и споразумение за свободна търговия. И последният вариант е така нареченият „хаотичен Брекзит“, който е най-неблагоприятният от всички. При него не се постига никаква сделка дори по въпросите за напускането на блока.\r\n*** Проучване показва, че 57% от фирмите във Великобритания разглеждат сценарии за непредвидени ситуации, свързани с Брекзит, но едва 11% от тях са започнали вече да прилагат своите планове, пише вестник Politico. \r\nИзследването, което е подготвено от Института на директорите в Лондон, е било извършено през първите две седмици на юли. То посочва, че много от компаниите не бързат да предприемат значителни промени в своя начин на работа, тъй като изчакват да получат повече яснота от правителството.  \r\n„Ние трябва да проведем цялостна и откровена дискусия с всички преговарящи страни за това как ще изглежда преходът, като това трябва да се случи доста преди март 2019г.“, коментира генералният директор на Института Стивън Мартин.\r\n***", "date": "2017.07.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/20/2417534/danail-kirilov-pg-na-gerb-predlozhihme-nay-balansiranite-resheniya-za-sobstvenostta-i-polzvaneto-ne-zemedelskite-zemi-prez-2014.html", "text": "ПГ на ГЕРБ предложихме най-балансираните решения за собствеността и ползването не земеделските земи през 2014. Това каза председателят на  Правната комисия и депутат от ПГ на ГЕРБ Данаил Кирилов по време на брифинг в Народното събрание, предаде репортер на Агенция „Фокус“.  Данаил Кирилов припомни дебатите през 2014 г. във връзка със собствеността и ползването на земеделските земи. „Нашата парламентарна група, колегите юристи, членове на Комисията по земеделие активно участваха във всички дебати, които касаеха въпросите свързани със собствеността върху земеделски земи и възможността да се придобиват от трети лица, небългарски граждани. Макар да сме били опозиция през 42-ото НС с г-жа Цвета Караянчева участвахме в дебата на тогавашната комисия по земеделие, бяхме основни предложители във връзка с измененията“, коментира Кирилов. Той заяви, че от ГЕРБ са предложили най-балансираните решения, които са били диференцирали с оглед ангажиментите ни като държава членка на ЕС. „Другият режим, който касаеше придобиване на земеделска земя от граждани и субекти от трети държави“, допълни Кирилов. Депутатът от ГЕРБ заяви, че тогава са се  възприели техните предложения  и са продължили да участват и във всички последващи изменения.", "date": "2017.07.20", "title": "Данаил Кирилов: ПГ на ГЕРБ предложихме най-балансираните решения за собствеността и ползването не земеделските земи през 2014"}
{"url": "http://www.focus-news.net/news/2017/07/20/2417532/lokalno-makedoniya-dogovorat-mezhdu-balgariya-i-makedoniya-shte-otvori-nova-stranitsa-v-dvustrannite-otnosheniya-uveri-ekaterina-zaharieva.html", "text": "Текстът на Договора за добросъседство с Македония е финализиран и българската страна няма намерение да води нови преговори. Споразумението е важна нова страница в отношенията между двете страни, но след подписването остава да се свърши още много работа. Това заяви вицепремиерът и министър на външните работи на България Екатерина Захариева в интервю за местна медия, пише скопското електронно издание „Локално“ .\r\n„Нямаме намерения да водим повече преговори, това е договорът, който правителството на България ще подпише, и се надявам, че ще бъде подкрепен и от парламента. Езиковата клауза е ясна от 1999 г. Тя не се е променила. Договорите по принцип не признават нито езици, нито народи, а езиковата клауза е ясна още от 1999 г. Подписваме договор с Македония на официалните езици\", подчерта Захариева.\r\nВъв връзка с 77-те български граждани, на които Турция е забранила достъпа на тяхна територия, Захариева заяви, че България е поискала информация за лицата. „Поискахме такава информация от турските власти. Нашите служби нямат данни за тези 77 граждани. Нека да видим дали има ги тези хора и кои са тези терористи. Искаме да имаме официална информация, с които точно терористични организации, според турската държава, са свързани тези 77 граждани. Надявам се, че скоро ще отговорят \", добави още Захариева. Тереза Герова", "date": "2017.07.20", "title": "„Локално“ (Македония): Договорът между България и Македония ще отвори нова страница в двустранните отношения, увери Екатерина Захариева"}
{"url": "http://www.focus-news.net/news/2017/07/20/2417539/varna-v-ramkite-na-sedmitsata-na-vodnoto-spasyavane-v-grada-shte-se-provede-desetiyat-turnir-po-vodno-spasyavane-za-deystvashti-spasiteli.html", "text": "Във Варна продължават инициативите, свързани със Седмицата на водното спасяване, която продължава до 21 юли, предаде репортер на Радио „Фокус“ – Варна. Инициативата се организира за поредна година от Областния съвет на БЧК – Варна, дружеството на специалистите по водно спасяване към БЧК – Варна, както и Община Варна. След курортите Златни пясъци и Св. св. Константин и Елена днес демонстрация по водно спасяване се провежда в СОК „Камчия“. По-късно през деня, от 18.00 часа,  на „Слънчев ден“ ще се проведе Десетия турнир по водно спасяване на море за действащи спасители. Атрактивната надпревара в 3 дисциплини ще покаже нивото на подготовка на работещите по цялото крайбрежие водни гардове, тъй като участниците са не само от Северното Черноморие, а и от Слънчев бряг и Приморско. В петък е предвидена кръгла маса по проблемите на водното спасяване.\r\nМарияна ВАЛЕНТИНОВА", "date": "2017.07.20", "title": "Варна: В рамките на Седмицата на водното спасяване в града ще се проведе десетият турнир по водно спасяване за действащи спасители"}
{"url": "http://www.focus-news.net/news/2017/07/20/2417537/blic-sarbiya-polkovnik-mayk-spragins-e-noviyat-komandvasht-na-amerikanskite-chasti-v-kosovo.html", "text": "Американските части в състава на KFOR в Косово имат нов командващ, полковник Майк Спрагинс, предава сръбското електронно издание Blic, като уточнява че церемонията по смяната на командването се е състояла в базата \"Бондстил\", край Урошевац.\r\nСпоред изданието в речта си при приемането на длъжността новият американски командващ е заявил, че \"диалогът между Прищина и Белград е ключов за опазването на мира в региона\", и е обявил, че американските сили в Косово ще бъдат увеличени.\r\nСпоред Blic се очаква пристигането на още 500 американски военнослужещи, които да гарантират сигурността в източната част на страната.. Тереза Герова", "date": "2017.07.20", "title": "\"Blic\" (Сърбия): Полковник Майк Спрагинс е новият командващ на американските части в Косово"}
{"url": "http://www.focus-news.net/news/2017/07/20/2417543/vitsepremierat-valeri-simeonov-beshe-greshka-da-kazvam-lichnoto-si-mnenie-za-klas-prosluzheno-vreme-prie-se-kato-pozitsiya-na-pravitelstvoto-shte-se-postaraya-da-ne-se-povtarya.html", "text": "Без някой да го е искал от мен лично изказвам съжаление за отзвука, който предизвикаха думите ми, личното ми мнение. Преценявам, че беше грешка да казвам личното си мнение, защото то се прие като позиция на правителството и се наложи да се влиза в този неприятен обяснителен режим. Това каза вицепремиерът Валери Симеонов в Министерски съвет след среща с премиера Бойко Борисов и синдикатите, предаде репортер на Агенция „Фокус“. „Съжалявам, че съм си изразил личното мнение, ще се постарая занапред това да не се повтаря“, коментира той. „Току що приключи среща при министър-председателя с присъствието на министъра на финансите, както и представителите на синдикатите. Срещата беше предизвикана от широкия медиен отзвук от мое изявление, което изрично подчертах, че е лично по повод виждането ми по въпроса за т. нар. клас“, посочи вицепремиерът. „На срещата обсъдихме както този въпрос, така и като цяло работата на Националния съвет за тристранно сътрудничество и се обединихме се около позицията, че всички теми, свързани с трудовото законодателство, трябва да бъдат обсъждани там“, обясни Валери Симеонов. Той допълни, че предстои да се въведат организационни промени в работата на съвета с приемането на програма, в която да са заложени всички спорни и актуални въпроси. \r\nБиляна ИВАНОВА", "date": "2017.07.20", "title": "Вицепремиерът Валери Симеонов: Беше грешка да казвам личното си мнение за клас \"прослужено време\", прие се като позиция на правителството, ще се постарая да не се повтаря"}
{"url": "http://www.focus-news.net/news/2017/07/20/2417541/vidin-v-11-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В 11 населени места във Видинска област ще бъде нарушено водоподаването, предаде репортер на Радио „Фокус“ – Видин. На електронната страница на местното водоснабдително дружество е посочено, че причината е в аварии по водопроводната мрежа. В селата Градец и Буковец отстраняването на авариите ще продължи до 13.00 часа, до тогава местните жители няма да имат питейна вода. В селата Коста Перчово и Подгоре заради аварии на улични водопроводи водоподаването ще бъде спряно до 14.00 часа. Водоподаването ще бъде спряно и в още 7 населени места до 17 часа. Това са селата Боровица, Яньовец, Върбовчец, Гара Орешец, Медовница, Воднянци и Карбинци, причината е авария на главен водопровод Ф250.", "date": "2017.07.20", "title": "Видин: В 11 населени места от областта ще бъде нарушено водоподаването заради аварии"}
{"url": "http://www.focus-news.net/news/2017/07/20/2417542/nap-burgas-121-narusheniya-sa-konstatirani-po-yuzhnoto-chernomorie-prez-parvata-polovina-na-yuli.html", "text": "Засиленият контрол на НАП Бургас по Южното Черноморие осветли опити за умишлено избягване на регистрация по ЗДДС чрез прехвърляне на търговски обекти на фирми, които не притежават активи като по този начин се цели ощетяване на републиканския бюджет със суми в особено големи размери, съобщиха от Териториалната дирекция на НАП – Бургас. От приходното ведомство в града уточниха, че данъчните закони дават право на НАП да разглежда тези фирмени „маневри“ като опити за умишлено избягване на задължителна регистрация по ЗДДС (при достигане на оборот от 50 000 лева) като при всеки подобен случай, на облагане ще подлежи сумарният оборот на всички фирми, експлоатирали даден търговски обект. \r\nВсички собственици и управители на запечатани, поради неиздаване на касови бележки, търговски обекти, ще бъдат проверявани за произход на доходите. „Нерегламентираните парични потоци винаги имат крайна спирка, но трябва да е ясно, че НАП все по-бързо и ефективно открива тези места“, коментира контролните действия директорът на дирекция „Контрол“ в териториалната структура на приходното ведомство Пенка Жекова. \r\nПрез първата половина на месец юли по Южното Черноморие са извършени 810 оперативни проверки, които са установили 121 нарушения. Патрулните двойки на териториалната структура са посетили други 1380 обекта, от които са направени контролни покупки. На непрекъснато наблюдение чрез дистанционната връзка с НАП са поставени и повече от 200 обекта по Южното Черноморие като високооборотните дискотеки, барове и заведения в най-големия черноморски курорт Слънчев бряг са и под  открито наблюдение. Проверяващите екипи са се натъкнали на, макар и отделни, но фрапиращи данъчни нарушения, като например обекти, извършващи дейност без касов апарат. От НАП Бургас коментират, че засиленият контрол води до сериозен дисциплиниращ ефект в поведението на търговците в посока доброволно спазване на законодателството и напомнят, че при неиздаване на касова бележка търговският обект подлежи на запечатване за срок до 30 дни. От началото на юли тази мярка е била наложена на 31 търговски обекта, сред които масажни студия, магазини, заведения за хранене и плажни атракциони.", "date": "2017.07.20", "title": "НАП – Бургас: 121 нарушения са констатирани по Южното Черноморие през първата половина на юли"}
{"url": "http://www.focus-news.net/news/2017/07/20/2417544/emsc-zemetresenie-ot-45-po-skalata-na-rihter-e-registrirano-v-azerbaydzhan.html", "text": "Земетресение с магнитуд от 4,5 по скалата на Рихер е регистрирано в 10.22 часа четвъртък на територията на Азербайджан, показва справка на официалната интернет страница на Европейския средиземноморски сеизмологичен център.\r\nЕпицентърът на труса е бил на 60 км югоизточно от Зардаб, с дълбочина от 57 км под земната кора. Тереза Герова", "date": "2017.07.20", "title": "EMSC: Земетресение от 4,5 по скалата на Рихтер е регистрирано в Азербайджан"}
{"url": "http://www.focus-news.net/news/2017/07/20/2417545/balkan-insight-v-makedoniya-predlozhiha-zakon-koyto-da-oblekchi-zhivota-na-pushachite.html", "text": "Депутати от управляващото мнозинство в Македония предложиха закон, който цели да облекчи стриктната забрана за пушене на публични места, предаде Balkan Insight. Според тях забраната нанася щети на туристическия бизнес и нарушава индивидуалните права на пушачите.\r\nУправляващото мнозинство предлага поправки, които ще позволят на пушачите да пушат в кафета и ресторанти, ако те изпълняват определени критерии за климатизацията на помещенията. Зоната за пушене трябва да бъде не по-голяма от 30 % от площта на обекта.\r\nСпоред сегашната регулация пушенето е позволено само на открити тераси и извън кафетата и ресторантите, което според депутатите довежда до снижаване на оборота на заведенията, особено през зимата. Иван Христов", "date": "2017.07.20", "title": "Balkan Insight: В Македония предложиха закон, който да облекчи живота на пушачите"}
{"url": "http://www.focus-news.net/news/2017/07/20/2417540/desislava-taneva-gerb-neobhodima-e-nova-regulatsiya-na-pozemlenite-otnosheniya-koyato-da-reglamentira-polzvaneto-na-zemite-ot-zemedelskite-proizvoditeli-za-zemedelski-tseli.html", "text": "Необходима е нова регулация на поземлените отношения, която да регламентира ползването на земите от земеделските производители за земеделски цели. Това каза депутатът от ГЕРБ Десислава Танева по време на брифинг в Народното събрание, предаде репортер на Агенция „Фокус“.  „Дебатът за регулации, за необходимостта от въвеждането им и промяна на отношенията към земеделската земя е повдигнат на ниво ЕС и този въпрос е повдигнат не само от новите страни членки, а и от старите. В навечерието на същинския дебат сме за обща селскостопанска политика“, посочи тя и обясни, че изкривяванията по нея са вследствие на липсата на каквато и да е регулация в поземлените отношения. „В новите страни членки поради недосатъците на рестиционните процеси след демокрациите проблемите са най-тежки“, обясни тя. „Необхдимостта от нова регулация на обществените и поземлените отношения е повдигната на ниво Брюксел от всички страни членки със следната посока: земеделската земя не може да се гледа не нея като стока за търговия, от която да се излъчват финансово дивиденти“, посочи Танева. По  думите й ползването на земеделската земя като финансов инструмент води до вдигането на рентите.  Танева посочи, че в България като нова страна членка  режимът на търговия със земеделски земи е най-либерален. „Ние, ползвайки тази комуникация на комисията, ползвайки наръчника, който есента ще стане публичен да седнем на един обществен дебат и да предложим нова регулация, така че да спрем изкривяванията“, коментира депутатът от ГЕРБ.  Според нея обществото е изключително чувствително на тема \"земя\", включително поради процесите, които са се случили последните години. По думите й трябва да се обединим и всички депутати в европарламента да я защитят и да излезе общо европейско решение, което удовлетворява нашите необходимости и да направим национално законодателство.\r\nДеница КИТАНОВА", "date": "2017.07.20", "title": "Десислава Танева, ГЕРБ: Необходима е нова регулация на поземлените отношения, която да регламентира ползването на земите от земеделските производители за земеделски цели"}
{"url": "http://www.focus-news.net/news/2017/07/20/2417547/plamen-dimitrov-knsb-ot-sreshtata-pri-premiera-boyko-borisov-se-razbra-che-dobavkata-za-profesionalen-opit-i-stazh-ne-e-temata-na-balgariya-v-momenta.html", "text": "От срещата при премиера разбрах, че това което коментираме, а именно добавката за професионален опит и стаж не е темата на България в момента. Това каза председателят на КНСБ Пламен Димитров в Министерски съвет след среща с премиера Бойко Борисов и вицепремиера Валери Симеонов, предаде репортер на Агенция „Фокус“. „Темата са доходите, кадрите, които липсват, увеличението на пенсиите, реформите в образованието и здравеопазването“, заяви той. „Затова от следващата седмица ще търсим конкретните теми, в които социалните партньори и бизнеса заедно с нас да дадем най-добрите решения, за да бъдат тези реформи придвижени в следващите години в рамките на това управление“, посочи Пламен Димитров. „Важно е да стане ясно, че класът прослужено време го няма от 2007 година в България. Някои са пропуснали, в това число и депутати тази доста сериозна промяна. Класът прослужено време се отмени и беше заменен с добавката за професионален опит и стаж, която е доста по-различна“, обясни Пламен Димитров. „Важно е да постигнем съгласие по сериозните теми за България и най-накрая да сложим на масата нова визия и това, което може да върне доверието на българите, че имат шанс родината им да не загине и да не изчезне в следващите 10-15 години“, каза още председателят на КНСБ.\r\nБиляна ИВАНОВА", "date": "2017.07.20", "title": "Пламен Димитров, КНСБ: От срещата при премиера Бойко Борисов се разбра, че добавката за професионален опит и стаж не е темата на България в момента"}
{"url": "http://www.focus-news.net/news/2017/07/20/2417546/ruse-dvizhenieto-po-pat-i-5-ruse-byala-pri-razklona-za-gara-byala-se-izvarshva-v-edna-lenta-poradi-paten-intsident.html", "text": "Движението по път I-5 Русе – Бяла, при разклона за гара Бяла, се извършва в една лента поради пътен инцидент. Това съобщиха от пресцентъра на Агенция „Пътна инфраструктура”. \r\nТрафикът се регулира от „Пътна полиция”.", "date": "2017.07.20", "title": "Русе: Движението по път I-5 Русе – Бяла, при разклона за гара Бяла, се извършва в една лента поради пътен инцидент"}
{"url": "http://www.focus-news.net/news/2017/07/20/2417548/ekathimerini-atina-treta-poredna-nosht-na-sblasatsi-mezhdu-anarhisti-i-politsiya.html", "text": "В гръцката столица отново се стигна до сблъсъци между полиция и анархисти в атинския квартал „Екзархия“, съобщава електронното издание Ekathimerini.\r\nТова се случва за трета нощ подред, след като съдът отхвърли обжалване по дело на задържан за тероризъм подсъдим.\r\nСблъсъците започнаха около 22 часа в сряда, когато група младежи с качулки започнаха да хвърлят бутилки със запалителна течност по полицейски екип в района. Час по-късно демонстрантите атакуваха и екип на полицейските части за борба с безредиците.\r\nПолицията е задържала за кратко трима от протестиращите, но ги е освободила, без да повдига обвинения. Иван Христов", "date": "2017.07.20", "title": "Ekathimerini: Атина - трета поредна нощ на сблъсъци между анархисти и полиция"}
{"url": "http://www.focus-news.net/news/2017/07/20/2417549/anton-nalbantov-vodnospasitelna-sluzhba-kam-bchk-intsidentite-prez-sezona-se-sluchvat-nay-chesto-vav-vodoemi-ot-vatreshnostta-na-strana-ili-sled-dezhurstvata-na-vodnite-spasiteli-po-moreto.html", "text": "Инцидентите през летния сезон се случват най-често във водоеми от вътрешността на страна или след дежурствата на водните спасители по морето. Това каза в сутрешния блок на Радио „Фокус“ „Добро утро, България“ директорът на Водноспасителната служба към Българския червен кръст (БЧК) Антон Налбантов. Той посочи, че по данни за този сезон до 1 юни удавянията са намалели в сравнение с предходни периоди. Налбантов коментира, обаче, че по това време на годината е периодът, в който се случват най-много инциденти.  „Официалната справка до 1 юни, с която  разполагаме, гласи, че броят на удавянията до този период е с 13 случая по-малко от миналата година. Тези опасности се случват повече във вътрешните водоеми, защото първо тези площи са неохраняеми, няма водноспасителни постове, нито медицинско осигуряване. Второ, те крият много опасности, особено водоеми като реки, микроязовири, канали – това са местата, на които има най-много жертви ежегодно. Тази година, темата с недостига на водни спасители се преекспонира. Този проблем е решен, на много от плажовете има 100-процентово осигуряване с водни спасители, поне с такава информация разполагаме. Има много наши колеги и инструктори, които са на терен“, обясни Антон Налбантов. \r\nТой отбеляза, че причината за водните инциденти не е в недостига на спасители, тъй като този проблем е решен почти изцяло. Подценяване рисковете в морето са сред основните причини за удавяния. Налбантов добави, че се наблюдава, обаче, положителна промяна в поведението на плажуващите през последните години, благодарение на програмите за превенция на БЧК, насочени главно към родителите.", "date": "2017.07.20", "title": "Антон Налбантов, Водноспасителна служба към БЧК: Инцидентите през сезона се случват най-често във водоеми от вътрешността на страна или след дежурствата на водните спасители по морето"}
{"url": "http://www.focus-news.net/news/2017/07/20/2417550/vladimir-uruchev-gerbenp-prez-2015-g-ep-poe-chastichna-zakonodatelna-initsiativa-za-doklad-za-problemite-v-es-za-kontsentratsiyata-na-zemyata.html", "text": "През 2015 г. ЕП пое частична законодателна инициатива за доклад за проблемите в ЕС за концентрацията на земята. Това каза евродепутатът от ГЕРБ/ЕНП Владимир Уручев по време на брифинг в Народното събрание, предаде репортер на Агенция „Фокус“.  По думите му концентрацията на земята се е появила точно благодарение на свободата на движение на капитали. Според него тази концентрация е довела  до тотално изкривяване на пазарите в отделни държави, включително навлизане на капитали от трети страни, които имат чисто спекулатевен характер. Уручев посочи, че е имало искане от страна на ЕП до ЕК да излезе с един набор от критерии или наръчник за това кое в управлението на поземлените отношения е допустимо и кое не е. „ЕП дори отиде още по-далеч, той предложи на комисията да разгледа възможността да наложи мораториум върху всички процедури на нарушения спрямо пет държави, в които има такива процедури.  \r\nДеница КИТАНОВА", "date": "2017.07.20", "title": "Владимир Уручев, ГЕРБ/ЕНП: През 2015 г. ЕП пое частична законодателна инициатива за доклад за проблемите в ЕС за концентрацията на земята"}
{"url": "http://www.focus-news.net/news/2017/07/20/2417551/veneta-milusheva-rim-kyustendil-cherkvata-sveti-iliya-v-selo-granitsa-e-edin-ot-nay-interesnite-hramove-narechen-na-svetetsa.html", "text": "Черквата „Свети Илия” в село Граница е един от най-интересните храмове, наречен на светеца. Това каза пред Радио „Фокус” – Кюстендил Венета Милушева, експерт в Регионален исторически музей – Кюстендил. По думите ѝ храмът е разположен в центъра на населеното място и е един от най-красивите в архитектурно отношение възрожденски храмове в региона. Той е строен в продължение на 7 години – от 1850 до 1857 година, заедно с така наречената Границка кула, която представлява възрожденска къща. Заедно те оформят цял архитектурен комплекс. „Строител на черквата е майстор Миленко, който е бил строител и на южното крило на Рилски манастир”, каза Венета Милушева. По думите ѝ в региона има много храмове, наречени на Свети Илия. Той е патрон на черквите в селата Стенско, Лисец, Горановци, Соволяно, Слокощица, Радловци, Смочево, Бураново, Мурсалево, Горни Кортен, Драгойчинци.\r\nВенцеслав ИЛЧЕВ", "date": "2017.07.20", "title": "Венета Милушева, РИМ - Кюстендил: Черквата „Свети Илия” в село Граница е един от най-интересните храмове, наречен на светеца"}
{"url": "http://www.focus-news.net/news/2017/07/20/2417552/tsvetan-tsvetanov-gerb-evrodeputatite-na-bsp-ne-sa-informirali-rakovodstvoto-na-partiyata-si-za-doklada-na-ep-za-zemite-nie-shte-go-izpratim-na-vsichki-parlamentarni-grupi.html", "text": "Евродепутатите на БСП не са информирали ръководството на партията си за доклада на ЕП, ние ще го изпратим на всички парламентарни групи. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. \"Евродепутатите на БСП не са информирали ръководството на тяхната партия за доклад, който е приет в ЕП, за доклада, който е предоставен на ЕК, за решението на ЕК да възприеме този доклад и да изработи пътна карта, за да може действително да се търси решение на всички тези констатация, които са дадени в доклада, за евентуален мораториум, на петте държави, които в момента тече наказателна процедура за изработването на този наръчник. Затова ние днес и аз като председател на ПГ на ГЕРБ ще изпратим този доклад на всички парламентарни групи, за да могат да се запознаят с него\", каза той. Цветанов благодари на евродепутата Владимир Уручев, на Десислава Танева и всички народни представители и евродепутати от ГЕРБ, които защитават и ще продължат да защитават националните интереси. Той благодари на Корнелия Нинова за повдигането на темата. „Винаги ще работим само и единствено, водени от националния, обществения интерес“, заяви Цветанов и посочи, че повдигнатата тема от Корнелия Нинова веднага е получила подкрепата на ГЕРБ. Според него се формира мнозинство, което означава, че законопроектът за тази промяна няма да бъде гледан в Народното събрание, докато не се произнесе ЕК за всичките препоръки, дадени от доклада на ЕП. \r\nДеница КИТАНОВА", "date": "2017.07.20", "title": "Цветан Цветанов, ГЕРБ: Евродепутатите на БСП не са информирали ръководството на партията си за доклада на ЕП за земите, ние ще го изпратим на всички парламентарни групи"}
{"url": "http://www.focus-news.net/news/2017/07/20/2417557/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В интервю за вестник Hurriyet Свен Миксер, министърът на външните работи на Естония, която от 1 юли 2017 г. пое председателството на Съвета на Европейския съюз, предупреди Анкара, че удължаването на режима на извънредно положение вреди на атмосферата за развитие на демокрацията и върховенството на закона в Турция, и усложнява отношенията на страната с Брюксел.\r\n„Вчера, режимът на извънредно положение бе удължен с три месеца. Много е трудно да се гради демокрация и върховенство на закона при извънредно положение. Това е причината за скорошното усложняване на отношенията между Турция и ЕС“, обясни Миксер.\r\nЕстонският външен министър също така сподели, че не е оптимист за отварянето на нова преговорна глава в разговорите с Турция за присъединяването ѝ към Общността в периода, в който Талин ще председателства Съвета на ЕС.\r\n*** Американските части в състава на KFOR в Косово имат нов командващ, полковник Майк Спрагинс, предава сръбското електронно издание Blic, като уточнява че церемонията по смяната на командването се е състояла в базата \"Бондстил\", край Урошевац.\r\nСпоред изданието в речта си при приемането на длъжността новият американски командващ е заявил, че \"диалогът между Прищина и Белград е ключов за опазването на мира в региона\", и е обявил, че американските сили в Косово ще бъдат увеличени.\r\nСпоред Blic се очаква пристигането на още 500 американски военнослужещи, които да гарантират сигурността в източната част на страната.\r\n*** Депутати от управляващото мнозинство в Македония предложиха закон, който цели да облекчи стриктната забрана за пушене на публични места, предаде Balkan Insight. Според тях забраната нанася щети на туристическия бизнес и нарушава индивидуалните права на пушачите.\r\nУправляващото мнозинство предлага поправки, които ще позволят на пушачите да пушат в кафета и ресторанти, ако те изпълняват определени критерии за климатизацията на помещенията. Зоната за пушене трябва да бъде не по-голяма от 30 % от площта на обекта.\r\nСпоред сегашната регулация пушенето е позволено само на открити тераси и извън кафетата и ресторантите, което според депутатите довежда до снижаване на оборота на заведенията, особено през зимата.\r\n*** Текстът на Договора за добросъседство с Македония е финализиран и българската страна няма намерение да води нови преговори. Споразумението е важна нова страница в отношенията между двете страни, но след подписването остава да се свърши още много работа. Това заяви вицепремиерът и министър на външните работи на България Екатерина Захариева в интервю за местна медия, пише скопското електронно издание „Локално“ .\r\n„Нямаме намерения да водим повече преговори, това е договорът, който правителството на България ще подпише, и се надявам, че ще бъде подкрепен и от парламента. Езиковата клауза е ясна от 1999 г. Тя не се е променила. Договорите по принцип не признават нито езици, нито народи, а езиковата клауза е ясна още от 1999 г. Подписваме договор с Македония на официалните езици\", подчерта Захариева.\r\nВъв връзка с 77-те български граждани, на които Турция е забранила достъпа на тяхна територия, Захариева заяви, че България е поискала информация за лицата. „Поискахме такава информация от турските власти. Нашите служби нямат данни за тези 77 граждани. Нека да видим дали има ги тези хора и кои са тези терористи. Искаме да имаме официална информация, с които точно терористични организации, според турската държава, са свързани тези 77 граждани. Надявам се, че скоро ще отговорят \", добави още Захариева.\r\n*** В гръцката столица отново се стигна до сблъсъци между полиция и анархисти в атинския квартал „Екзархия“, съобщава електронното издание Ekathimerini.\r\nТова се случва за трета нощ подред, след като съдът отхвърли обжалване по дело на задържан за тероризъм подсъдим.\r\nСблъсъците започнаха около 22 часа в сряда, когато група младежи с качулки започнаха да хвърлят бутилки със запалителна течност по полицейски екип в района. Час по-късно демонстрантите атакуваха и екип на полицейските части за борба с безредиците.\r\nПолицията е задържала за кратко трима от протестиращите, но ги е освободила, без да повдига обвинения.\r\n*** През последния уикенд на юли в централния румънски град Сигишоара ще се проведе 24-то издание на Средновековния фестивал, съобщава електронното издание Romania Insider.\r\nФестивалът е организиран за първи път през 1992 г. Тазгодишното издание ще отпразнува 25-та годишнина на фестивала, който не се състоя единствено през предходната година. \r\nПрограмата на средновековния фестивал през 2017 г. ще включва занаятчийски работилници, изложби, средновековна музика и танцови представления, възстановки на битки и улични театрални пиеси.\r\nНачалото на събитието ще се бъде поставено с парад в петък, 28 юли, от 17.00 часа.", "date": "2017.07.20", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/07/20/2417554/romania-insider-sled-ednogodishno-prekasvane-v-sigishoara-shte-se-provede-24-to-izdanie-na-srednovekovniya-festival.html", "text": "През последния уикенд на юли в централния румънски град Сигишоара ще се проведе 24-то издание на Средновековния фестивал, съобщава електронното издание Romania Insider.\r\nФестивалът е организиран за първи път през 1992 г. Тазгодишното издание ще отпразнува 25-та годишнина на фестивала, който не се състоя единствено през предходната година. \r\nПрограмата на средновековния фестивал през 2017 г. ще включва занаятчийски работилници, изложби, средновековна музика и танцови представления, възстановки на битки и улични театрални пиеси.\r\nНачалото на събитието ще се бъде поставено с парад в петък, 28 юли, от 17.00 часа. Тереза Герова", "date": "2017.07.20", "title": "Romania Insider: След едногодишно прекъсване – в Сигишоара ще се проведе 24-то издание на Средновековния фестивал"}
{"url": "http://www.focus-news.net/news/2017/07/20/2417556/silistra-okrazhnata-prokuratura-zadarzha-mazh-za-otglezhdane-na-272-rasteniya-ot-vida-na-kanabisa.html", "text": "За срок до 72 часа в ареста с постановление на прокурор в Окръжната прокуратура в Силистра е задържан 48-годишният Стоян П., собственик на наркооранжерия за отглеждане на марихуана. Това съобщиха от пресцентъра на Апелативна прокуратура – Варна. Окръжната прокуратура в Силистра ще внесе в Силистренския окръжен съд искане за определяне на постоянна мярка за неотклонение на обвиняемия за държане с цел разпространение и за засяване и отглеждане на марихуана.  \r\nНаркооранжерията на Стоян П., който е многократно осъждан, била открита при специализирана полицейска операция, проведена под ръководството на Окръжната прокуратура в Силистра. В землището на село Срацимир в бивша постройка на кравеферма са намерени и иззети близо 10 кг суха листна маса канабис и 272 растения. При претърсването са открити още торове, поливна система, система за отопление и сушене на растенията, както и инвентар и работно облекло със следи от канабис. \r\nПродължават процесуално-следствените действия по случая.", "date": "2017.07.20", "title": "Силистра: Окръжната прокуратура задържа мъж за отглеждане на 272 растения от вида на канабиса"}
{"url": "http://www.focus-news.net/news/2017/07/20/2417555/nevrokopskiyat-mitropolit-serafim-sveti-prorok-iliya-e-bil-vdahnovitel-na-tezi-koito-sa-podeli-organizatsiyata-i-realizatsiyata-na-ilindensko-preobrazhenskoto-vastanie.html", "text": "Свети пророк Илия е бил вдъхновител на тези, които са подели организацията и реализацията на Илинденско-Преображенското въстание. Това каза за Радио „Фокус“-Пирин Негово Високопреосвещенство Неврокопският митрополит Серафим. Според него революционерите са търсили помощта и закрилата на светеца и неслучайно са избрали тези 2 дни за избухване на въстанието – Илинден в Битолски окръг и Преображение Господне в Одринска Тракия, тъй като тези два велики празника са свързани помежду си, защото Свети пророк Илия е свързан и с двата. „На Преображение Господне, когато Христос пред само трима от своите ученици на планината Тавор се изкачва в една нощ, за да се помоли там за уединение, тези ученици са Йоан, Яков и Петър. Пред тях, обаче, той се преобразява и показва своята божествена слава, своята божествена светлина и блясък. Фактически, показва своето божество по мярката, по която човекът може да възприеме тази божествена слава и благодат“, отбеляза Негово Високопреосвещенство. \r\nТой допълни, че когато се преобразява Христос и тримата апостоли го виждат, те виждат до него да се явяват и застават двама старозаветни пророци - Мойсей и Илия, като те разговарят с Христос за предстоящите му страдания на кръста, предстоящата му кръстна смърт и всичко това, което в най-близко време е трябвало да се случи, тъй като Преображение е 40 дни преди разпятието на Исус Христос. Митрополит Серафим добави, че българският народ, останал поробен в земите на Пиринска Македония и Одринска Тракия, е искал не само политическа свобода и да се присъедини към свободната част на своята държава, но хората там са искали и свободата да могат да живеят с вярата си на православни християни, защото без нея не може човек да има такава жертвеност. По думите му тази жертвеност произлиза от любовта към ближния, която пък е основана на вярата в истинския Бог и любовта към него.\r\nНатали СТЕФАНОВА", "date": "2017.07.20", "title": "Неврокопският митрополит Серафим: Свети пророк Илия е бил вдъхновител на тези, които са подели организацията и реализацията на Илинденско-Преображенското въстание"}
{"url": "http://www.focus-news.net/news/2017/07/20/2417553/dimitar-manolov-kt-podkrepa-temata-za-klas-prosluzheno-vreme-ne-e-vav-fokusa-na-obshtestvenoto-vnimanie-i-dnes-beshe-svalena-ot-dneven-red.html", "text": "Темата за клас „прослужено време” не е във фокуса на общественото внимание и днес беше свалена от дневен ред. Това каза в Министерски съвет президентът на КТ „Подкрепа“ Димитър Манолов след среща с премиера Бойко Борисов и вицепремиера Валери Симеонов, предаде репортер на Агенция „Фокус“. „Влязох на срещата с едни чувства и намерения, а си тръгнах с малко по-различни. Сигурно е, че за 2 часа не сме си говорили само за класа „прослужено време”, който го няма от 10 години. За много други важни неща стана приказка“, посочи той. \r\n„Стана дума за това какви са намеренията на правителството по редица теми и сектори. Стана дума и за това, което предстои на България, онази мъка с енергетиката, за която се събирахме преди дни в Стара Загора и за много други неща“, обясни Димитър Манолов. „Казахме си много неща, някои от тях не бяха от най-приятните, но хубавото е, че се познаваме и работим не от вчера“, коментира президентът на КТ „Подкрепа“. „Ще работим върху съставянето на програмата за работа на Националния съвет за тристранно сътрудничество, който се приема с консенсус“, каза още Димитър Манолов.\r\nБиляна ИВАНОВА", "date": "2017.07.20", "title": "Димитър Манолов, КТ „Подкрепа”: Темата за клас „прослужено време” не е във фокуса на общественото внимание и днес беше свалена от дневен ред"}
{"url": "http://www.focus-news.net/news/2017/07/20/2417563/oon-edin-milion-dushi-sa-zaginali-ot-spin-prez-2016-g.html", "text": "Синдромът на придобитата имунна недостатъчност (СПИН) е отнел живота на един милион души през 2016 г. – почти наполовина по-малко, отколкото през 2005 г., когато бе регистриран пик на смъртоносното заболяване. Това се казва в доклад на ООН, публикуван в четвъртък, предава AFP.\r\nНе само новите случаи на заразяване с ХИВ и смъртните случаи намаляват, но към момента хората, които са на животоспасяващо лечение, са повече от когато и да е било, съгласно данни, публикувани преди откриването на научна конференция за СПИН в Париж. Тереза Герова", "date": "2017.07.20", "title": "ООН: Един милион души са загинали от СПИН през 2016 г."}
{"url": "http://www.focus-news.net/news/2017/07/20/2417559/sarbiya-shte-povliyae-li-diplomaticheskiyat-statut-na-ruskiya-tsentar-v-nish-na-evropeyskata-orientatsiya-na-stranatai.html", "text": "Предстоящото гласуване на статута на Руският център в Ниш от сръбското правителство и неговото отражение върху европейската ориентация на страната продължава да бъде водеща тема за белградските медии.\r\nСръбският Blic пише, че даването на дипломатически статут и на дипломатически имунитет на служителите от Руския център в Ниш може да се отрази на евроатлантическата ориентация на страната, както и на отношенията с ЕС и САЩ. Изданието припомня, че Сърбия се намира под силен външен натиск от 2014 г., след като Русия настоя центърът в Ниш да получи дипломатически статут и предупреди, че ако това не се случи, той ще бъде закрит.\r\nСпоред Blic въпросът за статута на Руският център предстои да бъде обсъден на едно от следващите заседания на кабинета.\r\nПред вестник Danas сръбският външен министър Ивица Дачич заяви, че \"не е необходимо се създава напрежение около даването на имунитет на руските хуманитарни служители\".\r\nНа противоположно мнение е Бобан Стоянович от факултета по политически науки, която смята \"че Сърбия не трябва да предприемa никакви  стъпки, които да попречат на еврочленството и по този начин на Руския център в Ниш трябва да му се откаже дипломатически статут\". Тереза Герова", "date": "2017.07.20", "title": "Сърбия: Ще повлияе ли дипломатическият статут на Руския център в Ниш на европейската ориентация на страната?"}
{"url": "http://www.focus-news.net/news/2017/07/20/2417560/dots-kostadin-nushev-bogoslov-sv-prorok-iliya-e-osnovatel-na-prorocheskoto-dvizhenie-v-starozavetnite-vremena.html", "text": "Св. Пророк  Илия е основател на пророческото движение в старозаветните времена. Това каза богословът доц. Костадин Нушев в интервю за Агенция „Фокус“ по повод Илинден и за делото на св. пророк Илия. Доц. Нушев обясни, че църковното предание разказва за живота и делата на този пророк от древните старозаветни времена. „Св. пророк Илия бил ревностен последовател на вярата в единния истински Бог. Животът му протичал във времена, в които сред израелския народ се засилвали езическите култове. В служение на Бога се налагало св. пророк Илия да утвърждава истинската вяра и да се бори срещу нарастващото езичество. Известен  е като  истински пазител на чистотата на вярата и борец срещу жреците на тогавашното идолопоклонничество“, коментира доц. Нушев. Богословът поясни, че пророкът е почитан от юдеи, християни и мюсюлмани.  Доц. Костадин Нушев обясни, че той е почитан от всички тези вярващи, защото е бил застъпник за вярата в единния истински Бог, в чистота на монотеизма и борец срещу многобожието и езичеството. „Виждаме, че общата традиция на така наречената Аврамова монотеистична вяра, която присъства в трите световни религии  - юдаизъм, християнство и ислям, е свързана с почитта към личността и делото на този пророк“, поясни доц. Нушев. \r\nДеница КИТАНОВА", "date": "2017.07.20", "title": "Доц. Костадин Нушев, богослов: Св. Пророк Илия е основател на пророческото движение в старозаветните времена"}
{"url": "http://www.focus-news.net/news/2017/07/20/2417558/polk-ivan-ivanov-voenno-formirovanie-26-400-blagoevgrad-srazheniyata-na-balgarite-prez-ilindensko-preobrazhenskoto-vastanie-sa-olitsetvorenie-na-ideala-za-svoboda-i-obedinenie.html", "text": "Сраженията, водени от българите през Илинденско-Преображенското въстание, са не просто славни, те са олицетворение на националния идеал за свобода и обединение. Това каза за Радио „Фокус“-Пирин полк. Иван Иванов, командир на Военно формирование 26 400 – Благоевград. Според него ние, българите, сме закърмени със славната българска история. „В моето съзнание аз асоциирам Илинденско-Преображенското въстание и призива, предшестващ неговото избухване: „Хиляди пъти по-добре смърт, отколкото скотски живот“, и, естествено, неговата идеология, мотивирала и обединила стотици хиляди българи. Илинденско-Преображенското въстание е връхна точка в националноосвободителната борба на македонските и тракийски българи. Сраженията са не просто славни, те са олицетворение на националния идеал за свобода и обединение, и осмислят думите като „чест“, „дълг“ и „любов към родината“. Тези сражения са доказателство за силата на българския дух и готовността да се бориш с всички сили и средства, и да пожертваш себе си в името на идела – свободно, обединено и независимо Отечество“, каза още полк. Иванов. \r\nТой добави, че като българин и български офицер е дълбоко признателен за достойните дела на нашите предшественици, въстанали и пожертвали себе си в името на свободата и благодарение на които днес ние живеем като свободен европейски народ. „В ежедневната ни подготовка често си припомняме славната българска история, защото тя е извор на мъдрост и примери. Историята е най-безмилостният учител, защото, който не я знае и не я помни, е обречен да допусне грешките, които са скъпо заплатени в миналото, а народ без история няма бъдеще“, подчерта полк. Иванов.\r\nЛивия НИНОВА", "date": "2017.07.20", "title": "Полк. Иван Иванов, Военно формирование 26 400-Благоевград: Сраженията на българите през Илинденско-Преображенското въстание са олицетворение на идеала за свобода и обединение"}
{"url": "http://www.focus-news.net/news/2017/07/20/2417561/pazardzhik-v-selo-kalugerovo-otbelyazvat-praznika-ilinden-s-tarzhestvena-liturgiya-i-vodosvet-v-tsarkva-sveta-bogoroditsa.html", "text": "С тържествена литургия и водосвет в църква „Света Богородица” в село Калугерово, община Лесичово, започна отбелязването на празника Илинден, съобщиха за Радио „Фокус“ – Пазарджик организаторите на събитието от местното читалище „Теофил Бейков”. В 12.00 часа в храма ще бъде даден курбан за здраве и берекет. Проявите ще продължат и на 22 юли, събота, когато селото ще отбележи своя празник. \r\nПрограмата включва футболна среща на стадиона в Калугерово в сутрешните часове. Вечерните тържества ще започнат в 19.00 ч. с детско шоу в центъра на селото. Малко по-късно ще се проведе официалното откриване на празника, последвано от награждаване на най-младия жител на Калугерово – Антон Георгиев Тренчев, и най-възрастния - Мария Вълкова, родена през 1917 година. Концертната програма включва изпълнения на местния танцов състав „Тракийче” и група за стари градски песни „Спомен и мечта”, също от село Калугерово. Ще гостува танцов състав „Пендар” от Пазарджик, а за доброто настроение на жители е гости на селото ще се погрижи оркестър и „Калофер”. Празникът ще завърши с тържествена заря.\r\nТеодора ДИМИТРОВА", "date": "2017.07.20", "title": "Пазарджик: В село Калугерово отбелязват празника Илинден с тържествена литургия и водосвет в църква „Света Богородица”"}
{"url": "http://www.focus-news.net/news/2017/07/20/2417562/ekaterina-keremidarska-etnograf-v-narodnite-predstavi-sveti-iliya-se-razhozhda-po-nebeto-sas-zlatna-kolesnitsa-i-tarsi-da-ubie-lamyata-koyato-unishtozhava-zhitata.html", "text": "Свети Илия се чества най-тържествено в Югозападна България. Това каза пред Радио „Фокус” – Кюстендил доцент Екатерина Керемидарска, етнограф в Регионален исторически музей – Кюстендил. „В народните представи Свети Илия се разхожда по небето със златна колесница и търси да убие ламята, която унищожава житата. Той хвърля по нея огнени стрели, при което се получават гръмотевицата и светкавицата. Когато има светкавица, но няма гръм – това е огън, излизащ от ноздрите на конете, впрегнати в колесницата”, каза Екатерина Керемидарска. По думите ѝ на този ден се организират селски събори и общоселски курбани. Празникът се отбелязва и от кожари, кожухари, самарджиите и керемидарите.\r\nВенцеслав ИЛЧЕВ", "date": "2017.07.20", "title": "Екатерина Керемидарска, етнограф: В народните представи свети Илия се разхожда по небето със златна колесница и търси да убие ламята, която унищожава житата"}
{"url": "http://www.focus-news.net/news/2017/07/20/2417565/plovdiv-dve-sela-v-oblastta-sa-bez-voda-zaradi-avarii.html", "text": "Две села в област Пловдив са без вода днес заради аварии. Това съобщи за Радио „Фокус“ – Пловдив дежурният диспечер във ВиК-Пловдив. Без вода са жителите на селата Беловица и Богдан. Екипите на водоснабдителното дружество работят по отстраняването на аварии и на територията на град Раковски, в района на кв. „Парчевич“. Без вода до 16.00 часа са и домакинствата по няколко улици в Пловдив. Екипите отстраняват аварии по водопровода на бул. „Шести Септември“ №125, ул.“Дондуков-Корсаков“ №3-5 и ул.“Генерал Тотлебен“ №32.\r\nКристиян ГАРОВ", "date": "2017.07.20", "title": "Пловдив: Две села в областта са без вода заради аварии"}
{"url": "http://www.focus-news.net/news/2017/07/20/2417566/vratsa-nad-1-800-000-lv-sa-neobhodimi-na-obshtinata-za-remont-na-vazlovi-ulitsi-v-grada.html", "text": "1 887 500 лв. е сумата, която е необходима за ремонт на два възлови пътни участъци във Враца. В тази връзка кметът Калин Каменов изпрати писмо до министъра на финансите Владислав Горанов за осигуряване на финансови средства за извършване на ремонтни дейности на ул. „Илинден“ и бул. „България“. Това съобщиха от пресцентъра на Община Враца. Местоположението на улица „Илинден” е възлово за града, тъй като свързва изцяло обновения бул. „Васил Кънчов”, част от път Е–79 и третокласния път IIІ – 1002, чийто основен ремонт предстои. Улицата осигурява достъп на множество фирми и предприятия, намиращи се в хранително – вкусовата зона на град Враца. Необходимата стойност за текущ ремонт на ул. „Илинден” е в размер на 600 000 лв., с които ще бъдат изпълнени необходимите строително-монтажни работи (фрезоване, асфалтиране, направа бордюрни ивици и направа тротоар). След извършването на текущия ремонт ще се улесни транспортната свързаност между двата републикански пътя, преминаващи през града.\r\nБул. „България” е северният обходен път на град Враца и свързва два пътя от републиканската пътна мрежа: път II – 15 (Враца – Оряхово) и път III – 101 (Враца – Криводол). Булевардът е основна пътна артерия, по която преминават линии на градския тролейбусен транспорт и граничи с най – големия жилищен комплекс в града, усвоявайки голяма част от автомобилния трафик. Състоянието на пътната настилка на бул. „България” е изключително компрометирано с множество пропадания и нарушена цялост на асфалтовото покритие. Липсата на подходящо отводняване затруднява преминаването на МПС при проливни дъждове. За основния ремонт са необходими средства в размер на 1 287 500 лв. Строително – ремонтните дейности включват: демонтаж на бордюрни ивици, изграждане на нови отводнителни дъждоприемни решетки, асфалтиране, хоризонтална и вертикална маркировка и тротоарни ивици.", "date": "2017.07.20", "title": "Враца: Над 1 800 000 лв. са необходими на Общината за ремонт на възлови улици в града"}
{"url": "http://www.focus-news.net/news/2017/07/20/2417564/dimitar-manolov-kt-podkrepa-ochakvame-yasna-viziya-za-uvelichenie-na-dohodite-ako-klyuchovite-vaprosi-ne-sa-dobre-adresirani-esenta-shte-bade-po-goreshta.html", "text": "Очакваме в приоритетите на кабинета за следващите 4 години да видим ясна визия за увеличение на доходите на българите и на тези, на които плаща кабинетът, тоест на 450 хил., на които плаща с нашите данъци. Това каза президентът на КТ „Подкрепа“ Димитър Манолов в Министерски съвет след среща с премиера Бойко Борисов и вицепремиера Валери Симеонов, предаде репортер на Агенция „Фокус“. „Ако тези ключови въпроси бъдат добре адресирани и сложени на масата, лятото сигурно ще бъде по-мирно, ако не бъдат есента сигурно ще бъде по-гореща“, коментира той. „За една част от тях, за учителите чухме, за останалите не сме. Естествено да чуем и какво ще прави кабинета по-нататък, така че да стимулира частния сектор и увеличението на доходите да бъде ясна цел, увеличението на пенсиите и сериозна ревизия за социалното подпомагане“, обясни Димитър Манолов.\r\n„На мястото на правителството бих се притеснявал от това, че поне 2 от работодателските организации са пряко свързани с политически сили, душмани на правителството“, коментира президентът на КНСБ Пламен Димитров. „Ако трябва да се търси някъде нещо, то не бива да бъде търсено в нашите среди“, каза още той.\r\nБиляна ИВАНОВА", "date": "2017.07.20", "title": "Димитър Манолов, КТ „Подкрепа“: Очакваме ясна визия за увеличение на доходите, ако ключовите въпроси не са добре адресирани, есента ще бъде по-гореща"}
{"url": "http://www.focus-news.net/news/2017/07/20/2417567/die-welt-turtsiya-izpolzva-zadarzhanite-germanski-grazhdani-kato-zalozhnitsi.html", "text": "В дипломатическите кръгове в Берлин все повече се затвърждава убеждението, че турските власти арестуват граждани на Германия, за да ги използват като заложници, пише националният ежедневник Die Welt.\r\nКонкретните цели на Анкара са да принуди правителството на ФРГ да й предаде турските граждани, получили убежище в Германия след неуспешния опит за държавен преврат от юли 2016 г. Съответната теза е подкрепена от представители в Министерството на външните работи в Берлин, споделили мнението си пред местни медии при условие на анонимност.\r\nМиналата седмица държавният глава Реджеп Тайип Ердоган дискретно е предложил на федералното правителство да освободи арестувания германски журналист Дениз Юджел срещу двама бивши генерали от Въоръжените сили на Турция. „Разбира се, такава сделка не бихме могли да си позволим“, заяви говорител на Министерството на външните работи на ФРГ.\r\nОсвен Юджел, в турски затвор е и активистът за човешки права Петер Щойдтнер, който бе арестуван в района на Истанбул на 5 юли заедно с други правозащитници. Тереза Герова", "date": "2017.07.20", "title": "Die Welt: Турция използва задържаните германски граждани като заложници"}
{"url": "http://www.focus-news.net/news/2017/07/20/2417569/makedoniya-za-intervyuto-na-ministar-zaharieva-dogovorat-otvarya-nova-stranitsa-v-otnosheniyata-no-e-finaliziran-i-balgariya-nyama-da-vodi-novi-pregovori-obzor.html", "text": "Интервюто на българския външен министър Екатерина Захариева, дадено тази сутрин пред бТВ, в частта си за отношенията между България и Македония, се превърна в централна тема на македонските медии. Общата констатация, която се налага от многобройните публикации е, че договорът за добросъседство и приятелство може да отвори нова страница в отношенията, но за България той вече е финализиран и страната ни няма намерение да води нови преговори.\r\nАгенция \"Мета\" извежда в заглавие \"България няма да преговаря за промени на текста на договора с Македония\", с което се отговаря на претенциите на опозиционната ВМРО-ДПМНЕ на Никола Груевски, поставила пет допълнителни искания. Агенцията цитира предупреждението на Захариева, че \"в Скопие сами трябва да решат дали ще продължат да бъдат изолирани още 11 г. от света и от своите съседи или ще имат европейска перспектива и развитие\".\r\nСпоред телевизия \"Канал 5\" българският министър очаква договорът да бъде подписан на 2 август 2017 г. от премиерите на двете страни, а текстът му ще бъде разгледан от българското правителство през следващата седмица. \"Канал 5\" отбелязва, че договорът се основава на декларацията от 1999 г., като различието е в създаването на експертна комисия, която да работи над училищните програми.\r\nЕлектронното издание \"Точка\" се концентрира върху формулировката на езиците, на които ще бъде подписан договора, като се стъпва на декларацията от 1999 г. и цитира дословно формулировката за конституционните езици на двете страни. Към мнението на \"Точка\" се присъединяват и вестниците \"Нова Македония\" и \"Вечер\".\"Стандарт\" съобщава, че \"България няма намерение да води нови преговори за договора за добросъседство\", и че за българската страна \"текстът е окончателно финализиран.\" По същият начин интервюто на министър Захариева е представено и от телевизия \"Сител\".\r\nИзлъчващата на алабански език телевизия \"Алсат-М\" избира думите на Захариева, че \"договорът отваря нова страница в междудържавните отношения\" и добронамерено отбелязва, че след подписването му предстои още много работа.\r\nТелевизия ТВ21, държавната агенция \"Макфакс\", електронните издания \"Слободен печат\" и А1 ON акцентират върху възможностите за пробив на блокадата на Македония, които дава договора за добросъседство и приятелство и твърдят, че \"договорът с България отваря пътищата за Македония\".\r\nПрави впечатление, че медиите свързани с опозиционната ВМРО-ДПМНЕ на Никола Груевски все още не публикуват информация за интервюто на българския външен министър. Тереза Герова", "date": "2017.07.20", "title": "Македония за интервюто на министър Захариева: Договорът отваря нова страница в отношенията, но е финализиран и България няма да води нови преговори (ОБЗОР)"}
{"url": "http://www.focus-news.net/news/2017/07/20/2417570/plovdiv-80-godishna-zhena-ot-grada-e-stanala-zhertva-na-telefonna-izmama-s-3-700-leva.html", "text": "Криминалисти на Първо Районно управление на МВР-Пловдив издирват измамници, отнели 3 700 лева от 80-годишна жена от Пловдив. Това съобщиха от ОДМВР-Пловдив. Пенсионерката хвърлила парите през балкона си вчера по обяд, след като била заблудена по телефона, че помага за разследване на полицията. По случая е образувано досъдебно производство.", "date": "2017.07.20", "title": "Пловдив: 80-годишна жена от града е станала жертва на телефонна измама с 3 700 лева"}
{"url": "http://www.focus-news.net/news/2017/07/20/2417572/radio-free-europe-deloto-sreshtu-predpolagaemite-organizatori-na-darzhaven-prevrat-v-cherna-gora-e-otlozheno.html", "text": "Първото заседание на делото срещу 14-те души, заподозрени в заговор за свалянето на правителството на Черна гора, за да бъде саботирана интеграцията на страната в НАТО, е отложено, предава Radio Free Europe.\r\nПричината за отлагането е, че от защитата са поискали отвод на прокурора, назначен по делото. Сега следва да се изчака решение на главния прокурор на страната по искането на защитата. Иван Христов", "date": "2017.07.20", "title": "Radio Free Europe: Делото срещу предполагаемите организатори на държавен преврат в Черна гора е отложено"}
{"url": "http://www.focus-news.net/news/2017/07/20/2417568/dots-kostadin-nushev-bogoslov-sv-prorok-iliya-e-izobrazyavan-chrez-ikonografska-stsena-svarzana-s-ognena-kolesnitsa.html", "text": "В иконографията св. пророк Илия е изобразяван като носител на пророческото служение по Стария Завет или чрез иконографска сцена, свързана с огнената колесница. Това каза богословът доц. Костадин Нушев в интервю за Агенция „Фокус“ по повод Илинден и за делото на св. пророк Илия. „Според библейския разказ с нея той е бил грабнат на небето и е упълномощил своя наследник пророк Елисей като продължител на своето пророческо служение. В православната иконография можем да видим тази сцена, при която пророк Илия дава своя кожух. С тази дреха той символично предава своето пророческо служение. Виждаме от една страна величието на този пророк, който е въздигнат на небесата, а от друга създаването на пророческите школи, ученици и последователи като нова форма на служение на истинския Бог“, обясни богословът. Доц. Нушев посочи, че това е продължено от св. Йоан Кръстител, който има пророческа служба. Доц. Нушев допълни, че богослужението е празнично и тържествено. По думите му литургията е посветена на почитта към този най-велик пророк сред древните пророци на Стария Завет. „Извършва се поклонение пред неговата памет в много църкви, манастири и параклиси, които обикновено в нашата страна се намират на издигнато място, на хълмове и планини“, коментира той. Доц. Нушев обясни, че това възпоменава символично делото на пророк Илия на планината Кармил, където той се е възкачил и със своята молитва към Бога е извършвал чудеса. \r\nДеница КИТАНОВА", "date": "2017.07.20", "title": "Доц. Костадин Нушев, богослов: Св. пророк Илия е изобразяван чрез иконографска сцена, свързана с огнена колесница"}
{"url": "http://www.focus-news.net/news/2017/07/20/2417573/plovdiv-zhgerb-karlovo-dariha-140-magnita-s-lika-na-levski-na-muzeya-vav-voynyagovo.html", "text": "По нестандартен начин дамите от ГЕРБ решиха да отбележат светлата годишнина от рождението на Васил Левски. Това съобщиха от пресцентъра на ПП ГЕРБ. По инициатива на общинския клубен ръководител Мариана Тодорова бяха изготвени магнити с лика на Апостола. Те ще бъдат продавани в училището-музей „Васил Левски“ в село Войнягово. Тук Левски е бил 2 години главен учител. Ден след честването на 180-тата годишнина дамите дариха магнитите на специална церемония в селото. На нея присъства и областният ръководител на ЖГЕРБ-Пловдив област Евелина Апостолова.\r\n„Като общество ние сме длъжници на нашите светли герои. И въпреки неудовлетворението от днешната действителност, трябва да помним и тачим онези, които се отказаха от себе си и близките си, и оставиха костите си по земята на Родината, за да живеем днес свободни. Вярвам, че с тези магнити ще имаме памет за най-великия син на България!, възкликна Евелина Апостолова.\r\n„Направихме това дарение, защото вярваме, че магнитите ще популяризират училището-музей и село Войнягово като част от живота на Левски. Също така те ще бъдат и финансова подкрепа за така необходимата поддръжка на музея. Искрено се надяваме, че туристите тук ще стават все повече и всеки, заедно с магнита, ще отнесе със себе си духа на времето“, каза при поднасяне на дарението общинският ръководител Мариана Тодорова.\r\nсъстави от читалището.", "date": "2017.07.20", "title": "Пловдив: ЖГЕРБ - Карлово дариха 140 магнита с лика на Левски на музея във Войнягово"}
{"url": "http://www.focus-news.net/news/2017/07/20/2417571/nap-zatvorena-grupa-vav-feysbuk-preduprezhdava-za-danachni-proverki-po-chernomorieto.html", "text": "Затворена група във “Фейсбук“, създадена от търговци по Черноморието предупреждава участниците си за данъчни проверки. В социалната мрежа са публикувани и снимки на инспектори на НАП, направени по време на проверки, за да могат собствениците да се ориентират кои са служителите на приходната агенция. Това съобщиха от пресцентъра на НАП. Групата е създадена от глобени от НАП, чиито магазини и ресторанти са били запечатани за данъчни нарушения. \r\nДо момента инспектори на НАП са извършили над 2 500 проверки в заведения и търговски обекти по Черноморието, при които са констатирани близо 170 нарушения, свързани с неиздаване на касов бон, установена разлика в касовата наличност и др. Приходната агенция извършва и съвместни проверки с МВР, като при контролните действия на обходните патрули са посетени над 740 обекта. \r\nПроверките ще продължат до края на туристическия сезон, като основен акцент е отчитането на оборотите и издаване на касови бележки. Данъчни инспектори следят и за движението на рискови стоки, включително алкохол и тютюневи изделия. Контролът  се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на  плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. За пръв път през тази година неиздаването на касови бележки се санкционира освен с глоба, но и със запечатване на обекта, като до момента мярката е приложена спрямо 1200 търговци, допълват от НАП. „Информацията в групата във „Фейсбук“ няма да помогне на търговците при съпоставката на наличните пари в касата с отчетените на касовия апарат. Най-сигурният начин за предпазване от санкция е отчитането на оборота при всяка продажба“, коментира Васил Панов, директор на дирекция „Контрол“ в НАП. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.07.20", "title": "НАП: Затворена група във “Фейсбук” предупреждава за данъчни проверки по Черноморието"}
{"url": "http://www.focus-news.net/news/2017/07/20/2417575/yordan-apostolov-obedineni-patrioti-predlozhenieto-za-otpadane-na-ogranicheniyata-za-kupuvane-na-zemedelska-zemya-e-prodiktuvano-ot-obsluzhvaneto-na-oligarhichni-interesi.html", "text": "Предложението за отпадане на ограниченията за купуване на земеделска земя е продиктувано от обслужването на олигархични интереси. Това каза народният представител от ПГ на „Обединени патриоти“ Йордан Апостолов пред журналисти във връзка със земеделските земи, предаде репортер на  Агенция „Фокус“.  Той поясни, че споделя личното си мнение.  Според него след като се обслужват краткосрочни интереси на хора, притиснати до стената, се започва да се обслужват интересите на наши съседни страни.  „Според мен това предложение на министерството е продиктувано от обслужването на олигархични интереси. В момента най-големите радетели за такава промяна, но те стоят в сянка, са фондовете, които са притежатели на земеделски земи“, каза той. По думите му фондовете притежават над 60 % необработваеми земи. \"В съвсем скоро време трябва да започнат да изплащат на своите вложители пенсията от така наречения втори стълб. Техните пари в момента са затворени в земя, за  която те са мислили, че след пет години да речем ще могат да я продадат на по-висока цена“, посочи Апостолов.  \r\nДеница КИТАНОВА", "date": "2017.07.20", "title": "Йордан Апостолов, „Обединени патриоти“: Предложението за отпадане на ограниченията за купуване на земеделска земя е продиктувано от обслужването на олигархични интереси"}
{"url": "http://www.focus-news.net/news/2017/07/20/2417576/pleven-plamen-tachev-shte-podpomogne-chetvartiya-sabor-na-balgarskoto-folklorno-bogatstvo-v-gradishte.html", "text": "С лични средства депутатът от ГЕРБ Пламен Тачев ще подпомогне Четвъртия събор на българското фолклорно богатство „Тараклъка пее и танцува\" в село Градище, област Плевен. Това съобщиха от пресцентъра на ПП ГЕРБ. Той предложи помощта си след като жители на селото споделиха пред него необходимостта от сумата за организиране на инициативата. „За мен е чест да помогна за организацията на събора, чиято цел е съхраняване на песенния и инструментален фолклор на България и приобщаване на младото поколение към ценностите на фолклорните традиции“, заяви Пламен Тачев и прие поканата за поредна година да бъде на празника.  \r\nЗаедно с общинския съветник от ГЕРБ Дарин Ангелов разгледаха паметника на загиналите във войните от селото. По молба на кмета на село Градище Стефан Стефанов, народният представител Пламен Тачев ще финансира и почистването му. Това е част от подготовката за празника, който ще се проведе 22 - 23 юли т.г. и се очаква да пристигнат много певци, танцьори и гости.", "date": "2017.07.20", "title": "Плевен: Пламен Тачев ще подпомогне Четвъртия събор на българското фолклорно богатство в Градище"}
{"url": "http://www.focus-news.net/news/2017/07/20/2417577/plovdiv-trima-mazhe-sa-postradali-pri-chelen-sblasak-mezhdu-tovaren-i-lek-avtomobil-na-patya-mezhdu-selata-brestovitsa-i-zlatitrap.html", "text": "Трима мъже са пострадали при челен сблъсък между товарен и лек автомобил на пътя между селата Брестовица и Златитрап. По предварителни данни, около 14 часа във вторник, лек автомобил “Опел” навлязъл в лентата за насрещно движение и се ударил в товарен автомобил “Пежо”. Това съобщиха от ОДМВР-Пловдив. В болница за прегледи са транспортирани 61-годишният шофьор на втория автомобил и негов 58-годишен спътник, който е оставен за наблюдение.  Медицинска помощ е оказана и на 58-годишен от Златитрап, който управлявал “Опел”-а с отнета шофьорска книжка от 2014 година. На по-възрастния водач е взета кръвна проба за алкохол, а по-младият е тестван с дрегер и резултатът е отрицателен. По случая работят служители на Районно управление на МВР-Стамболийски, уведомена е районната прокуратура.", "date": "2017.07.20", "title": "Пловдив: Трима мъже са пострадали при челен сблъсък между товарен и лек автомобил на пътя между селата Брестовица и Златитрап"}
{"url": "http://www.focus-news.net/news/2017/07/20/2417581/dobrich-24-godishna-zhena-e-s-opasnost-za-zhivota-sled-kato-se-e-blasnala-s-avtomobil-v-darvo-kray-patya-mezhdu-balchik-i-dobrich.html", "text": "На 19 юли, около 10:50 часа, е получено съобщение за катастрофа по пътя от Балчик към Добрич, на около 2 км. преди кръстовището за с. Полк. Свещарово. Това съобщиха от ОДМВР-Добрич. На място е установено, че водач на лек автомобил „Опел” с бургаска регистрация, поради движение с несъобразена скорост, губи контрол над автомобила и се блъска в крайпътно дърво. При удара, 24-годишната жена, управлявала автомобила изхвърча от МПС и пада на пътното платно. Същата е транспортираната и настанена в МБАЛ Добрич в крайно тежко състояние, с опасност за живота. По случая е образувано досъдебно производство.", "date": "2017.07.20", "title": "Добрич: 24-годишна жена е с опасност за живота, след като се е блъснала с автомобил в дърво край пътя между Балчик и Добрич"}
{"url": "http://www.focus-news.net/news/2017/07/20/2417578/harvatiya-pozharite-kray-split-dovedoha-do-ostavkata-na-voenniya-ministar-premierat-otkaza-da-ya-prieme.html", "text": "Горските пожари в района на Сплит доведоха до политическа криза в хърватското правителство, след като твърденията че армията е можела да се намеси по-рано и да предотврати разширяването на бедствието, принудиха вицепремиера и министър на отбраната Дамир Кръстичевич да подаде оставка, която премиерът Андрей Пленкович отказа да приеме, пише сръбският Blic.\r\nХърватският Jutarnji list цитира военният министър, който заявява, че решението за оставката е лично и е взето без разговор с премиера Пленкович и с президента Китарович.", "date": "2017.07.20", "title": "Хърватия: Пожарите край Сплит доведоха до оставката на военния министър, премиерът отказа да я приеме"}
{"url": "http://www.focus-news.net/news/2017/07/20/2417579/tass-dmitriy-rogozin-shte-poseti-moldova-za-yubileya-ot-operatsiyata-na-dnestar.html", "text": "Вицепремиерът на Русия Дмитрий Рогозин ще посети Молдова и Приднестровието по случай 25-годишнината от стартирането на операцията на Днестър, предава ТАСС.\r\nРогозин потвърди визитата си чрез пост в социалната мрежа „Туитър“, в който коментира съобщенията в медиите относно това, че външното министерство на Молдова е забранило кацането на военни самолети на летищата в Кишинев и Тираспол.\r\n„Не разбирам кой и какво е забранил. Със сигурност ще пристигна и ще се срещна с президента на Молдова и с ръководството на Приднестровската република“, пише Рогозин. Иван Христов", "date": "2017.07.20", "title": "ТАСС: Дмитрий Рогозин ще посети Молдова за юбилея от операцията на Днестър"}
{"url": "http://www.focus-news.net/news/2017/07/20/2417582/burgas-angliyski-grazhdanin-e-v-bolnitsa-sled-kato-e-prostrelyan-v-kraka-pri-sbivane-na-patya-slanchev-bryag-selo-orizare.html", "text": "Английски гражданин е в болница, след като е прострелян в крака при сбиване на пътя Слънчев бряг – село Оризаре. Това съобщиха от ОДМВР - Бургас. Днес, около 9.35 часа, по пътя Слънчев бряг – село Оризаре, на около 2 км от село Оризаре възниква конфликт между двама велосипедисти – английски граждани, които били в средата на пътното платно и водачът на лек автомобил „Фолксваген Голф 3”, с бургаска регистрация и инициали Н. Г. (54-годишен от с. Оризаре) се опитал да направи забележка на двамата велосипедисти за това, че създават рискова пътна ситуация, но разменените между тях реплики и спречкване, прераснали в сбиване, по време на което българина успял да отиде до автомобила си, да вземе законно притежавания си пистолет „Макаров” и да произведе два изстрела във въздуха и един в крака на единия от велосипедистите. След инцидента българина напуснал произшествието, отишъл в дома си в с. Оризаре, откъдето се обадил Районно управление - Несебър и съобщил за случилото се. По-късно е установен и задържан дома си, като междувременно получил сърдечни проблеми и е откаран в медицинско заведение от полицейски екип.\r\nСвидетел на инцидента съобщил на тел. 112, като незабавно към местопроизшествието се отправили полицейски служители и екип на „Спешна медицинска помощ”. Пострадалият е откаран в бургаската болница „Лайф хоспитал” в добро общо състояние, като му предстои извършването на хирургична интервенция, а втория англичанин е откаран в УМБАЛ – Бургас за освидетелстване. \r\nКъм момента по образуваното досъдебно производство се провеждат множество процесуално-следствени действия под прякото ръководство на Районна прокуратура – Несебър.", "date": "2017.07.20", "title": "Бургас: Английски гражданин е в болница, след като е прострелян в крака при сбиване на пътя Слънчев бряг – село Оризаре"}
{"url": "http://www.focus-news.net/news/2017/07/20/2417574/stoyan-nikolov-natsionalen-voennoistoricheski-muzey-osnovnata-prichina-za-izbuhvane-na-ilindensko-preobrazhenskoto-vastanie-e-desetiletnata-nevazmozhnost-za-natsionalno-obedinenie.html", "text": "Основната причина за избухване на Илинденско-Преображенското въстание е десетилетната невъзможност да се осъществи българското национално обединение. Това каза за Радио „Фокус“-Пирин д-р Стоян Николов, уредник в Националния военноисторически музей. По думите му Македония и Одринско, които остават извън Княжество България след Освободжението на страната ни, са територии, които компактно са заселени с българско население, което е мнозинство в тези географски области. „Османската власт продължава своята столетна практика да обявява, че ще извърши някакви промени, реформи, и ще подобри положението на християнското население в Европа, но на практика това не се случва. Мъртво родени си остават и членовете 23 и 62 от Берлинския мирен договор, които предвиждат известни права за християнското население“, посочи той. \r\nД-р Николов добави, че именно невъзможната за живот обстановка в пределите на европейска Турция – асимилацията, терорът, икономическото разорение, на което е подложено българското население там, и невъзможността с легални средства за борба да се извоюват някакви значими реформи, довеждат до създаването на организация на македонските и тракийските българи, които се борят за обединението на всички българи под една държавна стряха. Той каза още, че Вътрешната македоно-одринска революционна организация и нейното ръководство правилно преценява, че няма как директно тези земи да бъдат присъединени към България и се издига една политика за автономия на тези райони с идеята да се повтори съединистката акция от 1885 година и така в рамките на два постъпателни хода тези земи да преминат в пределите на Княжество България.\r\nНатали СТЕФАНОВА", "date": "2017.07.20", "title": "Стоян Николов, Национален военноисторически музей: Основната причина за избухване на Илинденско-Преображенското въстание е десетилетната невъзможност за национално обединение"}
{"url": "http://www.focus-news.net/news/2017/07/20/2417585/nevrokopskiyat-mitropolit-serafim-sveti-prorok-iliya-se-e-otlichaval-sas-silnata-vyara-i-plamennata-ognena-revnost-po-boga.html", "text": "Свети пророк Илия се е отличавал със силната вяра и пламенната огнена ревност по Бога. Това каза за Радио „Фокус“-Пирин Негово Високопреосвещенство Неврокопският митрополит Серафим. По думите му светецът е един от старозаветните пророци, които имат особено присъствие в старозаветните писания, а присъства и в Новия завет. \r\n„Неслучайно тази силна вяра е причината да има това дръзновение той пред Бога и пред цар Ахав, че да го накара да събере всичките си жреци и свещеници на идолите, които е почитал, и с такава вяра да ги накара да помолят техните богове да пратят огън, за да изгори жертвата им, като е бил убеден, че това няма да стане, но в същото време е бил абсолютно сигурен, че Бог ще послуша молитвата му и ще прати огън върху неговата жертва, и така се и получава, въпреки че около самия жертвеник всичко е било мокро и пълно с вода, така че да няма никакво съмнение, че огънят идва от човешка намеса отстрани“, посочи той. Митрополит Серафим отбеляза, че когато Свети пророк Илия пада по лице и се помолва Бог да изпрати огън, действително огънят пада и затова Свети Илия в народните обичаи се нарича Свети Илия Гръмовержец и го свързваме с тези небесни явления в нашия видим свят. \r\nТой уточни, че пророк Илия е вторият човек, който не е минал по пътя на всички хора в този свят, понеже не е имал своята естествена физическа смърт, защото свидетелството на старозаветните писания е, че той е взет жив на небето, подобно на Енох в древността, който също е един от божиите угодници и е взет жив на небето. „По свидетелството на Йоан Богослов, а и на самия наш Господ Исус Христос, ще дойде време, преди второто пришествие Христово, когато тези двама пророци - Енох и Илия, ще бъдат отново върнати на света, за да свидетелстват за истината, да посочат истинския Бог и да изобличат явилия се в това време антихрист“, допълни Негово Високопреосвещенство. Той каза още, че Свети пророк Илия е един от свидетелите на живия Бог в старозаветно време и на Христос в новозаветно време, и в последните времена.\r\nНатали СТЕФАНОВА", "date": "2017.07.20", "title": "Неврокопският митрополит Серафим: Свети пророк Илия се е отличавал със силната вяра и пламенната огнена ревност по Бога"}
{"url": "http://www.focus-news.net/news/2017/07/20/2417580/aleksandar-sabanov-obedineni-patrioti-balgarskata-zemya-e-natsionalno-bogatstvo-na-balgariya-i-nie-ne-sme-saglasni-da-go-otdadem-na-chuzhdi-grazhdani-i-interesi.html", "text": "Българската земя е национално богатство на Република България и ние не сме съгласни да го отдадем на чужди граждани и интереси. Това каза народният представител от ПГ на „Обединени патриоти“  Александър Сабанов пред журналисти във връзка със земеделските земи, предаде репортер на  Агенция „Фокус“.  „Има хипотези, при които, ако чужди граждани физически лица купят земя и утре я дарят на държавата си, примерно на южната ни съседка, какво ще се случи 20 години по-късно? Никой не може да каже“, коментира той. Той попита, ако бежанец си купи земя,  дали България трябва да му даде гражданство за това, че е вложил 2000 лв. „Ние сме категорично – това засяга националната сигурност на България и това е важно за нас като патриоти, като българи, като хора, които дедите им са се борили за тази земя и са проливали кръвта си. Не е редно по икономически причини да я продаваме на чужди хора“, обясни Сабанов. Според него изискването за уседналост пречи на чуждите граждани да си купят земя. По думите му 900 хил. евро е първоначалната и по 220 хил. евро на година е санкцията, която може би ще ни бъде наложена от ЕК. \"Тук не сме само ние. Това са пет държави, с които имаме обща позиция\", обясни Сабанов.  \r\nДеница КИТАНОВА", "date": "2017.07.20", "title": "Александър Сабанов, „Обединени патриоти“: Българската земя е национално богатство на България и ние не сме съгласни да го отдадем на чужди граждани и интереси"}
{"url": "http://www.focus-news.net/news/2017/07/20/2417584/ruse-motorist-e-postradal-pri-intsident-na-patya-ruse-byala.html", "text": "Моторист е пострадал при инцидент на пътя Русе-Бяла. Мъжът се е ударил в камион, който е застигнал около района на гара Бяла. Пострадалият веднага е закаран в болница. Това съобщиха за Агенция „Фокус“ от Пресцентъра на МВР. От там уточняват, че за сега няма информация за състоянието му, както и за други пострадали. Движението по пътя не е затруднено.", "date": "2017.07.20", "title": "Русе: Моторист е пострадал при инцидент на пътя Русе-Бяла"}
{"url": "http://www.focus-news.net/news/2017/07/20/2417587/emsc-novi-zemetreseniya-v-rayona-na-ohrid.html", "text": "Две нови земетресения са регистрирани в Македония, показва справка на официалната интернет страница на Европейския средиземноморски сеизмологичен център.\r\nПървият трус с магнитуд от 2,7 по скалата на Рихтер е от 21.48 часа, с епицентър седем километра югоизточно от Ресен, с дълбочина от два километра под земната кора. \r\nВторото земетресение е със сила от 2,2 по скалата на Рихтер и е регистрирано в 5.53 часа (местно време). Епицентърът му е бил на девет километра североизточно от Охрид и на четири километра източно от село Косел, в близост до което е разположен единственият действащ вулкан на Балканския полуостров – Дувалото. \r\nВ последните часове трусове с различна сила разтърсиха Гърция, Албания и Турция. Тереза Герова", "date": "2017.07.20", "title": "EMSC: Нови земетресения в района на Охрид"}
{"url": "http://www.focus-news.net/news/2017/07/20/2417588/menda-stoyanova-gerb-s-glasuvaneto-za-praga-na-keshovite-plashtaniya-shte-se-vidi-koy-e-za-neloyalnata-konkurentsiya-i-za-parite-v-kesh-v-dzhobovete-na-biznesmenite.html", "text": "Сега е Видовден колеги, когато гласуваме ще се види кой е \"за\" нелоялната конкуренция, защото сивата икономика я захранва и оттам удря малкия и средния бизнес, кой е \"за\" парите в кеш в джобовете на бизнесмените. Това каза председателят на бюджетната парламентарна комисия и депутат от ГЕРБ Менда Стоянова по време на дебатите по промените в Данъчно-осигурителния процесуален кодекс във връзка с предложението на ГЕРБ прагът за кешовите плащания да бъде 5000 лева, предаде репортер на Агенция „Фокус“. „Най-вероятно предложението ни няма да мине, но ще го напомням от тази трибуна, когато застанете и поискате разходи за пенсии, за социални плащания, за сигурност, за заплати. Разходи, разходи, разходи, защото това е много хубаво за ушите на гласоподавателите“, коментира тя. „Трябва да мислите като политици, вие повече мислите като бизнесмени. Не малка част от преговарящите по-скоро са бизнесмени, а не политици. Може би наистина имат горчивия опит и ограничаване в плащанията ще ги затрудни казано така, че да звучи приятно за всички“, обясни Менда Стоянова. „С предложението ни няма да създадем затруднения на обикновените хора, но ще създадем затруднения на хората, чиито джобове са пълни с кешови пари, а те са дошли там от сивата икономика, не от другаде. Защото са получили заплатите си на черно или са собственици на фирми, които продават документи и искат парите да продължат да се въртят в сивата икономика“, заяви депутатът от ГЕРБ и допълни, че е много странно как изведнъж народното представителство толкова единодушно се е обединило срещу това, „сакън“ да не се пипа кешовото плащане. „Предлагаме таванът да бъде 5000 лева и да влезе в сила от 1 януари 2018 година. Не знам дали в залата ще съумеем да гласуваме това предложение, като гледам как се обединявате и влизате все повече и повече, за да гласувате против“, каза още Менда Стоянова.\r\nБиляна ИВАНОВА", "date": "2017.07.20", "title": "Менда Стоянова, ГЕРБ: С гласуването за прага на кешовите плащания ще се види кой е \"за\" нелоялната конкуренция и \"за\" парите в кеш в джобовете на бизнесмените"}
{"url": "http://www.focus-news.net/news/2017/07/20/2417583/polk-ivan-ivanov-voenno-formirovanie-26-400-blagoevgrad-ilindensko-preobrazhenskoto-vastanie-e-vrahna-tochka-v-natsionalno-osvoboditelnite-borbi-na-makedonskite-i-trakiyski-balgari.html", "text": "Илинденско-Преображенското въстание има само една дефиниция – то е връхна точка в борбите  на македонските и тракийски българи. Това каза за Радио „Фокус“-Пирин полк. Иван Иванов, командир на Военно формирование 26 400-Благоевград, във връзка с очакваното подписване на договор за добросъседство между България и Македония и спекулациите относно характера на въстанието. „Всеки договор е символ на политически акт. Българската армия е деполитизирана структура и затова аз, като неин представител, не мога да взема отношение по този въпрос. Що се отнася до въстанието, въпреки различните гледни точки и отправни пунктове, по които се тълкува историята, тя си остава една и съща. Илинденско-Преображенското въстание за мен има само една дефиниция – то е връхна точка в национално-освободителните борби на македонските и тракийски българи“, подчерта полк. Иванов. \r\nТой заяви, че самото въстание е апотеоз на стремежа на българския народ към свободно, независимо и обединено Отечество. „Най-силното послание - символ на въстанието, е любов и отдаденост на майка България“, заяви полк. Иван Иванов. По думите му Илинденско-Преображенското въстание е добре познато на всички. \r\n„Това с особена сила важи за хората от този край – Пиринска Македония, които са известни с любовта и почитта си към славната българска история. По въпроса дали днес има българи, които биха тръгнали по стъпките на нашите революционери от 1903 година, то смятам, че историята не може, а и не бива да се повтаря. От нея трябва да се извлече най-доброто и в този контекст, ако сравним началните стъпки на революционерите с идеологията и ежедневната мисъл за свободното, независимо и преуспяващо Отечество, трябва да направим именно това – да започнем да мислим повече в насока на това какво можем ние да направим, за да просперира България“, коментира още полк. Иванов.\r\nЛивия НИНОВА", "date": "2017.07.20", "title": "Полк. Иван Иванов, Военно формирование 26 400-Благоевград: Илинденско-Преображенското въстание е връхна точка в национално-освободителните борби на македонските и тракийски българи"}
{"url": "http://www.focus-news.net/news/2017/07/20/2417586/ruse-s-opasnost-za-zhivota-e-postradaliyat-motorist-pri-katastrofata-na-patya-ruse-byala.html", "text": "С опасност за живота е пострадалият моторист при катастрофата на път Русе - Бяла. Това съобщиха от ОДМВР - Русе. Сигналът за катастрофата е постъпил на тел. 112 в 10.01 часа. Инцидентът е станал на главния път І-5, в участъка от гр. Бяла в посока Гара Бяла. Изпратените на място служители от РУ – Бяла са установили, че моторист е застигнал и се е блъснал в задната част на товарен автомобил „Форд Рейнджър“. Пострадал е 17-годишният водач на мотора. Той е откаран от екип на ЦСМП в УМБАЛ – Русе. Според първоначалната информация е с опасност за живота. На местопроизшествието се извършва оглед. Причините за ПТП се изясняват.\r\nЗаради инцидента движението по главния път е затруднено, регулира се от полицията.", "date": "2017.07.20", "title": "Русе: С опасност за живота е пострадалият моторист при катастрофата на пътя Русе - Бяла"}
{"url": "http://www.focus-news.net/news/2017/07/20/2417589/yavor-bozhankov-bsp-pragat-za-keshovite-plashtaniya-shte-udari-loyalnite-litsa-i-tezi-koito-rabotyat-na-svetlo.html", "text": "Прагът за кешовите плащания ще удари лоялните лица и тези, които работят на светло. Това каза народният представител от ПГ на „БСП за България“ Явор Божанков по време на дебатите по промените в Данъчно-осигурителния процесуален кодекс на второ четене, предаде репортер на Агенция „Фокус“. „По тази тема ви моля да обърнете внимание на една практика, която ще ви бъде много полезна, ако я анализирате. Става дума за рециклиращия бранш“, обърна се към Менда Стоянова Божанков. По думите му лимитът за плащания в брой с физически лица е бил 100 лв. „Беше въведен като мярка за борба със сивия сектор. Добре е да анализирате дали сивият сектор намаля или стана обратното?“, попита депутатът от БСП.  \r\nДеница КИТАНОВА", "date": "2017.07.20", "title": "Явор Божанков, БСП: Прагът за кешовите плащания ще удари лоялните лица и тези, които работят на светло"}
{"url": "http://www.focus-news.net/news/2017/07/20/2417592/silistra-okrazhnata-prokuratura-zadarzha-dve-zheni-izdirvani-ot-kralstvo-belgiya-za-uchastie-v-prestapna-grupa-za-trafik-na-hora-svodnichestvo-i-prane-na-pari.html", "text": "В ареста за срок до 72 часа са задържани с постановление на прокурор от Окръжната прокуратура в Силистра 76-годишната Стефка Й. и 49-годишната Светла З., и двете от Тутракан. Това съобщиха от пресцентъра на Апелативна прокуратура – Варна. Те са били задържани на 18 юли 2017 г. със заповед на ГДБОП.\r\nДвете жени са издирвани с европейски заповеди за арест от съд в Брюксел, Кралство Белгия, за участие в организирана престъпна група за трафик на хора, сводничество, пране на пари и предоставяне на помещение за извършване на развратни действия. \r\nПредстои Окръжната прокуратура в Силистра да внесе искания в Силистренския окръжен съд за вземане на мерки за неотклонение „Задържане под стража“ спрямо двете.", "date": "2017.07.20", "title": "Силистра: Окръжната прокуратура задържа две жени, издирвани от Кралство Белгия за участие в престъпна група за трафик на хора, сводничество и пране на пари"}
{"url": "http://www.focus-news.net/news/2017/07/20/2417591/reuters-senator-dzhon-makkeyn-e-dignostitsiran-s-agresiven-rak-na-mozaka.html", "text": "Сенатор Джон Маккейн, който през 2008 г. бе издигнат като кандидат-президент на САЩ от Републиканската партия, е диагностициран с агресивна форма на рак на мозъка, предава Reuters.\r\nОсемдесетгодишният Маккейн, бивш пилот от ВМС на САЩ, бе преизбран наскоро за шести път в Сената на САЩ.  Иван Христов", "date": "2017.07.20", "title": "Reuters: Сенатор Джон Маккейн е дигностициран с агресивен рак на мозъка"}
{"url": "http://www.focus-news.net/news/2017/07/20/2417590/sarbiya-srabskata-armiya-shte-provede-ucheniya-s-boyni-strelbi-v-rayona-na-pozharevats-na-26-i-27-yuli-2017-g.html", "text": "Части на сръбската армия ще проведат учения с бойни стрелби в района на Пожаревац, Източна Сръбия, на 26 и 27 юли 2017 г., предава радио В-92, като се позовава на съобщение на Министерството на отбраната.\r\nСпоред \"В-92\" ученията ще обхванат полигона на Пожаревац, заедно с местностите Циганска ливада, Могила и Градско бърдо.. Тереза Герова", "date": "2017.07.20", "title": "Сърбия: Сръбската армия ще проведе учения с бойни стрелби в района на Пожаревац на 26 и 27 юли 2017 г."}
{"url": "http://www.focus-news.net/news/2017/07/20/2417593/pleven-narodniyat-predstavitel-ot-gerb-plamen-tachev-se-angazhira-lichno-da-podpomogne-obshtina-dolna-mitropoliya-sled-dazhdovete.html", "text": "Народният представител от ГЕРБ Пламен Тачев посети община Долна Митрополия. Той разговаря с кмета Поля Цоновска относно състоянието на населените места след наводнението в началото на месец юли. Това съобщиха от пресцентъра на ПП ГЕРБ. Цоновска запозна подробно депутата с преминалото бедствие и последствията от него. За трайно решение на проблемите в селата Подем, Божурица, Комарево, Ореховица, Брегаре, Ставерци и град Тръстеник е наложителна корекция и продълбочаване на отводнителните дерета, преминаващи през населените места. Също така е необходим и основен ремонт на няколко улици, съсипани от пороите, заяви Поля Цоновска.\r\nПламен Тачев се ангажира лично да подпомогне общината за справяне с последствията от възникналите проблеми, включително бързо проектиране и представяне на документите пред съответните институции.\r\nДепутатът се съгласи с Цоновска, че е важно сега да се търсят трайни решения и изрази становище, че в спешен порядък трябва да се възстанови нормалния ритъм на живот в засегнатите населени места.", "date": "2017.07.20", "title": "Плевен: Народният представител от ГЕРБ Пламен Тачев се ангажира лично да подпомогне община Долна Митрополия след дъждовете"}
{"url": "http://www.focus-news.net/news/2017/07/20/2417595/burgas-tyalo-na-udavena-zhena-e-otkrito-mezhdu-13-i-14-spasitelen-post-na-burgaskiya-plazh.html", "text": "Тяло на удавена жена е открито между 13 и 14 спасителен пост на бургаския плаж. Това съобщиха от ОДМВР - Бургас. Днес, около 5.30 часа, в Първо Районно управление – Бургас е получено съобщение за това, че в района между 13 и 14 спасителен пост на бургаския плаж е открито тялото на удавена жена. Десет минути по-късно в Първо Районно управление – Бургас дошъл 63-годишен бургазлия от к-с „Славейков”, който потърсил помощ за откриването на 61-годишната си съпруга с инициали М. М., която била в силна депресия и на медикаментозно лечение. Същият заявил, че събуждайки се установил липсата на жена си и видял, че последния проведен разговор по мобилния ѝ телефон е с таксиметрова компания. Позвънил и от там му обяснили, че бургазлийката е откарана до ресторант „Златна котва”, непосредствено в началото на Морската градина. Това го провокирало да отиде и в районното управление, обслужващо Централната градска част на Бургас, за да потърси съдействие за откриването ѝ. По даденото описание полицейските служители се усъмнили, че вероятно тялото на намерената на бургаския плаж жена принадлежи на изчезналата М. М. Отвели съпруга ѝ за разпознаване на трупа, като с негова помощ тялото е идентифицирано. По случая е образувано досъдебно производство.", "date": "2017.07.20", "title": "Бургас: Тяло на удавена жена е открито между 13 и 14 спасителен пост на бургаския плаж"}
{"url": "http://www.focus-news.net/news/2017/07/20/2417599/kazanlak-kmetat-galina-stoyanova-nagradi-pobeditelite-v-dvata-konkursa-za-plastika-v-rozariuma-i-interior-na-foayeto-i-kafeneto-v-muzeya-na-rozata.html", "text": "Победителите в двата национални конкурса за пластика в „Розариума“ и интериор на фоайето и кафенето в Музея на розата бяха отличени в Зала №6 на Община Казанлък. Наградите връчи кметът на Общината Галина Стоянова, която сподели радостта си от позитивната среща навръх Илинден, съобщиха от пресцентъра на Общината. \r\nДве първи места и две поощрителни награди присъди комисията в Националния конкурс за паркова пластична композиция в парк „Розариум“. Председателят на комисията гл. архитект на Община Казанлък арх. Георги Стоев обяви избора на пластичните абстрактни композиции на Слав Недев, в екип с Ясена Попова - „Пластична композиция, наподобяваща розов цвят“ и Кирил Георгиев за композицията си „Рози“ като най-близки до решението за парковото пространство а и предвид близостта на позициите на пластичните композиции до модерната музейна сграда. Поощрителни награди получиха Ваньо Колев за пластиката си „Орфей“ и Петър Пешев - за „Фигура на розоберачка“. \r\n„Качество, професионализъм и паркова среда“ посочи като водещи мотиви за отличените от комисията Христо Генев, член на комисията, директор на Художествената галерия - Казанлък. \r\nВ националния конкурс „Пространствено оформление на фоайе и кафе, прилежащи зони в Музея на розата - гр. Казанлък“ първо място бе присъдено на идейния проект на Стоян Желязков – дипломант по архитектура в Техническия университет на Щутгарт, Германия. На второ място е класирано предложението на Кирил Божидаров Георгиев – магистър по архитектура, гр. Казанлък, в екип с Детелина Бакалова. Авторите запознаха присъстващите накратко с водещите решения в своите проекти: „аромат, цветове, форми, усещане, че човек се намира на специално място“.   \r\nГалина Стоянова благодари на участниците и на журито за финалните решения и изрази надежда, че изборите ще се харесат на казанлъчани.", "date": "2017.07.20", "title": "Казанлък: Кметът Галина Стоянова награди победителите в двата конкурса за пластика в „Розариума“ и интериор на фоайето и кафенето в Музея на розата"}
{"url": "http://www.focus-news.net/news/2017/07/20/2417598/angel-dzhonev-istorik-ne-mozhe-da-ima-ilindenskopreobrazhensko-vastanie-bez-kyustendilskiya-kray.html", "text": "Не може да има Илинденско–Преображенско въстание без Кюстендил и Кюстендилския край. Това каза пред Радио „Фокус” – Кюстендил историкът в Регионален исторически музей – Кюстендил главен асистент д-р Ангел Джонев. По думите му през 1903 година основната маса от чети, предвождани от знакови фигури в освободителното движение като Борис Сарафов, Христо Чернопеев, Гьорче Петров, редица военни като Сотир Атанасов, Борис Дрангов, преминават под подразделения именно през Кюстендил. „Кюстендилският пункт на българските македоно–одрински революционни комитети, по–късно придобило името Тайна македоно–одринска революционна организация и Вътрешна македоно–одринска революционна организация, съществува от 1896 година”, каза Ангел Джонев. По думите му това е първият пограничен пункт, регистриран на територията на Княжество България по това време и именно от него потеглят бойните формирования. „В Кюстендил се събират средства, литература, кипи революционна дейност, която е характерна за пограничната зона, основно за пограничната зона, и липсва във вътрешната част, вътрешните предели на свободното Отечество. Кюстендил е образно наречен вратата към Македония”, каза още Ангел Джонев.\r\nТой посочи, че местността „Сенокос” е знакова за Кюстендилския край. Д-р Джонев заяви, че както Битолски окръг има своето „Смилево”, както Одрински окръг има своята „Петрова нива”, така Кюстендил има „Сенокос”. „На „Сенокос” се събират четите за Илинденско-Преображенското въстание, там бивакуват, там извършват своите обреди по освещаването на знамената, там потеглят по кървавия си път към Македония. Никола Течев, Григор Манасиев, поручик Топчев са само част от войводите, които съсредоточават четите си там”, каза Ангел Джонев. \r\nПо думите му в Кюстендил, освен пограничния пункт, действа и един медицински пункт, разположен в село Раненци, предвождан от санитарния капитан Владимир Руменов. „В града се съсредоточават множество бойни формирования, но той се оказва тесен за техния брой. Затова се налага изнасянето на част от четите в село Слокощица, в една изоставена фабрика и в местността „Сенокос” край село Жиленци”, каза Ангел Джонев.\r\nВенцеслав ИЛЧЕВ", "date": "2017.07.20", "title": "Ангел Джонев, историк: Не може да има Илинденско–Преображенско въстание без Кюстендилския край"}
{"url": "http://www.focus-news.net/news/2017/07/20/2417596/pragat-na-keshovite-plashtaniya-ostava-10-hil-leva-predlozhenieto-na-gerb-za-5-hil-leva-beshe-othvarleno.html", "text": "Народните представители отхвърлиха предложението на ГЕРБ прагът на кешовите плащания от 1 януари 2018 година да бъде 5 хил. лева, предаде репортер на Агенция „Фокус“. Предложението на ГЕРБ, внесено от председателя на бюджетната комисия Менда Стоянова, е прагът на кешовите плащания да бъде 10 хил. лева до 31 декември 2017 година, а от януари 2018 година той да бъде 5 хил. лева. След отхвърлянето на предложението, прагът на кешовите плащания остава 10 хил. лева.\r\nБиляна ИВАНОВА", "date": "2017.07.20", "title": "Прагът на кешовите плащания остава 10 хил. лева, предложението на ГЕРБ за 5 хил. лева беше отхвърлено"}
{"url": "http://www.focus-news.net/news/2017/07/20/2417600/focus-mvnr-na-germaniya-otpravi-spetsialni-preduprezhdeniya-za-patuvashtite-v-turtsiya.html", "text": "Новата дипломатическа криза в двустранните отношения между Берлин и Анкара е факт. В четвъртък министърът на външните работи на ФРГ Зигмар Габриел изпълни заканата си и съобщи, че Берлин ще обнови съветите към гражданите на страната, предприемащи пътуване в Турция – изключително остра дипломатическа стъпка, съобщава изданието Focus.\r\nВъншнополитическото ведомство в Берлин ще публикува нови препоръки за германците, насочили се към Турция. \"На хората, които пътуват по лични или бизнес причини в Турция, се препоръчва да бъдат с повишено внимание и да се регистрират в списъците на консулството и посолството на ФРГ, дори и при кратък престой в страната“, гласи подготвеният текст.\r\nПоследният случай на арести на активисти за човешки права са показали, че подобно нещо може да се случи на всеки, дръзнал да влезе в Турция, изразиха увереност в Берлин. \r\nЗигмар Габриел, бивш министър на икономиката, се въздържа от съвети към германските компании, които планират инвестиции в Турция. Предстои обаче да бъдат обмислени мерки и в това отношение, увери първият дипломат на Берлин. Тереза Герова", "date": "2017.07.20", "title": "Focus: МВнР на Германия отправи специални предупреждения за пътуващите в Турция"}
{"url": "http://www.focus-news.net/news/2017/07/20/2417601/pregled-na-mezhdunarodnite-novini-do-13-chasa-agentsiya-fokus.html", "text": "Според министър-председателя на България Бойко Борисов се очаква Европейската комисия да даде зелена светлина за втори лъч на газопровода „Турски поток“, който да минава през Черноморското крайбрежие на България. Същевременно българският премиер предупреди ЕС, че става прекалено зависим от транзита на природен газ през Турция.\r\n„В момента очаквам писмо от ЕК за това дали ми позволяват да започна преговори за тръба, която ще минава директно през България. Ако ситуацията продължи да се развива както досега, целият регион ще стане много зависим от Туция“, заяви Борисов.\r\n„С влошаващите се отношения между ЕС и Турция ние започваме да си задаваме реторическия въпрос коя от възможностите е най-добра“, сподели още българският премиер.\r\n*** Текстът на Договора за добросъседство с Македония е финализиран и българската страна няма намерение да води нови преговори. Споразумението е важна нова страница в отношенията между двете страни, но след подписването остава да се свърши още много работа. Това заяви вицепремиерът и министър на външните работи на България Екатерина Захариева в интервю за местна медия.\r\n„Нямаме намерения да водим повече преговори, това е договорът, който правителството на България ще подпише, и се надявам, че ще бъде подкрепен и от парламента. Езиковата клауза е ясна от 1999 г. Тя не се е променила. Договорите по принцип не признават нито езици, нито народи, а езиковата клауза е ясна още от 1999 г. Подписваме договор с Македония на официалните езици\", подчерта Захариева.\r\nВъв връзка с 77-те български граждани, на които Турция е забранила достъпа на тяхна територия, Захариева заяви, че България е поискала информация за лицата. „Поискахме такава информация от турските власти. Нашите служби нямат данни за тези 77 граждани. Нека да видим дали има ги тези хора и кои са тези терористи. Искаме да имаме официална информация, с които точно терористични организации, според турската държава, са свързани тези 77 граждани. Надявам се, че скоро ще отговорят \", добави още Захариева.\r\n*** Министърът на външните работи на Гърция Никос Кодзиас ще се срещне в четвъртък с върховният представител на Европейския съюз по въпросите на външните работи и политиката на сигурност Федерика Могерини, която е на посещение в страната.\r\nСлед разговорите между двамата дипломати, които ще се проведат в столицата Атина, е предвидена съвместна пресконференция, която ще бъде последвана от работен обяд.\r\nВ Атина Могерини ще проведе срещи  с държавния глава Прокопис Павлопулос, министър-председателя Алексис Ципрас и министърът на отбраната Панос Каменос.\r\n*** Турция заподозря водещи германски компании – като автомобилния производител „Даймлер“, в подкрепа на тероризма.\r\nСъгласно медийни доклади, правителството в Анкара е предало на управляващите в Берлин списък с компании, за които се предполага, че оказват подкрепа на терористични организации. Той включва 68 физически лица и фирми – от „Даймлер“ и BASF, до магазин за кебап във федералната провинция Северен Рейн-Вестфалия. Всички те са заподозрени в контакти с движението на проповедника Фетхуллах Гюлен.\r\n*** Свен Миксер, министърът на външните работи на Естония, която от 1 юли 2017 г. пое председателството на Съвета на Европейския съюз, предупреди Анкара, че удължаването на режима на извънредно положение вреди на атмосферата за развитие на демокрацията и върховенството на закона в Турция, и усложнява отношенията на страната с Брюксел.\r\n„Вчера, режимът на извънредно положение бе удължен с три месеца. Много е трудно да се гради демокрация и върховенство на закона при извънредно положение. Това е причината за скорошното усложняване на отношенията между Турция и ЕС“, обясни Миксер.\r\nЕстонският външен министър също така сподели, че не е оптимист за отварянето на нова преговорна глава в разговорите с Турция за присъединяването ѝ към Общността в периода, в който Талин ще председателства Съвета на ЕС.\r\n*** Синдромът на придобитата имунна недостатъчност (СПИН) е отнел живота на един милион души през 2016 г. – почти наполовина по-малко, отколкото през 2005 г., когато бе регистриран пик на смъртоносното заболяване. Това се казва в доклад на ООН, публикуван в четвъртък.\r\nНе само новите случаи на заразяване с ХИВ и смъртните случаи намаляват, но към момента хората, които са на животоспасяващо лечение, са повече от когато и да е било, съгласно данни, публикувани преди откриването на научна конференция за СПИН в Париж.\r\n*** Части на сръбската армия ще проведат учения с бойни стрелби в района на Пожаревац, Източна Сръбия, на 26 и 27 юли 2017 г., като се позовава на съобщение на Министерството на отбраната.\r\nСпоред \"В-92\" ученията ще обхванат полигона на Пожаревац, заедно с местностите Циганска ливада, Могила и Градско бърдо.\r\n*** Държавният глава на САЩ Доналд Тръмп планира да прекрати дългогодишната програма на Централното бюро за разузнаване (ЦРУ) за въоръжаване и обучение на умерената сирийска опозиция, воюваща с правителството на Башар Асад – мярка, за която Москва настоява от дълго време.\r\nОфициални лица в САЩ коментираха, че прекратяването на тайната програма е част от усилията на Тръмп да намери общ език с Руската федерация, която дълго време смяташе действията на ЦРУ за атака срещу интересите ѝ. \r\nПрограмата бе стартирана от администрацията на предходния американския президент Барак Обама през 2013 г., припомня медията.\r\n*** Земетресение с магнитуд от 4,1 по скалата на Рихер е регистрирано в 10.15 часа в четвъртък на територията на Гърция.\r\nЕпицентърът на труса е на 161 км западно от столицата Атина и на 27 км североизточно от Патра, с дълбочина един километър под земната кора.\r\nНяма приведени данни за материални щети или пострадали.\r\n*** В гръцката столица отново се стигна до сблъсъци между полиция и анархисти в атинския квартал „Екзархия“.\r\nТова се случва за трета нощ подред, след като съдът отхвърли обжалване по дело на задържан за тероризъм подсъдим.\r\nСблъсъците започнаха около 22 часа в сряда, когато група младежи с качулки започнаха да хвърлят бутилки със запалителна течност по полицейски екип в района. Час по-късно демонстрантите атакуваха и екип на полицейските части за борба с безредиците.\r\nПолицията е задържала за кратко трима от протестиращите, но ги е освободила, без да повдига обвинения.", "date": "2017.07.20", "title": "Преглед на международните новини до 13 часа (Агенция “Фокус”)"}
{"url": "http://www.focus-news.net/news/2017/07/20/2417597/liderat-na-bsp-korneliya-ninova-i-gerb-da-se-otkazhat-ot-klasa-za-prosluzheno-vreme.html", "text": "Днес Валери Симеонов се отказал от предложението да отпадне клас прослужено време. Било лично мнение, а не на правителството. Кого мисли, че ще заблуди? Желанието да се премахне класът е на ГЕРБ. То беше изразено от възможно най-отговорното място - българския парламент и то от председателя на бюджетна комисия. Г-н Борисов, ще повярваме, че не разигравате театър с г-н Симеонов, ако до края на деня и г-жа Стоянова се откаже от предложението, от името на ГЕРБ. Това написа във Фейсбук лидерът на БСП Корнелия Нинова, съобщиха от пресцентъра на НС на БСП.", "date": "2017.07.20", "title": "Лидерът на БСП Корнелия Нинова: И ГЕРБ да се откажат от класа за прослужено време"}
{"url": "http://www.focus-news.net/news/2017/07/20/2417602/prezidentat-i-varhoven-glavnokomandvasht-na-vaorazhenite-sili-rumen-radev-prisastva-na-demonstratsii-na-uchenieto-saber-guardian-17.html", "text": "С динамичен показ, който представя съвместните действия на многонационална батальонна бойна група в отбрана, действаща в зоната на съвместната операция, започна на учението „SABER GUARDIAN 17“ на полигон „Ново село“ край Сливен, предаде репортер на Радио „Фокус“ – Сливен. В него участват тактическите формирования от България, САЩ, Гърция и Грузия. Специален гост на демонстрациите е президентът и върховен главнокомандващ на Въоръжените сили Румен Радев, който бе посрещнат със ставане на крака в залата на полигона. Сред присъстващите са още министърът на отбраната Красимир Каракачанов, началникът на отбраната генерал-лейтенант Андрей Боцев, заместник-началникът на отбраната вицеадмирал Емил Ефтимов, висши офицери от въоръжените сили на страните-участнички в учението, военни аташета от дипломатическите мисии и др.\r\nУчението е базирано на фиктивен сценарий – военен конфликт с държава, притежаваща равностойни бойни способности със съюзническите войски на държавите-членки и партньори на НАТО, включително танкове, бойни машини на пехотата, артилерия, авиация. Демонстрацията включва отработването на различни тактически бойни действия от съвместната отбранителна операция. Тя започва със спасяване на заложник от българските Сили за специални операции . Щурмът на обекта е от два отряда, с поддръжка от щурмови вертолети. По време на операцията се води бой с противникова група за бързо реагиране. След освобождаване на заложника, грузински лекопехотен взвод извършва десант, за да елиминира останалите части на противника. Гръцки вертолети „Апачи“ водят наблюдение от въздуха. \r\nБългарските формирования, участващи в учението, са танков взвод от Центъра за подготовка на танкови специалисти-Сливен, Трета самоходна артилерийска батарея от състава на 20-ти самоходен артилерийски дивизион в Ямбол и самолети Су-25 от Базата за предно разполагане „Безмер“. Бойната техника включва танкове Т-72 и 122 мм самоходни артилерийски установки 2С-1. От състава на Сухопътните сили на САЩ в Европа участват пехотен батальон, поддържащо подразделение, артелирийски взвод и авиационни формирования, въоръжени с бойни машини на пехотата М2А3 „Брадли“, 120 мм самоходни минохвъргачки, хеликоптери АН-64 „Апачи“ и спомагателна колесна техника. Гърция провежда тренировъчни действия с една пехотна рота и бойна техника. Грузия се включва с една пехотна рота с щатно въоръжение и екипировка.\r\nSaber Guardian 2017 е годишно международно учение под ръководството на Командването на Сухопътните войски на САЩ в Европа, съвместно с въоръжени сили на страните-домакини. В него участват над 25 000 военнослужещи от 22 държави-членки и партньори на НАТО, чиито съвместни тренировки целят повишаване на готовността и оперативната съвместимост в подкрепа на сигурността и стабилността в Черноморския регион.\r\nЛюдмила ЙОРГОВА", "date": "2017.07.20", "title": "Президентът и върховен главнокомандващ на Въоръжените сили Румен Радев присъства на демонстрации на учението „SABER GUARDIAN 17“"}
{"url": "http://www.focus-news.net/news/2017/07/20/2417605/afp-vlastite-na-kuveyt-razporediha-ekspulsiraneto-na-15-iranski-diplomati.html", "text": "В четвъртък Кувейт разпореди експулсирането на около 15 ирански дипломати, след като върховният съд на емирството се произнесе срещу \"терористична\" клетка заради връзки с близкоизточната радикална групировка „Ислямска държава“, предава AFP. \r\nКувейт също така разпореди закриването на иранските \"мисии за военни, културни и търговски цели\", заяви представител на властите, пожелал анонимност.\r\nМиналият месец в Кувейт издадоха присъда за доживотен затвор за организатора на терористичната клетка. За предполагаеми връзки с Иран и ливанската „Хизбула“ присъда получиха и още 20 други лица, припомня агенцията.  Тереза Герова", "date": "2017.07.20", "title": "AFP: Властите на Кувейт разпоредиха експулсирането на 15 ирански дипломати"}
{"url": "http://www.focus-news.net/news/2017/07/20/2417594/novata-kriza-v-dvustrannite-otnosheniya-mezhdu-berlin-i-ankara-komentari-v-germanskiya-pechat-agentsiya-fokus.html", "text": "В дипломатическите кръгове в Берлин все повече се затвърждава убеждението, че турските власти арестуват граждани на Германия, за да ги използват като заложници, пише националният ежедневник Die Welt.\r\nКонкретните цели на Анкара са да принуди правителството на ФРГ да й предаде турските граждани, получили убежище в Германия след неуспешния опит за държавен преврат от юли 2016 г. Съответната теза е подкрепена от представители в Министерството на външните работи в Берлин, споделили мнението си пред местни медии при условие на анонимност.\r\nМиналата седмица държавният глава Реджеп Тайип Ердоган дискретно е предложил на федералното правителство да освободи арестувания германски журналист Дениз Юджел срещу двама бивши генерали от Въоръжените сили на Турция. „Разбира се, такава сделка не бихме могли да си позволим“, заяви говорител на Министерството на външните работи на ФРГ.\r\nОсвен Юджел, в турски затвор е и активистът за човешки права Петер Щойдтнер, който бе арестуван в района на Истанбул на 5 юли заедно с други правозащитници.\r\n***\r\nЩе сложи ли край Берлин на сдържаната си политика към Анкара? На фона на последните арести на правозащитници в Турция, министърът на външните работи на ФРГ Зигмар Габриел увери, че този път ще има сериозни последици от действията на Анкара. Предложенията за това какви да бъдат идват от всички страни, включително и от федералното правосъдно министерство, пише изданието Der Spiegel.\r\nГермания трябва да покаже твърдост, но в същото време и да не поставя в риск дипломатическите отношения с партньора си в НАТО. „Подходът към Турция трябва да бъде по-строг“, подчерта федералният министър на правосъдието Хайко Маас. Той одобри решението на първия дипломат на Берлин Зигмар Габриел да призове турския дипломатически представител в страната, за да получи обяснения за поредния инцидент, който хвърли сянка в отношенията между двете страни. \r\n„Трябва да вземем предвид, че в турските затвори има германски граждани, до които трябва да имаме достъп“, припомни Маас, като допълни, че рязкото влошаване или дори прекратяване на отношенията с Турция няма да подобри ситуацията за арестуваните германски граждани. \r\nВъв вторник истанбулски съд разпореди задържането на шестима активисти, включително и на германския правозащитник Петер Щойдтнер. Берлин реагира остро, като подчерта, че арестите не са „нито приемливи, нито разбираеми“ за германските власти. В четвъртък ще стане ясно какъв ще бъде отговорът на федералното правителство.\r\n***\r\nТурция заподозря водещи германски компании – като автомобилния производител „Даймлер“, в подкрепа на тероризма, съобщава националният ежедневник Die Frankfurter Allgemeine Zeitung.\r\nСъгласно медийни доклади, правителството в Анкара е предало на управляващите в Берлин списък с компании, за които се предполага, че оказват подкрепа на терористични организации. Той включва 68 физически лица и фирми – от „Даймлер“ и BASF, до магазин за кебап във федералната провинция Северен Рейн-Вестфалия. Всички те са заподозрени в контакти с движението на проповедника Фетхуллах Гюлен.\r\n***\r\nСлед последните арести на правозащитници в Турция, сред които и на германски активист, федералното правителство в Берлин обеща последици за партньора си в НАТО, пише изданието Focus. Какви точно ще бъдат те ще стане ясно в четвъртък, когато външният министър на ФРГ Зигмар Габриел, прекъснал лятната си почивка си заради последните събития, ще ги обяви. \r\nСъгласно думите на председателя на Германската социалдемократическа партия (ГСДП) Мартин Шулц, правителството на ФРГ обмисля да затягане на съветите за гражданите на страната, пътуващи в Турция. „Външният министър ще проучи точните  дипломатически стъпки, които са необходими в случая“, поясни кандидатът за канцлерския пост в Берлин. \r\nТурската прокуратура подозира задържаните активисти в подкрепа на „въоръжена терористична организация“. Говорителят на германското правителство Щефан Зайберт определи обвиненията като „прозрачен опит“ за дискредитиране и криминализиране на дисиденти.\r\n***", "date": "2017.07.20", "title": "Новата криза в двустранните отношения между Берлин и Анкара - коментари в германския печат (Агенция „Фокус“)"}
{"url": "http://www.focus-news.net/news/2017/07/20/2417603/api-zapochva-rehabilitatsiyata-na-oshte-10-km-ot-pat-ii-49-kubrat-tutrakan.html", "text": "На 21 юли започва рехабилитацията на още 9.77 км от път II-49 Търговище - Разград. Това съобщиха от пресцентъра на Агенция “Пътна инфраструктура”. В средата на юни стартира основният ремонт на 21 км от второкласния път, които са в област Разград. Те се финансират от Оперативна програма „Региони в растеж“ 2014 - 2020 г. чрез Европейския фонд за регионално развитие. На символичната първа копка на обекта се очаква да присъства председателят на Управителния съвет на Агенция „Пътна инфраструктура“ инж. Дончо Атанасов. \r\nИзпълнител на строително-монтажните работи на отсечката в област Силистра е „Пътперфект-Т“ ЕАД. Стойността на договора е 4 884 088.33 лв. с ДДС. Строителният надзор ще осъществява „Трафик Холдинг” ЕООД. Техният договор е за 145 080 лв. с ДДС. Авторският надзор ще е на „Трансконсулт - 22“ ООД. Договорът им е за 3 906.47 лв. с ДДС.\r\nОбщата стойност на проекта BG16RFOP001-7.001-0013 Лот 14 ,,Път II-49 Кубрат - Тутракан, от км 89+100 до км 98+875.82, с обща дължина 9.776 км, област Силистра“ е 5 184 886.77 лв. с ДДС. Съфинансирането от Европейския съюз е 85% - 4 407 153.75 лв. с ДДС. Националното съфинансиране е 15% - 777 733.02 лв. с ДДС.", "date": "2017.07.20", "title": "АПИ: Започва рехабилитацията на още 10 км от път II-49 Кубрат - Тутракан"}
{"url": "http://www.focus-news.net/news/2017/07/20/2417609/dha-arestuvan-e-bivsh-rektor-na-turski-universitet-zapodozryan-za-gyulenist.html", "text": "Пети състав на съда за тежки престъпления в провинция Денизли постанови мярка за неотклонение „задържане под стража” на бившия ректор на университета „Памуккале” проф. д-р Хюсеин Багджъ, предаде информационната агенция Догу хабер ажансъ (ДХА). Бившият ректор е сред заподозрените и разследвани „гюленисти” във висшето учебно заведение. Формулировката на председателя на съдийския състав за променената мярка за неотклонение на професора е „заради дадените противоречиви показания” и е по искане на прокуратурата, посочва още ДХА. Георги Димов", "date": "2017.07.20", "title": "ДХА: Арестуван е бивш ректор на турски университет, заподозрян за „гюленист”"}
{"url": "http://www.focus-news.net/news/2017/07/20/2417604/pazardzhik-zhgerb-podkrepiha-proekt-za-rabota-s-detsa-v-risk.html", "text": "Работна среща по проект, посветен на превенцията на деца, застрашени от агресия, се проведе в Пазарджик по инициатива на Фонда за превенция на престъпността - ИГА. Това съобщиха от пресцентъра на ПП ГЕРБ. На нея бяха поканени общинския ръководител на ГЕРБ в Пазарджик Гинче Караминова и областния координатор на ЖГЕРБ Лидия Панайотова.\r\nПо нестандартен начин - чрез театър и планинарство, общо 60 деца и младежи от областта ще могат да придобият знания и умения, изграждащи ценностната система на личността. Те ще се научат как да разпознават рисковите фактори, водещи до различни видове зависимости и различните форми на агресивно поведение. С децата ще работят актрисата Мая Бежанска и ръководителят на екстремни експедиции Генади Матвеев.\r\nГинче Караминова поздрави екипа на фонд ИГА за  иновативната идея и метод за работа с децата от рисковите групи. „Изкуството може да бъде много силен лост за борба с агресията и начин децата да потърсят в себе си талант, който да развиват с дисциплина и упоритост. Не на последно място е и здравословният и физически активен начин на живот като модел за превенция на различни форми на агресия и зависимости“, заяви тя. Караминова  подчерта, че с единните усилия на институциите, на неправителствения сектор и личния пример на популярни и обичани личности, могат да се създадат реални условия и мотивация за активен начин на живот при подрастващите.", "date": "2017.07.20", "title": "Пазарджик: ЖГЕРБ подкрепиха проект за работа с деца в риск"}
{"url": "http://www.focus-news.net/news/2017/07/20/2417607/narodniyat-predstavitel-ot-gerb-gen-konstantin-popov-be-sred-ofitsialnite-gosti-na-mnogonatsionalnoto-uchenie-saber-guardian-2017.html", "text": "В периода 11 – 20 юли 2017 г. на територията на България бе проведено многонационалното учение „Saber Guardian - 2017“, което заедно с интегрираните на териториите на Унгария, Румъния и България осемнадесет съпътстващи учения, е най-голямото за годината оперативно-тактическо учение на НАТО с участието на страни - партньори. Това съобщиха от пресцентъра на ПП ГЕРБ.\r\nУчението се проведе под ръководството на Командването на Сухопътните войски на САЩ в Европа със сили и средства на България, САЩ, Грузия, Украйна, Словения, Румъния, Сърбия, Унгария, Литва, Полша, Гърция, Македония, Канада, Италия и Португалия и включваше до 6000 военнослужещи, 1200 единици сухопътна техника и въоръжение, до 80 военни въздухоплавателни средства, средства на противовъздушната отбрана и кораби на флота. Сред официалните гости, които проследиха бойните стрелби на полигоните в „Шабла“, Ново село и в акваторията на Черно море в рамките на националното учение на военноморските сили Бриз 2017, бе и генерал Константин Попов - народен представител от ГЕРБ, председател на комисията по отбрана на НС  и началник на отбраната в периода 9 февруари 2016 г. - 18 януари 2017.\r\n„Учението е отговор на нарасналата необходимост от колективни усилия за гарантиране на сигурността и мира в района на Югоизточна Европа, въпреки че мога да уверя, че България е стабилна държава на фона на конфликтите, които ни заобикалят“, коментира генерал Попов.\r\n„Това, което видяхме, показа, че формированията на съюзниците и партньорите демонстрират високи бойни способности за отразяване на противникови действия, неутрализиране на терористични групи и противодействие на асиметрични заплахи и способности за  поразяване на цели при всякаква метеорологична обстановка в защита на въздушния и морски суверенитет”, заяви генерал Попов.", "date": "2017.07.20", "title": "Народният представител от ГЕРБ ген. Константин Попов бе сред официалните гости на многонационалното учение „Saber Guardian - 2017“"}
{"url": "http://www.focus-news.net/news/2017/07/20/2417611/stara-zagora-dvizhenieto-po-avtomagistrala-trakiya-pri-km-148-v-posoka-sofiya-se-izvarshva-v-avariynata-lenta-poradi-patnotransportno-proizshestvie.html", "text": "Движението по автомагистрала \"Тракия\", при км 148, в посока София, се извършва в аварийната лента поради пътнотранспортно произшествие. Това съобщиха от пресцентъра на Агенция “Пътна инфраструктура”. Трафикът се регулира от \"Пътна полиция\".", "date": "2017.07.20", "title": "Стара Загора: Движението по автомагистрала \"Тракия\", при км 148, в посока София, се извършва в аварийната лента поради пътнотранспортно произшествие"}
{"url": "http://www.focus-news.net/news/2017/07/20/2417608/dha-ravnosmetka-na-pravitelstvenite-promeni-v-turtsiya-shestima-novi-ministri-i-petima-sas-smenen-resor.html", "text": "В резултат на персоналните промени в турското правителство шестима министри си отиват, на тяхно място идва „свежо попълнение”, а петима членове на кабинета вече имат нов ресор, предаде информационната агенция Догу хабер ажансъ (ДХА).\r\nНапусналите правителството на Бинали Йълдъръм:\r\n1. Вицепремиерът Тугрул Тюркеш (Син на бившия лидер на Партията на националистическото движение (ПНД) и на „Сивите вълци” – Алпарслан Тюркеш. След общите избори на 07.06.2015 год. управляващата Партия на справедливостта и развитието (ПСР)  губи парламентарното си мнозинство и по силното настояване на президента Реджеп Тайип Ердоган прави опит за коалиционно правителство с ПНД. Лидерът на ПНД и останалото централно ръководство отказват; единственият съгласил се е именно Тугрул Тюркеш. По този повод на 28.08.2105-та е назначен за вицепремиер в тогавашното правителство на Ахмет Давутоглу. След една седмица е изключен от ПНД, а месец по-късно се присъединява към ПСР. След получаването на министерски пост и смяната на партийната принадлежност, се тиражират информации за голяма парична сума, дадена му от ПСР за покриване на негови лични дългове. Самият той естествено отрича.  Остава вицепремиер и в създаденото на 24.05.2016 год. правителство на Бинали Йълдъръм. – Бел. на „Фокус”).\r\n2. Вицепремиерът Вейси Кайнак.\r\n3. Министърът на труда и социалната сигурност Мехмет Мюеззиноглу (Стана скандално известен у нас с грубата намеса на Анкара в нашите общи избори на 26 март т.г. По повод записите на негови изявления пред наши изселници в Турция, посланикът на югоизточната ни съседка Негово превъзходителство Сюлейман Гьокче бе привикан да дава обяснения в нашето МВнР. На извънредния конгрес на ПСР през май, на който президентът Реджеп Тайип Ердоган възвърна лидерския си пост, Мехмет Мюеззиноглу не беше избран в новото централно партийно ръководство. Сега губи и министерската си позиция. – Бел. на „Фокус”).\r\n4. Министърът на младежта и спорта Акиф Чагатай.\r\n5. Министърът на културата и туризма Наби Авджъ\r\n6. Министърът на храните, земеделието и животновъдството Факук Челик.\r\nНовите турски министри:\r\n1  Хакан Чавушоглу – вицепремиер.\r\n2. Абдюлхамит Гюл – министър на правосъдието.\r\n3. Жюлиде Саръероглу -  министър на труда и социалната сигурност.\r\n4. Ахмет Ешреф Факъбаба - министър на храните, земеделието и животновъдството.\r\n5. Осман Ашкън - министър на младежта и спорта.\r\n6. Ахмет Демирджан – министър на здравеопазването.\r\nСменилите ресора си министри, оставащи в правителството на Биналй Йълдъръм:\r\n1. Министърът на правосъдието Бекир Боздаг – става вицепремиер (Скандално известен у нас с неофициалната си визита и обиколка в райони със смесено население по време на Рамазан байрама през август 2013-та. Тогава – пак в предишното си качество на вицепремиер, но в последното правителство на Ердоган. По време на посещението в Пловдив даде т.нар. „ифтар”, на който присъства и бившият ни президент Росен Плевнелиев. На шумното и помпозно „мероприятие” не бяха допуснати български журналисти, което допълнително повиши напрежението и недоумението сред нашата общественост – бел. на „Фокус”).\r\n2. Министърът на здравеопазването Реджеп Акдаг – става вицепремиер.\r\n3. Министърът на националната отбрана Фикри Ъшък – става вицепремиер.\r\n4. Вицепремиерът Нуреттин Джаникли – става министър на националната отбрана.\r\n5. Вицепремиерът Нуман Куртулмуш – става министър на културата и туризма. Георги Димов", "date": "2017.07.20", "title": "ДХА: Равносметка на правителствените промени в Турция: шестима нови министри и петима със сменен ресор"}
{"url": "http://www.focus-news.net/news/2017/07/20/2417610/api-sas-sredstva-ot-oprr-zapochva-rehabilitatsiyata-na-29-km-ot-pat-iii-904-staro-oryahovo-grozdyovo-provadiya-v-oblast-varna.html", "text": "На 21 юли започва рехабилитацията на 29.4 км от път III-904 Старо Оряхово - Гроздьово - Провадия в област Варна. Това съобщиха от пресцентъра на Агенция “Пътна инфраструктура”. Тя ще бъде изпълнена като част от лот 8 и лот 9 от ОПРР. В лот 8 е рехабилитацията на 17.4 км от път III-904 Старо Оряхово - Гроздьово от км 0+000 до км 17+377.07. В лот 9 са 12 км от път III-904 Гроздьово - Провадия от км 23+915 до км 39+800 и от км 36+205 до км 41+705.18. Те се финансират от Оперативна програма „Региони в растеж“ 2014 - 2020 г. чрез Европейския фонд за регионално развитие. На символичната първа копка на двата проекта ще присъства председателят на Управителния съвет на Агенция „Пътна инфраструктура“ инж. Дончо Атанасов. \r\nИзпълнител на строително-монтажните работи на лот 8 е ДЗЗД „Обединение Пътища“, с участници в обединението: „БАРС“ АД, „Пътища и мостове“ ЕООД, „Пътно строителство“ АД, „Пътстроймонтаж“ ООД и „Команс 2000“ АД. Строителният надзор ще осъществява „Рутекс”. \r\nСтроително-монтажните работи на лот 9 ще се изпълняват от „Инжстройинженеринг“ ЕООД. Строителният надзор ще осъществява Обединение „ТССК“, състоящо се от „Три Ес“. ЕООД, „Строл-1000“ АД, „Сник“ ЕООД.\r\nАвторският надзор на лот 8 и лот 9 е на „Трансконсулт - 22“ ООД.", "date": "2017.07.20", "title": "АПИ: Със средства от ОПРР започва рехабилитацията на 29 км от път III-904 Старо Оряхово - Гроздьово - Провадия в област Варна"}
{"url": "http://www.focus-news.net/news/2017/07/20/2417613/v-14-dneven-srok-narodnite-predstaviteli-mogat-da-predlagat-kandidati-za-upravitel-na-natsionalniya-osiguritelen-institut.html", "text": "Народните представители одобриха процедурни правила за условията и реда за предлагане на кандидати за управител на Националния осигурителен институт, както и за тяхното изслушване и избор от Народното събрание, предаде репортер на Агенция „Фокус“. Правилата бяха единодушно приети с 101 гласа „за“. Народни представители или неправителствени организации могат да правят предложения за управител на Националния осигурителен институт в 14-дневен срок от приемането на процедурните правила. В предложенията трябва да бъдат приложени писмени мотиви, които аргументират високите професионални и нравствени качества на съответния кандидат. Кандидатите ще бъдат изслушани в открито заседание на Комисията по труда, социалната и демографската политика. След това комисията трябва да изготви доклад от изслушването. Народното събрание изслушва доклада на комисията, вносителите представят кандидатите, провеждат се разисквания, след което се избира управител на Националния осигурителен институт.\r\nБиляна ИВАНОВА", "date": "2017.07.20", "title": "В 14-дневен срок народните представители могат да предлагат кандидати за управител на Националния осигурителен институт"}
{"url": "http://www.focus-news.net/news/2017/07/20/2417614/sofiya-politsiyata-izdirva-15godishniya-stefan-azatiyan-koyto-e-v-neizvestnost-ot-17-yuli.html", "text": "Полицията издирва 15–годишния Стефан Тигран Азатиян от София. Това съобщиха от пресцентъра на МВР. 15–годишният напуснал дома си на 17 юли и оттогава е в неизвестност \r\nНепълнолетният е висок около 165 см, с кестенява къса коса и кафяви очи. Бил е облечен в черни дънки, черна тениска, черно яке и обут в бели маратонки. \r\nУмоляват се всички, които имат информация за момчето, да се обадят на тел. 112, 02/ 9821260, 02/ 9821290, 02/ 9821179 или в най близкото районно управление.", "date": "2017.07.20", "title": "София: Полицията издирва 15–годишния Стефан Азатиян, който е в неизвестност от 17 юли"}
{"url": "http://www.focus-news.net/news/2017/07/20/2417618/veliko-tarnovo-izlozhba-na-artistite-ot-looneytools-shte-bade-predstavena-v-grada-v-ramkite-na-proekt-art-lyato.html", "text": "Изложба на артистите от „Looneytools“ ще бъде представена във Велико Търново в рамките на проект „Арт Лято“. Това съобщи за Радио „Фокус“ – Велико Търново Радослав Гизгинджиев, който е един от организаторите на проекта. Откриването на изложбата е в 20.00 часа, а мястото е пространството около паметник „Асеневци“. “Looneytools“ e сбор от артисти, които в една фабрика в София създават скулптури от различни материали – от метал, от дърво и други. Те ще обединят работите си, за да ги изложат тук“, посочи Гизгинджиев. От 21.00 часа започва концертът на Мария Валерия и Емил Пехливанов. Ще бъдат представени любими кавър версии в интересни концепции, изпълнени от Мария Валерия – пиано и вокал, и Емил Пехливанов – перкусии.\r\nОт днес започват Дните на модерното изкуство, предвидени в програмата на „Арт Лято“. До 22 юли са предвидени гостувания на интересни артисти, скулптури и музиканти. В края на месеца последователите на духовните учения ще имат възможност да се срещнат и с Елеазар Хараш. Едно от интересните събития през август са Дните на еротичното японско изкуство „Шибари“. Очаква се във Велико Търново да пристигне единственият човек в България, който се занимава с това изкуство – Стефан Солаков. Той ще представи своя изложба в стил „Шибари“ и ще разкаже повече за него. В края на месец август ще се проведе и Седмица на фотографията. Програмата продължава и през септември с Un Beso Latino Fiesta 2017. Тази година проект „Арт лято“ спечели финансиране по Програма „Изкуство и култура“ на Община Велико Търново в размер на 7 100 лева. Тези средства са в размер на 60% от общия бюджет, който е около 11 500 лева. Останалата сума организаторите набавят благодарение на спонсори.\r\nНадежда КРЪСТЕВА", "date": "2017.07.20", "title": "Велико Търново: Изложба на артистите от „Looneytools“ ще бъде представена в града в рамките на проект „Арт Лято“"}
{"url": "http://www.focus-news.net/news/2017/07/20/2417615/stolichni-kriminalisti-razsledvat-intsident-s-pirotehnika-pred-stolichen-hotel.html", "text": "Столични криминалисти разследват инцидент с пиротехника пред столичен хотел. Това съобщиха от пресцентъра на МВР. Служители на СДВР са реагирали светкавично на инцидента, възникнал тази нощ към 2.45 часа. По първоначална информация срещу хотела е била насочен заря. Намиращите се в непосредствена близост полицейски екипи са установили на място лица, чиято съпричастност към случая е в процес на изясняване. Предстои извършване на допълнителен оглед в рамките на образуваното по случая досъдебно производство.", "date": "2017.07.20", "title": "Столични криминалисти разследват инцидент с пиротехника пред столичен хотел"}
{"url": "http://www.focus-news.net/news/2017/07/20/2417612/d-r-stoyan-nikolov-natsionalen-voennoistoricheski-muzey-48-kadrovi-balgarski-ofitseri-sa-vzeli-uchastie-v-ilidensko-preobrazhenskoto-vastanie.html", "text": "48 кадрови български офицери са взели участие в Илинденско-Преображенското въстание. Това каза за Радио „Фокус“-Пирин д-р Стоян Николов, уредник в Националния военноисторически музей. Той допълни, че подофицерите и войниците от българската войска, които напускат с оръжието си войсковите части и се включват в редовете на революционните дейци, са стотици. „Отзвукът в страната, особено с потушаването на въстанието и излизащите новини за извършените от османската армия зверства, е огромен. Естествено, огромно е възмущението, когато се вижда за какви чудовищни зверства става въпрос при потушаването на въстанието. Това довежда и до ускоряване на мерките за превъоръжаване на армията. През следващите години започва и влизането масово на скорострелната артилерия в българската войска и започва една голяма реформа в нея, като се разгръща огромна мобилизационна дейност – неща, което довежда и до българските победи в Балканската война“, добави д-р Николов. \r\nТой отбеляза, че още през пролетта на 1903 година започват сондажи как би реагирало Княжество България – дали би оказало директна въоръжена подкрепа, включително с българската войска, но към момента все още се извършва превъоръжаване на българската армия, което не е завършено. По думите му тогава българската дипломация дава съвети да не се провежда въстание или, ако се провежда, то да бъде отложено за следващи месеци, или за 1904 година, за да може да бъде превъоръжена армията. Д-р Стоян Николов заяви, че първи въстава Битолският революционен окръг, но на практика нелегалният четнически институт на организацията от началото на 1903 година рязко масовизира боевете, които води с редовната османска империя и буквално скокообразно нарастват боевете, които се водят.\r\nНатали СТЕФАНОВА", "date": "2017.07.20", "title": "Д-р Стоян Николов, Национален военноисторически музей: 48 кадрови български офицери са взели участие в Илиденско-Преображенското въстание"}
{"url": "http://www.focus-news.net/news/2017/07/20/2417616/mvr-balgarskite-pozharnikari-otbelyazaha-denya-na-svoya-zakrilnik-starozavetniya-prorok-iliya.html", "text": "За поредна година българските пожарникари отбелязаха деня на своя закрилник - Старозаветния пророк Илия. В двора на Главна дирекция „Пожарна безопасност и защита на населението” (ГДПБЗН) представители на Българската православна църква отслужиха водосвет за здраве и благословиха служителите на главната дирекция и гостите на тържеството от името на българския патриарх Негово Светейшество Неофит. Това съобщиха от пресцентъра на МВР. Празникът бе отбелязан и в пожарните служби в Свищов и Брезник. Заедно с пожарникарите бяха министърът на вътрешните работи Валентин Радев, главният секретар на МВР гл. комисар Младен Маринов, заместник-министрите Красимир Ципов и Стефан Балабанов, директори на главни дирекции, представители на държавни структури и неправителствени организации. Вътрешният министър благодари на пожарникарите за всеотдайния им труд. Отбеляза, че взаимодействието на ГДПБЗН с всички държави и общински структури е от особено значение за навременната и точна реакция при разрешаване на възникнали сериозни инциденти. Валентин Радев призова гражданите да бъдат активни и навреме да подават сигнали, за да можем да си помагаме заедно. \r\nБъдете живи и здрави, все така с достойнство носете своя професионален дълг и нека огън да има само във вашите благородни сърца. Гордея се с вашата денонощна служба в полза на българските граждани – с тези думи  гл. комисар Николай Николов, директор на ГДПБЗН, се обърна към своите служители. Той  припомни, че само преди няколко дни, при усложнената метеорологична обстановка и интензивни превалявания, както и при пожарите в Стара Кресна и Казичене, пожарникарите заслужиха за пореден път благодарността на обществото за спокойствието и сигурността, която осигуряват в подобни тежки моменти. \r\nВеднага след тържествената церемония служителите на ГДПБЗН и гости на празника поднесоха цветя на Мемориала на загиналите при изпълнение на служебния си дълг пожарникари. \r\nПо традиция, на 20-ти юли служителите от ГД „Пожарна безопасност и защита на населението” отбелязват деня на Старозаветния Пророк Илия. Светецът е покровител на огъня и гръмотевиците и техен закрилник. В този ден се чества и храмовият празник на параклисите в двора на главната дирекция и базите на пожарните служби в Свищов и Брезник.", "date": "2017.07.20", "title": "МВР: Българските пожарникари отбелязаха деня на своя закрилник - Старозаветния пророк Илия"}
{"url": "http://www.focus-news.net/news/2017/07/20/2417617/v92-sarbiya-v-sauditska-arabiya-arestuvaha-mlada-zhena-razhozhdala-se-po-kasa-pola.html", "text": "Млада саудитка, която предизвика сензация в интернет пространството, след като сподели видео, на която се вижда как се разхожда по улиците в мини пола и къси ръкави, е арестувана за нарушаване на нормите в арабското кралство, предава сръбската медия В92.\r\nЖената, чието име не се съобщава, е отведена в ареста заради „носене на непристойно облекло“. Полицията вече е предала делото на Прокуратурата.\r\nМиналата седмица правителството в Рияд намали правомощията на религиозни полиция, която вече не разполага с правото да арестува хора.\r\nВъпреки това пълната сегрегация и строгите ограничения върху жените все още са в сила. Те нямат право да управляват автомобили, да получат паспорт или да пътуват в чужбина без разрешение от роднина с мъжки пол.  Иван Христов", "date": "2017.07.20", "title": "В92 (Сърбия): В Саудитска Арабия арестуваха млада жена, разхождала се по къса пола"}
{"url": "http://www.focus-news.net/news/2017/07/20/2417606/istorikat-angel-dzhonev-vav-finalnite-akordi-na-ilindensko-preobrazhenskoto-vastanie-kyustendilskiyat-kray-stava-arena-na-boyni-stalknoveniya.html", "text": "Във финалните акорди на Илинденско-Преображенското въстание Кюстендилският край става арена на бойни стълкновения. Това каза пред Радио „Фокус” – Кюстендил историкът в Регионален исторически музей – Кюстендил главен асистент д-р Ангел Джонев. Според него това е малко известен факт. „Във втората половина на септември 1903 година, в града се съсредоточават 300 – 400 бойци. Създава се боен отряд, предвождан от поручик Сотир Атанасов, който се разполага по границата в района на „Девебаир” с основната задача да атакува и превземе Крива паланка. На три пъти този отряд прониква на територията на Османската империя, на три пъти стават сражения, на три пъти той е отхвърлен на територията на Княжество България, като последния път турски бойни подразделения проникват в някои махали на кюстендилските села”, каза Ангел Джонев. \r\nПо думите му до военен сблъсък между България и Турция не се стига, но самата гранична линия и пограничната зона са изпълнени с напрежение и сблъсъци.\r\nВенцеслав ИЛЧЕВ", "date": "2017.07.20", "title": "Историкът Ангел Джонев: Във финалните акорди на Илинденско-Преображенското въстание Кюстендилският край става арена на бойни стълкновения"}
{"url": "http://www.focus-news.net/news/2017/07/20/2417622/api-vazstanoveno-e-dvizhenieto-po-pat-i-5-ruse-byala.html", "text": "Възстановено е движението по път I-5 Русе - Бяла. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017.07.20", "title": "АПИ: Възстановено е движението по път I-5 Русе - Бяла"}
{"url": "http://www.focus-news.net/news/2017/07/20/2417620/ministar-nikolay-nankov-sled-2020-g-shte-govorim-za-retsiklirani-pari-te-shte-prodalzhavat-da-dvizhat-ikonomikite-po-dalgo-ot-bezvazmezdnata-finansova-pomosht.html", "text": "След 2020 г. ще говорим за „рециклирани пари“, те ще продължават да движат икономиките по-дълго от безвъзмездната финансова помощ. Това каза министърът на регионалното развитие и благоустройството Николай Нанков по време на конференцията „Гъвкав европейски бюджет и финансови инструменти в подкрепа на строителния сектор“, предаде репортер на Агенция „Фокус“. По думите на министъра колкото по-бързо се научим да се възползваме от тях, ще се приспособим към новите условия. „През програмен период 2007-2013 натрупахме според някои положителен, според други не толкова положителен опит, реализирахме проекти с висока добавена стойност. Чрез инициативата „Джесика“ на стойност над 250 млн. лв. \r\n„Разбира се, за мен е чест и удоволствие да присъствам на днешния форум и да ви поздравя за успешния формат и за избора на тема за днешното събитие, тъй като те са пряко свързани с изпълнението и постигането на значим напредък по една от най-важните инвестиционни и инфраструктурни програми – ОП „Региони в растеж“, каза министърът на регионалното развитие. „Всички в тази зала виждаме положителните ефекти за регионите и за градовете“ коментира той. По думите му всички виждат положителния ефект от изпълнението на кохезионната политика както в миналия, така и през настоящи програмен период. Министър Нанков отбеляза, че всички си дават сметка, че светът се променя и е от решаващо  значение да се използва потенциалът на всички фондове, както и оперативните програми в частност. \r\nДеница КИТАНОВА", "date": "2017.07.20", "title": "Министър Николай Нанков: След 2020 г. ще говорим за „рециклирани пари“, те ще продължават да движат икономиките по-дълго от безвъзмездната финансова помощ"}
{"url": "http://www.focus-news.net/news/2017/07/20/2417619/varna-protest-na-sluzhitelite-v-mvr-shte-se-provede-v-grada.html", "text": "Протестните действия на служителите в МВР продължават тази вечер във Варна. Това съобщи за Радио „Фокус“ – Варна Красимир Костов, заместник-председател на УС на Синдикалната федерация на служителите на МВР и председател на организацията във Варна. Протестът на варненските полицаи ще се състои от 18.30 часа до сградата на Община Варна. Красимир Костов добави, че протестът във Варна ще бъде подкрепен от Синдиката на служителите на затворите в България, от Регионалния клон на КТ „Подкрепа“, от Синдиката на докерите, от Синдиката на Морска администрация и от Синдиката на Спешната помощ. Красимир Костов подчерта, че исканията на служителите са за по-високо заплащане, по-добри условия на труд и изцяло нов Закон за МВР, който да бъде обсъден и напролет догодина да влезе за обсъждане в Народното събрание.\r\nМарияна ВАЛЕНТИНОВА", "date": "2017.07.20", "title": "Варна: Протест на служителите в МВР ще се проведе в града"}
{"url": "http://www.focus-news.net/news/2017/07/20/2417627/kyustendil-obshtinskiyat-savet-shte-razglezhda-naredbata-za-finansovo-podpomagane-na-zhiteli-sas-seriozni-zdravoslovni-problemi.html", "text": "28 докладни записки са включени в предварителния дневен ред за заседанието на Общински съвет на 27 юли. Това съобщи на пресконференция председателят на Общинския съвет Михаела Крумова, предаде репортер на Радио „Фокус” – Кюстендил. Редовното заседание ще започне на 27 юли, от 14.00 часа, в залата на Община Кюстендил. Сред предоставените докладни има, относно изменение и допълнение на Наредба за обществения ред на територията на Община Кюстендил, финансово подпомагане на жители на община Кюстендил със сериозни здравословни проблеми, приемане на решение за внасяне на предложение до Министерски съвет на Република България за отпускане на персонална пенсия. Ще бъдат разгледани и предложения за поставяне на паметни плочи на загинали кюстендилци във войните в Кюстендил и в село Гюешево. В дневния ред са включени докладни записки, касаещи предоставяне под аренда на земеделска земя общинска собственост и  мотивирани искания от Общинска служба „Земеделие”.\r\nВенцеслав ИЛЧЕВ", "date": "2017.07.20", "title": "Кюстендил: Общинският съвет ще разглежда наредбата за финансово подпомагане на жители със сериозни здравословни проблеми"}
{"url": "http://www.focus-news.net/news/2017/07/20/2417625/ekathimerini-federika-mogerini-e-na-poseshtenie-v-atina.html", "text": "Върховният представител на Европейския съюз по въпросите на външните работи и политиката на сигурност Федерика Могерини е на посещение в Гърция, припомня електронното издание Ekathimerini.\r\nПрез първата половина в програмата на Могерини е среща с президента Прокопис Павлопулос и с министър-председателя Алексис Ципрас. След това тя ще разговаря с министъра на отбраната Панос Каменос и с министъра на външните работи Никос Котзиас. \r\nПредставителят на Европейската комисия в Гърция Панос Карвунис подчерта, че визитата на Могерини има символичен характер и напомня, че ЕС застава до Гърция по въпросите за външната политика и глобалната сигурност.  Тереза Герова", "date": "2017.07.20", "title": "Ekathimerini: Федерика Могерини е на посещение в Атина"}
{"url": "http://www.focus-news.net/news/2017/07/20/2417623/ministar-nikolay-nankov-v-nastoyashtiya-programen-period-shte-ima-tri-fonda-za-gradsko-razvitie-za-sofiya-za-severna-i-za-yuzhna-balgariya.html", "text": "В настоящия програмен период ще има три фонда за градско развитие – за София, за Северна и за Южна България. Това каза министърът на регионалното развитие и благоустройството Николай Нанков по време на конференцията „Гъвкав европейски бюджет и финансови инструменти в подкрепа на строителния сектор“, предаде репортер на Агенция „Фокус“. „От тях ще бъдат финансирани проекти както на общините, така и на бизнеса и ще се толерира и предефинират като приоритетни публично-частните партньорства“, поясни министърът. Според него това ще даде възможност на българските градове да станат по-развити и социално по-привлекателни. „Убеден съм, че ще е един добър инструмент в глобалната политика за постигане на съвременни, модерни, устойчиви и интелигентни градове“, поясни министър Нанков. По думите му в рамките на настоящата оперативна програма „Региони растеж“ за финансов инструмент през настоящия програмен период е заложен пет пъти по-голям ресурс. Министърът уточни, че предвиденият ресурс по линия на ОП „Региони в растеж“ е 370 млн. лв. Министър Нанков коментира, че в настоящият програмен период трите фонда за градско развитие трябва да стартират в края на тази година, като част от големия Фонд на фондовете. \r\nДеница КИТАНОВА", "date": "2017.07.20", "title": "Министър Николай Нанков: В настоящия програмен период ще има три фонда за градско развитие – за София, за Северна и за Южна България"}
{"url": "http://www.focus-news.net/news/2017/07/20/2417621/hurryiet-germaniya-iska-nova-posoka-na-otnosheniyata-s-turtsiya.html", "text": "Германия не може да поддържа същите отношения с Турция, както в миналото, и има нужда от нова посока в тези отношения. Това заяви министърът на външните работи на ФРГ Зигмар Габриел, пише вестник Hurryiet.\r\nКоментарите на Габриел бяха направени след заявлението от външното министерство в Анкара, че изявленията на германски официални лица за арестите на шестимата активисти са „неприемливи“.\r\nОсвен това, Берлин предупреди своите граждани да бъдат внимателни при пътуване в Турция, позовавайки се на скорошните арести и отказа на Анкара да гарантира достъп на консула в някои случаи, което според тях е в нарушения на международното право.\r\n„Хората, които пътуват в Турция по лични причини или бизнес са предупредени да бъдат изключително внимателни и да се регистрират в германските консулства и посолството, дори и при кратко посещение“, предупредиха от германското външно министерство. Тереза Герова", "date": "2017.07.20", "title": "Hurryiet: Германия иска нова посока на отношенията с Турция"}
{"url": "http://www.focus-news.net/news/2017/07/20/2417631/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Днешното предаването „Със славната 2-ра Тракийска дивизия – За честта на България“ по Радио „Фокус“ - Пловдив посвещаваме на Илинденско-Преображенското въстание. На 3 март 1878 г. свободата изгрява след петвековно робство над българската земя. Съгласно подписания между Русия и Високата порта Сан Стефански мирен договор възкръсва България като единна и целокупна държава на всички българи от Мизия, Тракия и Македония. Кратка е обаче радостта на българите от Македония и Тракия. Берлинският договор разкъсва държавата ни на няколко парчета, като оставя една част под ботуша на султана. Изразител на мислите и чувствата на излъганите българи в Македония и Одринска Тракия става ВМОРО. Организацията си поставя като главна цел освобождението и обединението на българския народ в неговите етнически граници. Апотеоз в това революционно движение става Илинденско-Преображенското въстание от 1903 г. Повече за въстанието и героичното поведение на българите в него ще чуем в разказа на военния историк Петър Ненков.\r\nКнигата „Каймакъ-Чаланъ”, чийто автор е Красимир Узунов, беше представена в град Раковски на 14 юли. Книгата разказва за героизма и безсмъртието на българските герои, участвали в Първата световна война (1914-1918) и в битката, водена през септември-октомври 1916 г. на връх Каймак-Чалан.\r\nНа представянето традиционно с автора дойдоха и вицеадмирал Пламен Манушев, бивш главнокомандващ Военноморските сили и генерал–лейтенант Константин Попов, бивш началник на отбраната на Република България, настоящ депутат и председател на Комисията по отбрана в 44-тото НС. Във втората част от предаването ще чуем част от техните оценки за книгата, както и автора на книгата.\r\nПредаването “Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.07.20", "title": "Акценти в предаването „Със славната 2-ра Тракийска дивизия – За честта на България“ по Радио „Фокус“ – Пловдив"}
{"url": "http://www.focus-news.net/news/2017/07/20/2417628/nevrokopskiyat-mitropolit-serafim-v-zhivota-na-balgarina-tsarkvata-vinagi-e-imala-spetsialno-myasto.html", "text": "В живота на българина Църквата винаги е имала специално място, въпреки много сложните времена, през които е минал нашият народ, особено през последните 100 години. Това каза за Радио „Фокус“ - Пирин Негово Високопреосвещенство Неврокопски митрополит Серафим. Той отбеляза, че въпреки властването на един атеистичен режим в продължение на близо половин век, Църквата не е изгубила своето място и българският народ не се е откъснал напълно от нея. Митрополит Серафим подчерта, че е имало много опити в тази насока - Църквата да бъде изкоренена, но това са неща, които са по-силни от всякакви човешки опити и дори и в днешно време виждаме, че хората имат жива връзка с Църквата и успяват да въплътят вярата си в дела, така че Църквата в момента да е жива, да е действена и да има своите перспективи. Той заяви, че е свидетел, че в Неврокопска епархия децата се възпитават в родолюбие, хората имат жива вяра, Църквата присъства в техния живот и има една много добра надежда за това, че се възпитават деца и младежи, които ще бъдат патриоти и вярващи православни християни.\r\nНатали СТЕФАНОВА", "date": "2017.07.20", "title": "Неврокопският митрополит Серафим: В живота на българина Църквата винаги е имала специално място"}
{"url": "http://www.focus-news.net/news/2017/07/20/2417624/sledstvieto-razpita-lilyana-pavlova-kato-svidetel-za-ndk.html", "text": "Министърът за българското председателство на Европейския съюз Лиляна Павлова даде показания пред следствието в качеството си на свидетел, предаде БНТ. Министър Лиляна Павлова е вторият министър, който е бил принципал през годините на НДК, който даде показания. Пръв пред следствието се яви вицепремиерът Томислав Дончев преди два дни. Едното обвинение срещу Мирослав Боршош, по което Павлова беше призована като свидетел, е за безстопанственост за договора за автомобила, който ползва. Но това е част от 4-те хиляди договора, които прокуратурата анализира. Така че е възможно и кръгът на обвиняемите да се увеличи, както и обвиненията да нараснат.\r\nВторото обвинение, за което Павлова беше призована като свидетел е за нецелевото изразходване на 1.7 млн лв., отпуснати за подготовката на НДК за българското председателство на Съвета на ЕС. \r\n\"Дадох показания, такива каквито са моите мотиви и аргументи, които изложих пред Анкетната комисия. Нищо ново и нищо различно\", каза Лиляна Павлова на излизане от следствието. На въпрос да ли се притеснява, че тя също може да е сред обвинените по случая, тъй като е била принципал на НДК министърът отговори: \"Нека оставим прокуратурата да си свърши действията. Аз смятам, че като принципал съм предприела всички необходими действия и съм дала своите аргументи и своите следствени показания като свидетел. Така че, нека да си свърши прокуратурата работата\".", "date": "2017.07.20", "title": "Следствието разпита Лиляна Павлова като свидетел за НДК"}
{"url": "http://www.focus-news.net/news/2017/07/20/2417629/makfaks-makedoniya-kosovo-ochava-da-da-bade-prieta-v-interpol-prez-mesets-septemvri.html", "text": "Министърът на външните работи на Косово Скендер Хисени изрази увереност, че през месец септември страната ще получи необходимата подкрепа за прием в Интерпол, предава македонската информационна агенция „Макфакс“, като се позовава на прищинските медии. \r\nВ косовското външнополитическо ведомство е сформиран екип, който работи за приемане на Косово в Интерпол, но Хюсени признава, че в този процес има големи предизвикателства.\r\nЗа да стане член на Интерпол, Косово се нуждае от подкрепата на две трети от държавите, които са членки на международната полицейска организация. Тереза Герова", "date": "2017.07.20", "title": "„Макфакс“ (Македония): Косово очава да да бъде приета в Интерпол през месец септември"}
{"url": "http://www.focus-news.net/news/2017/07/20/2417630/blagoevgrad-fk-dinamo-zagreb-shte-uchastva-v-mezhdunarodniya-detski-futbolen-turnir-koyto-shte-se-provede-v-grada.html", "text": "Футболистите на ФК „Динамо Загреб“ отново ще пристигнат в Благоевград за участие в V юбилейно издание на Международен детски футболен турнир. Това съобщиха от пресцентъра на Община Благоевград. През 2016 година играчите на гранда, родени през 2004 спечелиха финал, заедно с „Цървена звезда“, които станаха финалисти за набор 2003. Спортистите от една от най-добрите школи в Европа за втора поредна година избраха да покажат умения в Благоевград, заради отличните условия и възможности, които предлага общината.  \r\nФК „Динамо Загреб“ е елитна школа, дала на световния футбол играчи от най-висок ранг. Част тях са играли за „Реал мадрид“, „Ювентус“, „Манчестър сити“ и др.\r\nВ V юбилейно издание на Международен  детски футболен турнир ще мерят сили 16 отбора от водещи европейски школи. Турнирът ще се проведе в периода 28 август - 2 септември. Той се организира от Община Благоевград, съвместно със ЗС на БФС, като с всяка изминала година, събитието става все по-мащабно и към него проявяват интерес все повече български и чужди отбори. Турнирът е за деца, родени през 2003 и 2004 година и е в памет на легендарния вратар на “Пирин” - Христо Христов – Бараката. Основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие.", "date": "2017.07.20", "title": "Благоевград: ФК „Динамо Загреб“ ще участва в Международния детски футболен турнир, който ще се проведе в града"}
{"url": "http://www.focus-news.net/news/2017/07/20/2417636/stara-zagora-politsiyata-izze-nad-80-steka-kontrabandni-tsigari-v-kazanlak.html", "text": "Над 80 стека контрабандни цигари са иззели служителите на реда от Районните управления „Полиция” в Мъглиж и Казанлък, съобщиха от пресцентъра на МВР. Към 18.00 часа вчера автопатрул от полицейския участък спрял за проверка в местността Каракос лек автомобил, управляван от 44-годишен с инициали С.С. от Мъглиж. В багажника на леката кола са намерени 81 стека (всеки по 10 кутии) цигари без акцизен бандерол.  \r\nС.С. е задържан за срок до 24 часа в Районно управления „Полиция” - Казанлък. Образувано е бързо производство по чл.234, ал.1 от НК.", "date": "2017.07.20", "title": "Стара Загора: Полицията иззе над 80 стека контрабандни цигари в Казанлък"}
{"url": "http://www.focus-news.net/news/2017/07/20/2417626/daniela-saveklieva-gerb-blagoevgrad-sabitiyata-ot-ilindensko-preobrazhenskata-epopeya-sa-ot-izklyuchitelna-vazhnost-za-horata-ot-nashiya-kray.html", "text": "Събитията от Илинденско-Преображенската епопея имат огромно значение и са от изключителна важност за хората от Благоевградския край. Това каза за Радио „Фокус“ – Пирин Даниела Савеклиева, областен координатор на ПП ГЕРБ – Благоевград и депутат в 44-то Народно събрание. По думите ѝ това е така, защото преди 114 години нашите сънародници са показали чрез делата си стремежа за обединение. \r\n„Ще си позволя да цитирам някои данни, които трябва да помним, защото те са доказателство за героизъм и непреклонна воля. 26 000 въстаници се изправят срещу 350 000 войска, 201 села са опожарени, над 12 000 къщи са изпепелени, над 4 600 са избити, изклани и живи изгорени, мъже, жени и деца от мирното население, десетки хиляди са принудени да бягат и да изоставят домовете си. Христо Силянов пише: „В пламъците на опожарените села не изгоря духът, който сътвори Илинден. Тоя дух на безсмъртно наследство на Илинденския подвиг е най-скъпият принос на Македония в националната история на българите“. Илинденци и Преображенци взеха съдбата си в собствени ръце и с общи усилия, отговорност и вяра поднесоха живота си пред олтара на родината и свободата“, каза още Савеклиева. \r\nТя отбеляза, че е много важно да помним и да не забравяме героите, да се прекланяме пред всички знайни и незнайни мъже и жени, дали живота си за свободата на Отечеството. „В моменти на безпътица трябва да черпим сили от тяхната несломима вяра, сила и дух. Трябва да помним, че само когато сме обединени, сме силни. Трябва да помним и да продължим да доказваме пред целия свят, че българинът е достоен за уважение, достоен за свободата си“, подчерта народният представител Даниела Савеклиева.\r\nЛивия НИНОВА", "date": "2017.07.20", "title": "Даниела Савеклиева, ГЕРБ – Благоевград: Събитията от Илинденско-Преображенската епопея са от изключителна важност за хората от нашия край"}
{"url": "http://www.focus-news.net/news/2017/07/20/2417633/silistra-politsiyata-razsledva-dve-telefonni-izmami-za-blizo-26-000-leva.html", "text": "По две телефонни измами за близо 26 000 лева, регистрирани през вчерашния ден, работят силистренските криминалисти, съобщиха от пресцентъра на МВР. Потърпевши са две жени на по 77 години от Силистра и Алфатар, въведени в заблуждение по идентичен начин. Първоначално им се е обадил по телефона мъж, представил се за полицай, който ги предупредил, че в района действат измамници и е възможно да се свържат с тях. Действително впоследствие и двете получили обаждане от човек, когото разпознали като измамник. Последвало второ обаждане от мнимия полицай, който поискал съдействие за залавяне на телефонните измамници. Жените се доверили и следвайки инструкциите, окачили на портите си торбички с 13 000 лева в Силистра и с 12 800 лева в Алфатар, след което се скрили в сервизни помещения, за да не пострадат при евентуална престрелка. По случаите са образувани досъдебни производства.", "date": "2017.07.20", "title": "Силистра: Полицията разследва две телефонни измами за близо 26 000 лева"}
{"url": "http://www.focus-news.net/news/2017/07/20/2417635/afp-mishel-barnie-poiska-ot-london-izyasnyavane-na-pozitsiyata-za-brekzit.html", "text": "След края на втория рунд на преговорите в Брюксел главният преговарящ на Европейския съюз по въпросите за Брекзит Мишел Барние призова Лондон да изясни позицията си по ключови въпроси като „бракоразводната сметка“ и правата на европейските граждани в страната, предава AFP.\r\n„Тази седмица бе време за време за представяне, третият кръг ще бъде за изясняване \", подчерта Барние на съвместна пресконференция с британския му колега Дейвид Дейвис, проведена в централата на Европейската комисия. Тереза Герова", "date": "2017.07.20", "title": "AFP: Мишел Барние поиска от Лондон „изясняване“ на позицията за Брекзит"}
{"url": "http://www.focus-news.net/news/2017/07/20/2417640/haskovo-s-nad-6-mlnlv-obnovyavat-dvorovete-na-nay-golemite-uchilishta-v-dimitrovgrad.html", "text": "С над 6 млн.лв. ще бъдат обновени дворовете на най-големите училища в Димитровград, съобщиха от пресцентъра на Община Димитровград. По проект “Основно обновяване на сграден фонд и прилежащи дворове в образователната инфраструктура в община Димитровград – ОУ „Алеко Константинов“, ПМГ „Иван Вазов“, Езикова гимназия „Д-р Иван Богоров“, СОУ „Васил Левски“, СОУ „Любен Каравелов“, ОУ „Пенчо Славейков“ на стойност 6 031 000 лв. Община Димитровград обновява образователната инфраструктура на шест от най-големите си училища. Проектът е финансиран по Оперативна програма „Региони в растеж” 2014-2020г., Приоритетна ос 1 : „Устойчиво и интегрирано градско развитие”, Инвестиционен приоритет 5: „Образователна инфраструктура”, Процедура: BG16RFOP001-1.032 - Изпълнение на интегрирани планове за градско възстановяване и развитие 2014- 2020 - Димитровград, част от процедура: BG16RFOP001-1.001-039 - „Изпълнение на интегрирани планове за градско възстановяване и развитие 2014-2020”№ от ИСУН- BG16RFOP001-1.032-0002-С01. във връзка с изпълнение на проектно предложение №BG16RFOP001-1.032-0002 с обхват на дейностите от 30 месеца. \"Във всяко училище ще бъдат ремонтирани санитарните възли и извършени вътрешни ремонти съобразно специфичните нужди на отделните училища. Акцентът ще е върху дворовете на училищата като навсякъде има предвидено мултифункционално игрище за баскетбол и волейбол, писта за бягане минимум 60м., тенис на маса. В някой от тях ще има игрище за народна топка, бадминтон, фитнес на открито, футбол, площадка за безопасност на движението, а в СУ „Любен Каравелов“ се предвижда да бъде възстановена и уникалната релефна карта в двора на училището\", каза на пресконференцията днес ръководителят на проекта Клавдия Тончева.\r\n\"Шестте училища се явяват едни от най-важните учебни заведения в общината и основни звена в образователната ѝ инфраструктура. Модернизацията на материалната база чрез придобиването на активите за обзавеждане и оборудване ще създаде оптимални условия за провеждане на спокоен и максимално ползотворен учебен и работен процес и условия за добра здравословна и естетическа среда в училищата\", акцентира тя върху обхвата и целите на проекта.\r\nВ пресконференцията участва и кметът на община Димитровград, който подчерта обществените ползи от реализирането на този проект и най-вече подобряване на физическата среда в училищата чрез благоустрояване и възстановяване на зелените площи, спортните съоръжения, обновяване и модернизиране на училищния сграден фонд. „В Димитровград ще имаме модерни училища, каквито са изключително малко в България. Със стартирането на този проект изпълненията по всички ремонтни дейности, които извършваме в общината към момента ще надхвърлят 15 млн.лв.“, подчерта кметът.\r\nОсигуряването на качествено образование на младите хора от общината може да се гарантира при осигуряване на качествена и рентабилна образователна инфраструктура, което се явява и цел на настоящия проект. Поддържането на качествено образование за подрастващите е една от предпоставките за постигане на устойчиво развитие за град Димитровград и също, така ще бъдат постигнати условия на живот и образователен процес, съответстващи с европейските изисквания. Проектът цели дворовете на училищата да бъдат превърнати в желана зона за отдих и място за игра на нашите ученици. Красивото дворно пространство може да бъде превърнато и в отлично място за изнесени уроци на открито.\r\nПредставител на фирма изпълнител по проекта „Еко Традекс Груп“ АД инж. Николай Миндалов добави, че в Димитровград ще бъдат използвани съвременни настилки – акрилни, ЕПДМ, изкуствена трева. „Нашите намерения са да работим така, че да не пречим на учебния процес“, се ангажира инж. Миндалов.\r\nПроектът предвижда обновяване на сградния фонд и прилежащата инфраструктура на училищните дворове, като ще бъде извършена интервенция на обектите върху архитектура, геодезия и вертикална планировка, конструктивна, електрическа, ВиК, паркостроителство и благоустрояване, ремонт и оборудване на учебни кабинети. С високачествени материали ще бъдат изградени модерни игрища за волейбол, баскетбол, минифутбол, народна топка, бадминтон, тенис на маса, лекоатлетически писти, фитнес, велоалеи, зони за обучение по безопасност на движението, амфитеатрални трибуни. Чрез залесяване и затревяване на новопроектираните зони за отдих и пешеходни алеи и монтиране на нова паркова мебел – пейки, беседки, кошчета, перголи ще бъдат напълно преобразени училищните дворове на шестте училища. Подмяна на съществуващите водопроводи и канализация, подходящо енергоспестяващо осветление е предвидено в дейностите с цел повишаване на сигурността и икономията. Наред с това ще бъдат проектирани и охранителни системи за наблюдение. Ще бъдат обособени и зони за различни културни и обществени дейности.\r\nПървата копка бе направена в двора на едно от училищата по проекта – ЕГ „Д-р Иван Богоров“. Пред събралото се множество кметът на община Димитровград Иво Димов сподели важността на проекта и подчерта, че това е един от най-важните за града проекти, които имат пряко въздействие върху развитието на децата на Димитровград. „Кметът на Димитровград Иво Димов преобрази града, но аз знам, че той има още много идеи за работа и че още много положителни промени предстоят“, това заяви областният управител на Хасково Станислав Дечев и поздрави Община Димитровград за активната работа в усвояването на европейски средства по ОП „Региони в растеж“, като подчерта, че подобряването на училищната среда е инвестиция в бъдещето на децата. На събитието присъстваха общински съветници, директори на училища и граждани.", "date": "2017.07.20", "title": "Хасково: С над 6 млн.лв. обновяват дворовете на най-големите училища в Димитровград"}
{"url": "http://www.focus-news.net/news/2017/07/20/2417632/prof-kostadin-dinchev-pocheten-grazhdanin-na-blagoevgrad-ilindensko-preobrazhenskoto-vastanie-poetapno-izbuhva-v-razlichnite-oblasti-za-da-mozhe-protivnikat-da-se-dezorganizira.html", "text": "Илинденско-Преображенското въстание поетапно избухва в различните области, за да може противникът да се дезорганизира и да се обезсили. Това каза за Радио „Фокус“-Пирин проф. Костадин Динчев, фолклорист и почетен гражданин на Благоевград. „Нека да напомня, че като отглас от несправедливото решение на Берлинския конгрес се появява Кресненско-разложкото въстание през 1908 година, а то намира отлив във фолклора, като че ли се заклеймява това решение на Берлинския конгрес, за решението на Европа, която наричат в песните „Европо, блуднице вавилонска, кръвнице македонска“. Тогава се оформя и революционната ситуация в Македония и Одрин, чийто главен апостол и ръководител става Гоце Делчев“, каза Динчев. По думите му с Априлското въстание, Освобождението, Кресненско-Разложкото въстание и другите революционни действия се стига до върха - Илинден-Преображение. \r\n„А защо имаме Илинденско-Преображенско, даже в някои публикации се казва, че трябва да се нарича Илинденско-Преображенско-Кръстовденско, защото на три места избухва въстанието. „В песните виждаме цялата тази обстановка, която се отразява във фолклора. Тук ще напомня за едно свидетелство на австрийския консул Август Крал до неговия началник, който пише, че българите по време на въстанието искат да възвеличават подвизите на падналите в борбата за свобода. Много от песните бликват и по този повод, като възхвала на героите отдали живота си за свободата. Това е много ценно свидетелство, защото характеризира самият фолклор за тези събития“, каза Динчев. По думите му, когато говорим за песните на Илинденско-Преображенското въстание, неговите изследвания са върху отражението му в Пиринския край - Кръстовденските събития. \r\n„Тук има такива адаптации на старата песен „Какво е ново, ново станало, ново станало, в каменна Клисура? Пустите клисурци станали московци, а панагюрци – донски казаци!“. Има песен за самото въстание в Пиринския край: „Ой пиле, пиле, високо като летиш, пиле, горе на високо, горе, на Пирина, не виде ли, пиле, моята дружина?\". Спиро Петров е един от участниците и жертвите на въстанието в този край, така че, както там имаме Питу Гули и другите герои в тази част на Македония, така тук, в Пиринския край, даже се осъществяват задружни усилия, борба между двете крила на македонското движение, които са Вътрешната организация и върховния комитет. Те се съюзяват в този ден, прекратяват техните раздори и се явяват общо, заедно действат в Пирин планина. За тези събития има много песни, които са създадени и за героите в това време. Масовият героизъм, възторгът от организаторите и ръководителите на революционното дело раждат голям брой висококачествени творби“, каза Динчев.\r\nЛора КАЛЧЕВА", "date": "2017.07.20", "title": "Проф. Костадин Динчев, почетен гражданин на Благоевград: Илинденско-Преображенското въстание поетапно избухва в различните области, за да може противникът да се дезорганизира"}
{"url": "http://www.focus-news.net/news/2017/07/20/2417634/ministar-lilyana-pavlova-osven-da-badem-edin-dobre-balansiran-predsedatel-na-saveta-na-evropa-nie-tryabva-da-zashtitim-i-natsionalnata-si-pozitsiya.html", "text": "Освен да бъдем един добре балансиран председател на Съвета на Европа, ние трябва да защитим и националната си позиция. Това каза министърът за Българското председателство на Съвета на ЕС 2018 Лиляна Павлова по време на конференцията „Гъвкав европейски бюджет и финансови инструменти в подкрепа на строителния сектор“, предаде репортер на Агенция „Фокус“. Павлова посочи, че България трябва да предложи алтернатива - как да има добро съчетание между грантовото финансиране, как то да бъде по-добре съчетано с финансовите инструменти и как да не се пренебрегнат новите предизвикателства. Според нея е много важно отсега България да очертае приоритетите, но и позицията, която иска да отстоява в общоевропейския дебат „Ние имаме специфична роля. От една страна като председатели на Съвет ние сме длъжни да бъдем балансьор, арбитър и неутрален председателстващ по всички теми от европейския дневен ред“, обясни Павлова и добави, че от друга страна трябва да защитаваме и националната си позиция. По думите ѝ по време на нашето преседателство ще започне дебатът за бъдещета многогодишна финансова рамка и за бъдещата, вече конкретна, кохезионна политика 2020.  \r\nДеница КИТАНОВА", "date": "2017.07.20", "title": "Министър Лиляна Павлова: Освен да бъдем един добре балансиран председател на Съвета на Европа, ние трябва да защитим и националната си позиция"}
{"url": "http://www.focus-news.net/news/2017/07/20/2417638/smolyan-v-selo-levochevo-shte-se-provede-tridneven-sabor-ilinden-sreshta-na-rodovete.html", "text": "И тази година село Левочево ще отпразнува традиционния събор „Илинден - среща на родовете” от 21 до 23 юли. Това съобщиха от пресцентъра на Община Смолян. Родените през 1967 г. ще честват 50-годишен юбилей.\r\nТържествата започват на 21 юли, от 20.00 часа, с народно веселие. На 22 юли, в 19.00 часа, ще бъде открит официално празника на Левочево. Ще се проведе и среща на родените през 1967 г. Ще има и празничен концерт с участието на Певчевска група „Надежда” – с. Левочево, Веселина Бабаджанкова, самодейни състави и др. Ще свири и оркестър „Карлък бенд”. На 23 юли, от 12.00 часа, ще бъде отслужена Литургия в параклиса „Св. Илия” в местността Илинден. Ще бъде раздадена и благословена трапеза. Същия ден, от 20.00 часа, празникът ще бъде закрит с народно веселие. \r\nОрганизатори на събитието са община Смолян, кметство Левочево, ГПК „Сакарка”, местното читалище „Развитие – 1919 г.” и църковното настоятелство при храм „Св. св. Петър и Павел”.", "date": "2017.07.20", "title": "Смолян: В село Левочево ще се проведе тридневен събор „Илинден - среща на родовете”"}
{"url": "http://www.focus-news.net/news/2017/07/20/2417637/georgi-ikonomov-kmet-na-bansko-ilindensko-preobrazhenskoto-vastanie-dava-yasen-signal-na-evropa-za-zhelanieto-na-balgarite-da-poluchat-izkonnoto-choveshko-pravo-na-svoboda.html", "text": "Илинденско-Преображенското въстание дава ясен сигнал на Европа за желанието на българите да получат изконното човешко право на свобода. Това каза за Радио „Фокус“-Пирин Георги Икономов, кмет на Община Банско. Той допълни, че след въстанието балканските християнски държави все по-ясно разбират, че са необходими обединените усилия на всички, за да бъде изтласкана Османската империя от земите, населени с християни. По думите му за размера на въоръжената борба и за жестокостите при потушаването на въстанието свидетелстват данните в мемоара на Вътрешната македоно-одринска революционна организация. „Според него в Македония и Одринско се водят 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени - 12 440 къщи, избити - 4 694 души, оставени без подслон - 70 835 души, а други 30 000 са принудени да напуснат родните си места и да търсят спасение в България“, посочи Икономов.\r\nНатали СТЕФАНОВА", "date": "2017.07.20", "title": "Георги Икономов, кмет на Банско: Илинденско-Преображенското въстание дава ясен сигнал на Европа за желанието на българите да получат изконното човешко право на свобода"}
{"url": "http://www.focus-news.net/news/2017/07/20/2417642/the-times-of-israel-izraelskite-sili-za-sigurnost-neutralizira-palestinets-napadnal-voynitsi-na-zapadniya-bryag.html", "text": "Палестинец, предприел опит да нападне с хладно оръжие израелски войници на Западния бряг, е ликвидиран от силите за сигурност, съобщава вестник The Times of Israel.\r\nПо данни на армията нападателят е застрелян от военнослужещите, които са били на мястото на инцидента. Сред войниците няма пострадали. \r\n„В отговор на непосредствената заплаха силите стреляха срещу нападателя \", се казва в изявление на армията. Тереза Герова", "date": "2017.07.20", "title": "The Times of Israel: Израелските сили за сигурност неутрализира палестинец, нападнал войници на Западния бряг"}
{"url": "http://www.focus-news.net/news/2017/07/20/2417643/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив днес ще ви предложим информация за организизацията ма спорта в община Асеновград, за състоянието на спортните бази, за възможностите за спорт при децата, спортните школи и летните лагери. Ще разговаряме с Георги Златев, главен експерт „Спортни дейности” в Общината. Той ще ни каже още има ли олимпийски надежди в общината и изобщо как се поддържа спорта там. Ще го попитаме също в каква форма са състезателите от клуба по кану-каяк „Асеновец”, имат ли успехи, нормално ли протичат тренировките им.\r\nНа Илинден, архиерейският наместник Йордан Георгиев ще ни разкаже как почитат светеца Свети Илия в Асеновград и защо на територията на общината има толкова много параклиси, кръстени на този светец.\r\nВ края на предаването ще ви съобщим и една важна новина - кога започва така дългоочакваното разширение на пътя Пловдив- Асеновград.  Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.07.20", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/07/20/2417646/burgas-estonski-turist-e-s-opasnost-za-zhivota-sled-kato-e-blasnat-ot-avtomobil-na-peshehodna-pateka.html", "text": "Естонски турист е с опасност за живота, след като е блъснат от автомобил на пешеходна пътека, съобщиха от Областната дирекция на МВР. Около 09.05 часа на ул. „Свети Власий” в Свети влас, в района на пешеходната пътека до комплекс „Антония” в посока Несебър – Свети влас, лек автомобил „Ситроен Ксара”, с бургаска регистрация, управляван от 20-годишната с инициали В.Д. от Бургас отнема предимството и блъска пресичащия по пешеходната пътека естонски турист – 56-годишен с инициали С.Т., който в тежко състояние е откаран в УМБАЛ – Бургас и настанен за лечение в отделение „Реанимация” с диагноза „политравма”, с опасност за живота. Водачката е тествана за употреба на алкохол и наркотици, като апарата отчел положителна проба за употреба на наркотично вещество (канабис).  \r\nПо случая е образувано досъдебно производство.", "date": "2017.07.20", "title": "Бургас: Естонски турист е с опасност за живота, след като е блъснат от автомобил на пешеходна пътека"}
{"url": "http://www.focus-news.net/news/2017/07/20/2417644/plovdiv-19-godishno-momiche-e-katastrofiralo-v-rayona-na-147-km-na-avtomagistrala-trakiya-v-posoka-sofiya.html", "text": "19-годишно момиче е  катастрофирало на автомагистрала \"Тракия\", при км 147, в посока София. Това съобщиха за Агенция „Фокус“  от ОДМВР-Пловдив. Инцидентът е станал около 11.50 часа, когато джипът „Grand cherokee“ със софийска регистрация се е блъснал в разделителната мантинела. След тествания с дрегер става ясно, че шофьорката не е употребила алкохол. На място ѝ е оказана медицинска помощ. Няма затруднения в движението по автомагистралата.", "date": "2017.07.20", "title": "Пловдив: 19- годишно момиче  е катастрофирало в района на 147 км на автомагистрала \"Тракия“ в посока София"}
{"url": "http://www.focus-news.net/news/2017/07/20/2417645/mrrb-pusnato-e-dvizhenieto-po-dvete-novi-vrazki-na-pv-plodovitovo-koyto-svarzva-magistralite-trakiya-i-maritsa.html", "text": "Две нови пътни връзки на п.в. „Плодовитово“ спестяват на пътуващите 40 км и поне 30 минути, необходими досега за придвижваме между магистралите „Марица“ и „Тракия. Това съобщиха от пресцентъра на Министерство на регионалното развитие и благоустройството (МРРБ). Те осигуряват безопасни леви завои, което е много важно за пътната безопасност. Пътният възел свързва двете магистрали и повече от 6 общини, дава бърз и лесен достъп и улеснява изключително много пътуващите по направленията. Това стана ясно днес при пускането на движението по новоизградените пътни връзки на съоръжението. \r\n„Мисля, че ще са доволни и зеленчукопроизводителите. Свързваме ги със зеленчукова борса“, каза министърът на регионалното развитие и благоустройството Николай Нанков, който заедно с председателя на УС на Агенция „Пътна инфраструктура“ инж. Дончо Атанасов, направи оглед на вече изцяло изградения пътен възел тип „детелина“. \"Планира се такива отбивки за формиране на тържища да има също и по магистралите „Струма“ и „Марица“, за да може производителите да предлагат своята стока на тях и да не са потърпевши от изграждането на магистралите\", съобщи той. \r\n\"Само за 45 дни изградихме една изключително ценна и важна придобивка, която свързва магистралите „Тракия“ и „Марица“, но и редица общини в областите Пловдив и Стара Загора\", заяви регионалният министър. Той подчерта, че проектът е бил дългоочакван, както от местните жителите, така и от централните и местни власти. \r\nНиколай Нанков напомни, че заради обжалвания на оценката за въздействие върху околната среда проектът се е забавил с повече от две години. „Ето защо се правят законови промени да има право само на едноинстанционно обжалване, за да не се губи излишно време за реализация на така нужни съоръжения. Имахме трудни процедури по отчуждаване. Получихме съдействие от общините, за да издирим 24-мата наследници на имот, част от които в Германия\", съобщи той. \r\nМинистър Нанков даде добра оценка за извършените строителни дейности и благодари за работата на фирмата строител и фирмата по надзор за стриктния контрол. „Благодарение на добрата работа завършихме бързо пътния възел, чието строителство започна през месец май“, отбеляза още той. По думите му с инвестиция от 1.070 млн. лв. е създаден много нужен проект, ползите от който ще се оценят от всички. \r\nС изграждането на двете пътни връзки на съществуващия п. в. „Плодовитово“ в посоките Бургас – Оризово (Плодовитово) и Плодовитово (Оризово) - София стартира се осигурява връзката на транспортните потоци, движещи се по АМ „Тракия“ и АМ „Марица“ от Бургас, Свиленград и София и общините Първомай, Чирпан и Братя Даскалови, както и връзката с път II-66 Плодовитово - Чирпан - Стара Загора. \r\nНа обекта са положени общо 1749 т асфалтови смеси и 100 куб. м бетон. За повишаване безопасността на движение са монтирани 1412 м мантинели. \r\nИзпълнител на строителните дейности е „ПСТ ГРУП“ ЕАД. Стойността на договора за строителство е 1 071 470.72 лв. с ДДС. Строителният надзор e извършeн от „РУТЕКС“ ООД, а стойността на техния договора е 24 266.40 лв. с ДДС. Проектант е „ПЪТПРОЕКТ“ ЕООД. \r\nНяколко са вижданията за облекчаване на трафика, коментира министър Нанков пред медии. \"На първо място с въвеждането на тол таксите ще има пренасочване на част от тежките превози към железопътния транспорт, което ще облекчи най-натоварените пътища. Освен количеството ресурс, което ще генерираме от тол таксата и ремонтите, изграждането на нови отсечки и пътни възли, целта ни е да наблегнем и на качеството на строителство и рехабилитация, за да имаме устойчива и добра инфраструктура\", подчерта той. \"Ще сме безкомпромисни към гаранционните срокове, които залагаме по договорите, за да може, ако има недобросъвестно изпълнение, то да е за сметка на изпълнителя\", допълни министърът. \r\nОще през 2016 г. има превишаване на товаропотока по АМ „Тракия“, когато е отчетено преминаване на 32 - 33 хил. автомобила на денонощие по магистралата в посока Бургас, обърна внимание регионалният министър. \"Сега отчитаме над 20% ръст или над 40 хил. автомобила в петък, съобщи той. Тенденцията е трафикът да нараства всяка година. Затова трябва да сме в крак и да изпреварим тези тенденции. Ще разширим магистралата между София и Пловдив, където е възможно, с изключение на тунел „Траянови врата“ и мостови съоръжения. През тази година, според финансовия ресурс, трябва да приключим с анализа и оценката на сервитутите за изграждане на още по 1 лента в двете посоки на магистралния участък, а през 2018 г. ще започнем проектирането\", информира Нанков. \r\nПо думите му 6 млн. лв. са средствата, нужни за преасфалтиране на активната лента на АМ „Тракия“ в посока Стара Загора. Подготвя се постановление на МС за осигуряване на ресурса и след одобряването му, работата по трасето ще започне през септември, след края на активния летен сезон, така че да приключи до края на годината. \r\nПред медиите министър Нанков обяви и че предстои подписване на договор и старт на реалното изпълнение на уширението на пътя Пловдив – Асеновград с цел осигуряване на безопасност на пътуващите по направлението. Финансираният от Оперативна програма „Региони в растеж“ проект ще се изпълнява при поетапно затваряне на участъци и с необходимата организация на движение и затова регионалният министър призова за търпение. Предвижда се да има ново кръгово кръстовище на околовръстния път и входа на Пловдив, за да се улесни трафикът към Смолянска област. \r\nИнж. Дончо Атанасов информира, че в рамките на месец се очаква да стартират два проекта за рехабилитация на пътя Стара Загора – Раднево, който ще се финансира също по оперативната програма. \r\nМинистър Нанков съобщи, че ако няма обжалване на обществените поръчки, през 2018 г. може да започне ремонта на пътя Загражден – Белица и да приключи до края на годината. \r\nВ отговор на въпрос той каза, че съгласно методическите указания за изпълнение на Националната програма за енергийна ефективност на многофамилни жилищни сгради като срок за прием на документи за участие в нея са определени 2015 и 2016 година. Не беше нужно да изпращам писмо на кметовете, за да им напомня за това, подчерта Нанков. \r\nМинистърът обърна внимание, че вече са регистрирани над 6000 сдружения на собственици. Сключени са 2022 договора, които трябва да бъдат изпълнени в рамките на тази и следващата година. 500 сгради са вече изцяло завършени и въведени в експлоатация. Около 600 обекта са в процес на изпълнение и предстои да бъдат завършени. Около 900 сгради остава да бъдат обновени през тази и през 2018 г. \r\n\"Има работна група, която търси най-оптималните решения как да се продължат дейностите по подобряване на енергийната ефективност на жилищните сгради. Обсъждат се различни варианти. Решение ще има в рамките на годината, като първо трябва да бъде взето на експертно ниво, след което и на политическо\", посочи Нанков. \r\nСпоред министъра сигналите за проблеми по програмата са на етап саниране, тъй като не винаги има добросъвестни изпълнители. Той подчерта, че типовите договори за изпълнение на дейности по нея са много рестриктивни и предвиждат дейности, довели до увреждане на собственост, да бъдат за сметка на изпълнителите.", "date": "2017.07.20", "title": "МРРБ: Пуснато е движението по двете нови връзки на п.в. „Плодовитово“, който свързва магистралите „Тракия“ и „Марица“"}
{"url": "http://www.focus-news.net/news/2017/07/20/2417641/ministar-lilyana-pavlova-balgariya-ima-kakvo-da-dade-na-badeshtiya-debat-za-kohezionnata-politika.html", "text": "България има какво да даде на бъдещия дебат за кохезионната политика. Това каза министърът за Българското председателство на Съвета на ЕС 2018 Лиляна Павлова по време на конференцията „Гъвкав европейски бюджет и финансови инструменти в подкрепа на строителния сектор“, предаде репортер на Агенция „Фокус“. Павлова отчете, че инструменти като „Джесика“ и „Джерами“ са били реализирани добре. „Имаме какво да дадем и да предложим в бъдещия дебат за кохезионната политика за това как да съчетаваме безвъзмездното с грантово финансиране именно за инфраструктура, където то е най-необходимо и имаме сериозен недостиг там“, коментира Павлова. По думите ѝ по време на председателството ще имаме възможност да дадем заключения с ясни формулирани послания. „След нас няма да свърши дебатът за бъдещето на кохезионната политика и бюджета след 2020, но нашата амбициозна цел е да излезем със заключения на Българското председателство, да дадем посока какви аргументи имаме за опростяването на политиките, за обвързването на финансирането с финансовите инструменти и как предлагаме да се реализират тези политики оттук нататък“, поясни Павлова. Министърът обясни, че в Комитета на регионите ще бъде проведен един важен форум. „Това ще бъде в началото на месец юни следващата година“, обяви Павлова и добави, че той ще бъде в широк формат. По думите ѝ там ще се очертаят посланията и как България вижда бъдещето на кохезионната политика и финансовите инструменти и как те могат да подкрепят строителния сектор. „Темата е в наши ръце и от нас зависи да не бъдем просто присъстващи, а да зададем формата, да зададем дневния ред, да зададем посланията и посоката и рамката им, за да могат те не само да бъдат чути, но по тях да продължат своята работа и австрийското и най-вече румънско председателство“, каза още министърът на Българското европредседателство. Според нея трябва да се обединят всички ресурси с Румъния и останалите страни затова след 2020 г. да има достатъчно финансов ресурс. \r\nДеница КИТАНОВА", "date": "2017.07.20", "title": "Министър Лиляна Павлова: България има какво да даде на бъдещия дебат за кохезионната политика"}
{"url": "http://www.focus-news.net/news/2017/07/20/2417648/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Този брой на предаването ще бъде посветен на 114 години от избухването на Илинденско-Преображенското въстание - естествено продължение на опитите за политическо и духовно освобождение и обединение на българския народ. Това е най-мащабното като територия и обхват национално-освободително събитие в българската история. Илинденско-Преображенското въстание е едно многопластово събитие, което все повече ще се утвърждава като върхов момент от националната ни история. И макар, че Дупница е свободна, дупничани са свързани и с освободителното движение на македонските българи. Неслучайно градът се нарича \"врата към Македония\". Днес ще ви срещнем с д-р Георги Георгиев от Института за исторически изследвания при БАН, който казва, че през този период към Дупница потичат изключително мащабни и масови бежански потоци от Македония, които променят етническия облик на града за броени години. Дупница от един преобладаващо турски или условно казано мюсюлмански град се превръща в изцяло български източноправославен град, благодарение именно на тези бежанци от Македония. Дупничани имат един естествен стремеж към освобождение на сънародниците и в буквалния смисъл на думата - на събратята оттатък границата. Това именно обуславя много дълготрайно ролята на Дупница, като един от центровете на тези борби за Освобождение.\r\nГост ще бъде и историкът Стоян Ушатов, който ще акцентира на бележитите дупничани, които са загинали по време на Илинденско-Преображенското въстание.\r\nА в края на предаването директорът на Исторически музей Дупница - Анелия Геренска ще направи интересен прочит на тези смутни времена. Тя ще ни разкаже за дъщерята на пунктовия началник на ВМОРО Никола Малешевски - Ана Малашевска. Тя ушива знамето на Кукушката чета. В навечерието на Илинденско-Преображенското въстание, Малашевска се венчава с войводата Кръстьо Асенов, братов син на Хаджи Димитър, което става повод и за нелепото му убийство.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017.07.20", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/07/20/2417639/prokuror-ivan-geshev-ktb-predstavlyava-nay-golyamata-finansova-izmama-s-koruptsionen-privkus-v-balgarskata-istoriya.html", "text": "КТБ представлява най-голямата финансова измама с корупционен привкус в българската история. Това каза административният ръководител на Специализираната прокуратура Иван Гешев на брифинг във връзка с внесения обвинителен акт по досъдебното производство за КТБ, предаде репортер на Агенция „Фокус“. По думите на Гешев делото за КТБ е уникално по много причини, сред които и фактът, че за пръв път има щета, която е съизмерима с процент от БВП на страната. „Едва ли може да се сравни с друга такава афера в световната история“, отбеляза прокурорът. Прокурор Гешев допълни, че сложността на това дело е свързана с факта, че в обществото ни има остро усещане за несправедливост, но и с неефективния процес и архаичния наказателен кодекс.„Не е пресилено да се определи това дело като уникално“, подчерта Гешев и обясни, че сравняването му с други подобни дела е като да се сравни операция на апандисит с присаждане на глава. \r\nВесела ПЕТРОВА", "date": "2017.07.20", "title": "Прокурор Иван Гешев: КТБ представлява най-голямата финансова измама с корупционен привкус в българската история"}
{"url": "http://www.focus-news.net/news/2017/07/20/2417651/ministar-krasimir-karakachanov-tryabva-da-prodalzhim-s-savmestni-ucheniya-kato-saber-guardian-17.html", "text": "Висока оценка на бойната съвместимост на военнослужещите от многонационални сили – участници в учението „SABER GUARDIAN 17“ даде на полигон „Ново село“ край Сливен министърът на отбраната Красимир Каракачанов, предаде репортер на Радио „Фокус“ – Сливен. Според министъра се наблюдава изключително добра съвместимост между участниците от България, САЩ, Гърция и Грузия. „Подобни учения дават възможност за съвместяване на силите на участниците. Въпреки че използваме различна техника, това не пречи на резултатите. Смятам, че трябва да продължим с подобни съвместни учения“, заяви министър Каракачанов. Той благодари на участниците в \"SABER GUARDIAN 17\" и най-вече на партньорите от САЩ, с които се обсъжда идеята за т.н. “Военен Шенген“. От своя страна посланикът на САЩ у нас Негово Превъзходителство Ерик Рубин благодари на домакините на учението и се присъедини към високата оценка за съвместимостта на съюзническите сили, дадена от министър Красимир Каракачанов. Началникът на отбраната генерал-лейтенант Андрей Боцев заяви, че всички участници са се представили отлично, а това говори за една реална съвместимост и добра подготовка за участие в реални съвместни операции. Ген. Боцев припомни, че това учение е най-мащабното от всички провеждани досега на територията на нашата страна. В него участват над 6 000 военнослужещи с\r\n1 200 единици бойна техника. Saber Guardian 2017 е годишно международно учение под ръководството на Командването на Сухопътните войски на САЩ в Европа, съвместно с въоръжени сили на страните-домакини. В него участват над 25 000 военнослужещи от 22 държави-членки и партньори на НАТО, чиито съвместни тренировки целят повишаване на готовността и оперативната съвместимост в подкрепа на сигурността и стабилността в Черноморския регион.\r\nЛюдмила ЙОРГОВА", "date": "2017.07.20", "title": "Министър Красимир Каракачанов: Трябва да продължим с съвместни учения като „SABER GUARDIAN 17“"}
{"url": "http://www.focus-news.net/news/2017/07/20/2417647/burgas-vazstanoveno-e-dvizhenieto-ot-km-324-do-km-351-na-avtomagistrala-trakiya-v-posoka-burgas-ot-paten-vazel-karnobat-do-paten-vazel-balgarovo.html", "text": "Възстановено е движението от км 324 до км 351 на автомагистрала \"Тракия\", в посока Бургас, от пътен възел \"Карнобат\" до пътен възел \"Българово\". Това съобщиха от пресцентъра на Агенция “Пътна инфраструктура”.", "date": "2017.07.20", "title": "Бургас: Възстановено е движението от км 324 до км 351 на автомагистрала \"Тракия\", в посока Бургас, от пътен възел \"Карнобат\" до пътен възел \"Българово\""}
{"url": "http://www.focus-news.net/news/2017/07/20/2417652/plovdiv-v-grad-karlovo-pochetoha-zhertvite-na-strashnoto.html", "text": "В града почетоха жертвите на „Страшното“, по повод 140 години от най-жестокия ден в историята, каза за Радио „Фокус” - Пловдив Мария Деянова, директор на Историческия музей в града. Тя разказа, че през лятото на 1877 година турска армия и башибозук нахлува в града и зверски убива над 800 души от елита на Карлово – свещеници, учители, лекари, търговци, занаятчии. Сред тях са иконом Христо Попвасилев – създателят на девическото училище в Карлово, учителите Матю Татнилов, Атанас Маджаров, д-р Киро Попов – първият дипломиран лекар в града и много други. Мария Деянова припомни историята и жестоките събития от този период. Дни на кръв, сълзи и ужас. „Историята е такава и трябва да се помни каквато е била и никога да не забравяме този трагичен период”, каза Деянова.\r\nЗа почит на свидните карловски жертви пред гроба на загиналите, който се намира в двора на храм „Св. Николай“, отец Марко Тодоров – архиерейски наместник на карловска духовна околия, е била отслужена заупокойна молитва и панихида. Пред гроба са се преклонили кметът на община Карлово д-р Емил Кабаиванов, председателят на Общински съвет Карлово Теодор Шойлеков, общински съветници, общественици и граждани.\r\nЦветана ТОНЧЕВА", "date": "2017.07.20", "title": "Пловдив: В град Карлово почетоха жертвите на „Страшното“"}
{"url": "http://www.focus-news.net/news/2017/07/20/2417653/sofiya-utre-ofitsialno-shte-bade-dadeno-nachaloto-na-stroitelstvoto-na-vtoriya-etap-ot-liniya-3-na-metroto.html", "text": "Утре официално ще бъде дадено началото на строителството на втория етап от Линия 3 на метрото, съобщиха от пресцентъра на Столична община. Събитието ще се проведе на 21 юли от 13.30 часа на кръстовището на бул. „Овча купел” и бул. „Президент Линкълн”. Строителството е по проект за разширение на метрото в столицата Линия 3, етап II, участък: „ул. Житница – ж.к. Овча купел – Околовръстен път”. Проектът е включен в ОП „Транспорт и транспортна инфраструктура” 2014 – 2020 г.", "date": "2017.07.20", "title": "София: Утре официално ще бъде дадено началото на строителството на втория етап от Линия 3 на метрото"}
{"url": "http://www.focus-news.net/news/2017/07/20/2417649/kmetat-na-sofiya-yordanka-fandakova-za-gradovete-e-izklyuchitelno-vazhno-kohezionnata-politika-da-prodalzhi.html", "text": "За градовете е изключително важно кохезионната политика да продължи. Това каза кметът на Столична община Йорданка Фандъкова по време на конференцията „Гъвкав европейски бюджет и финансови инструменти в подкрепа на строителния сектор“, предаде репортер на Агенция „Фокус“. „Радвам се, че след проведения 7-ми кохезионен форум на ЕК миналия месец, София именно е домакин на конференция на кохезионната политика“, каза кметът Фандъкова. „Ние заявихме това в Брюксел. Заявяваме го и тук. Разбира се, да е по-гъвкава, ориентирана към резултатите за хората. В същото време потвърждаваме и ключовото значение на финансовите инструменти в подкрепа на устойчивото развитие на градовете за подобряване живота на гражданите“, каза тя. По думите ѝ всички признават, че София е добър пример за използването на европейски средства, именно за подобряване средата и качеството на живот на гражданите. Фандъкова посочи, че резултатите, които са постигнати през последните години, се дължат на доверието с европейските партньори и на национално ниво. „Гражданите на София виждат ежедневно как се инвестират европейските сресдтва и вярвам, че това се оценява от ЕК. Благодаря много на ЕК за партньорството, на ЕП, както разбира се, и на нашите традиционни партньори от ЕИБ. Благодаря много и на българското правителство, което винаги подкрепя и стои зад проектите на общините на България“, каза Фандъкова. \r\nДеница КИТАНОВА", "date": "2017.07.20", "title": "Кметът на София Йорданка Фандъкова: За градовете е изключително важно кохезионната политика да продължи"}
{"url": "http://www.focus-news.net/news/2017/07/20/2417654/komisiite-po-ikonomicheska-politika-po-otbrana-i-po-evropeyski-vaprosi-shte-se-sreshtnat-sas-zamestnik-predsedatelya-na-evropeyskata-komisiya-yurki-kataynen.html", "text": "Парламентарните комисии по икономическа политика и туризъм, по отбрана и по европейски въпроси и контрол на европейските фондове ще се срещнат на 21 юли 2017 г. със заместник-председателя на Европейската комисия Юрки Катайнен. Това съобщиха от пресцентъра на Народното събрание. Гостът, отговарящ по въпросите за работните места, растежа, инвестициите и конкурентоспособността, е на двудневно посещение в България. Срещата ще бъде от 11.30 часа в зала „Изток” на Народното събрание.", "date": "2017.07.20", "title": "Комисиите по икономическа политика, по отбрана и по европейски въпроси ще се срещнат със заместник-председателя на Европейската комисия Юрки Катайнен"}
{"url": "http://www.focus-news.net/news/2017/07/20/2417655/kmetat-na-sofiya-yordanka-fandakova-v-perioda-2007-2014-g-stolitsata-realizira-proekti-na-obshta-stoynost-3-mlrd-lv-kato-2-mlrd-ot-tyah-byaha-bezvazmezdni-evrosredstva.html", "text": "В периода 2007- 2014 г. столицата реализира проекти на обща стойност 3 млрд. лв., като 2 млрд. от тях бяха безвъзмездни евросредства. Това каза кметът на Столична община Йорданка Фандъкова по време на конференцията „Гъвкав европейски бюджет и финансови инструменти в подкрепа на строителния сектор“, предаде репортер на Агенция „Фокус“.  По думите на Фандъкова безспорно най-големият проект със значение както за по-добрия градски транспорт, така и за подобряване на околната среда и качеството на въздуха, е метрото. Кметът на София обяви, че в миналия програмен период са инвестирани общо около 450 млн. евро в този значим проект. „Най-важното обаче е, че строителството на метрото не спира. То продължава и в новия програмен период. Това беше и първият проект, финансиран от ЕК.  Започваме и същинското строителство на участъка от метрото в „Овча купел“, каза кметът на София.  Фандъкова съобщи, че утре ще бъде даден официален старт на същинското строителство на нови 3,8 км метролинии и 4 метростанции, заедно с буферен паркинг и интермодална връзка София – Перник. Тя посочи, че като се прибави и строителството на останалите 8 км, започнали през 2016 г., се очаква през 2019 г. да се завършат общо 12 км. „Нови 130 хил. души дневно да използват най-удобният и екологичен градски транспорт. Със строителството на третата линия очакваме общо намаляване с 90 хил. тона годишно на вредните емисии във въздуха и да подобрим чувствително градския транспорт. Метрото да заеме половината от дела на градския транспорт“, поясни Фандъкова. По думите ѝ чрез общинските търговски дружества София е натрупала добър опит в използването на финансовите инструменти в предишния програмен период. „Именно чрез инструмента „Джесика“ успяхме да изградим нов парк, много голям спортен комплекс, да реконструираме пазари“, допълни кметът на София. Фандъкова каза още, че с този инструмент са реновирани клиники. „Това е голям и важен опит, който ни позволява да планираме в настоящия програмен период да се възползваме отново от тези инструменти“, коментира столичният кмет. Според нея резултатът е, че са успели да въведат строга финансова дисциплина сред общинските и търговските дружества, голяма част от които са имали печална слава. Кметът на София поясни, че в настоящия програмен период Столична община е защитила около 1 млрд. евро европейски средства, по-голямата част от тях са за метрото. „Паралелно се работи по проектите за интегриран градски транспорт – втора фаза. Другите проекти са свързани с образователна, социална и културна инфраструктура“, каза още Фандъкова. Тя посочи, че Столична община очаква да се възползват максимално от средствата от ОП „Околна среда“. Тя подчерта и партньорството си със строителния бизнес и отчете, че Столична община е най-големият възложител на този бизнес. \r\nДеница КИТАНОВА", "date": "2017.07.20", "title": "Кметът на София Йорданка Фандъкова: В периода 2007- 2014 г. столицата реализира проекти на обща стойност 3 млрд. лв, като 2 млрд. от тях бяха безвъзмездни евросредства"}
{"url": "http://www.focus-news.net/news/2017/07/20/2417656/veliko-tarnovo-obshtinata-predpriema-poredna-aktsiya-sreshtu-parkiraneto-na-avtomobili-v-trevnite-ploshti.html", "text": "Община Велико Търново предприема поредна акция срещу паркирането в тревните площи и междублоковите пространства, които са общинска собственост. Това съобщиха от пресцентъра на Община Велико Търново. Само във вчерашния ден до сектор „Пътна полиция“ са подадени няколко сигнала, придружени със съответния снимков материал, срещу водачи, оставили автомобилите си върху зелена зона в квартал „Бузлуджа“. На нарушителите са съставени фишове за допуснатите нарушения.\r\nНяколко междублокови пространства в кв. „Бузлуджа“ бяха облагородени по европейски проект, а дейностите включваха монтиране на поливни системи за зелените зони, обособяване на пешеходни алеи и паркоместа. \r\nПаркирането в тревни площи и паркове общинска собственост подлежи на санкция и по Наредбата за опазване на зелените системи. Служители в Община Велико Търново извършват ежедневни проверки. Само за нарушения от този тип в района на Дома за възрастни хора „Венета Ботева“ са издадени седем акта. Всеки от водачите, паркирал автомобила си върху зелените площи, е глобен. Санкцията за първо нарушение е между 100 и 500 лева, а за повторна недобросъвестна проява достига до 1 000 лева. \r\nРазрешен е и проблемът със затрудненото автомобилно движение по улица „Иван Хаджидимитров“ в кв. „Бузлуджа“. По инициатива на общински съветници и след резолюция от страна на кмета Даниел Панов са забранени паркирането и престоя по отсечката, в района от пазара в квартала до СУ „Вела Благоева“. Контролът от страна на общинското дружество „Организация на движението, паркинги и гаражи“ преустанови случаите на неправилно паркиране по улицата.", "date": "2017.07.20", "title": "Велико Търново: Общината предприема поредна акция срещу паркирането на автомобили в тревните площи"}
{"url": "http://www.focus-news.net/news/2017/07/20/2417650/svetla-baryakova-muzeen-kompleks-bansko-ilindensko-preobrazhenskoto-vastanie-e-nay-geroichnata-proyava-na-narodniya-ustrem-za-osvobozhdenie-v-porobena-makedoniya.html", "text": "Илинденско-Преображенското въстание е най-масовата и най-героичната проява на народния устрем за освобождение в поробена Македония. Това каза за Радио „Фокус“-Пирин Светла Барякова, директор на Музеен комплекс-Банско. Тя отбеляза, че решението за организирането на въстанието се взима още през януари 1903 година на конгрес на Вътрешната македоно-одринска революционна организация в град Солун. \r\n„Регионът на Банско попада в т. нар. серски революционен окръг, който също участва активно в организацията на въстанието. Особено се усложнява обстановката в този окръг със смъртта на Гоце Делчев, който е основен двигател на въстанието по тези земи – апостол на организацията, който със своята енергия и със своето себеотрицание увличал всички след себе си. Неговата смърт е много тежък удар за организацията, но все пак подготовката на въстанието продължава“, посочи Барякова. \r\nТя допълни, че в началото на септември се свиква околийска конференция в Банско и се взима решение въстанието в Разложко да избухне на 14 септември – Кръстовден. Барякова подчерта, че това е времето, когато вече в Битолско въстанието е жестоко потушено и Крушовската Република е заличена. Тя добави, че независимо от това българите от този край решават да се надигнат, за да докажат своята воля за освобождение, да докажат своето желание да отхвърлят турската тирания. По думите й на тази следоколийска конференция се формира началство, което да ръководи въстанието, като в него влизат Мингьо Тодев, Кочо Молеров и майор Шипков. \r\n„Взима се решение въстаническите действия в Разложко да се изразяват в четнически акции и са сформирани 6 чети от Банско, в които влизат общо около 200 души. Определени са и войводите на тези чети. Това са Борис Иванов Голев, Радон Георгиев Тодев, Атанас Фурнаджиев, Костадин Георгиев Колчагов, Сава Мехомийски и Михаил Колчагов. Банскалията Георги Голев, който по това време живее в София, извежда чета от 150 човека, в която влизат предимно банскалии, които живеят извън пределите на родното си място“, допълни директорът на Музеен комплекс-Банско. Тя каза още, че сред войводите се споменава и Йонко Вапцаров, особено в дневника на комитата Ангел Балев от Банско.\r\n\"Знамето на Разложкия революционен район е бродирано от Марушка Тодева и Спаска Георгиева\", посочи Светла Барякова. Тя уточни, че знамето е изработено по предложение на Мингьо Тодев, който е брат на Марушка Тодева. Барякова посочи, че в изработването на проекта за знамето участва учителят Васил Теофилов от село Белица. Тя обясни, че знамето е представлявало червен копринен плат, на който е избродирана девойка, която е стъпкала скъсана верига, с надпис: „Свобода или смърт“. \r\nСветла Барякова допълни, че въстанието започва на 14 септември, но тогава вече четническите акции се изразяват предимно в охрана на огромните бежански колони, които тръгват от поробена Македония към пределите на свободното Княжество България. „С особена почит в Банско се говори за героизма и за подвига на учителя Радон Тодев и неговата чета. Те трябвало да заемат позиция в Рила, в местността „Връшка чука“ над Годлево и да охраняват бежанците, които преминавали в пределите на свободна България. Знаейки че са обречени, 27-те храбреци от тази чета, предварително, по тяхно желание, са опети в банската църква. Очевидци разказват, че свещеникът, който извършвал опелото, когато погледнал един от четниците, вдигнал ръце и казал „Не този, Господи, та аз вчера го венчах“, отбеляза тя. \r\nБарякова добави, че все пак храбреците тръгват и заемат позиция, като охраняват колоната от бежанците, но на 22 септември огромна турска потеря ги обкръжава и било ясно, че всички ще намерят смъртта си там. Тя подчерта, че независимо от това, цял ден, те успявали да отбият атаките на турците, да осигурят свободен достъп на бежанците и всички те до един намират смъртта си там. „Един единствен – Димитър Бърдаряв, наречен по-късно „Писаното“ заради късмета му, ранен тежко, успява да се спаси, защото бил покрит от трупове на негови другари. И до днес за този подвиг се говори. Братята Димитър и Костадин Молерови от Банско написват песента „Жална ми бабо, послушай“, в която се възпява подвигът на Радон Тодев и неговата чета“, каза още Светла Барякова.\r\nНатали СТЕФАНОВА", "date": "2017.07.20", "title": "Светла Барякова, Музеен комплекс-Банско: Илинденско-Преображенското въстание е най-героичната проява на народния устрем за освобождение в поробена Македония"}
{"url": "http://www.focus-news.net/news/2017/07/20/2417659/mishel-barnie-vtoriyat-krag-ot-pregovorite-za-brekzit-ne-dovede-do-probiv-po-klyuchovite-razminavaniya-mezhdu-bryuksel-i-london.html", "text": "Главният преговарящ за Брекзит от страна на Европейския съюз Мишел Барние предупреди, че „фундаменталните различия“ между Брюксел и Лондон остават, дори след четирите дена на преговори в белгийската столица, съобщава вестник The Independent.\r\nФренският политик призна, че в рамките на състоялия се кръг от преговори не е постигнато съгласие по ключовите разминавания на двете страни, включително по отношение на „бракоразводната сметка“ и правата на европейските граждани, които живеят в Обединеното кралство. \r\nБарние увери, че ЕС няма да отстъпи от настояванията си правата на гражданите да бъдат гарантирани от Европейския съд – нещо, което британците отхвърлят. Иван Христов", "date": "2017.07.20", "title": "Мишел Барние: Вторият кръг от преговорите за Брекзит не доведе до пробив по ключовите разминавания между Брюксел и Лондон"}
{"url": "http://www.focus-news.net/news/2017/07/20/2417657/iliya-valev-etnolog-sveti-iliya-e-edinstveniyat-prorok-ot-stariya-zavet-koyto-se-pochita-i-dnes.html", "text": "Свети Илия е единственият пророк от Стария завет, който се почита и днес. Това каза за Радио „Фокус“ – Велико Търново Илия Вълев, етнолог от Регионален исторически музей-Велико Търново. Той отбеляза, че образът на светеца е значително фолклоризиран. Според народните вярвания той е покровител на летните стихии – гръмотевиците и градушките. Затова той е особено почитан от българите, като земеделски народ. „Хем трябва да има влага за посевите, хем и градушката е опасно явление, което може да унищожи реколтата. Светията е покровител на тези стихии и именно затова е особено тачен от българите“, посочи Вълев. По думите му Св. Илия е най-значимият светия, почитан през лятото и това не е случайно, тъй като според библията Св. пророк Илия не е претърпял смърт, а е отнесен в Небесното царство жив.\r\nИлия Вълев припомни, че в днешния ден на жените е забранена домашна работа – да се пере, да се мете, да се плете. На мъжете също не се позволява да извършват каквато и да било стопанска дейност на полето, тъй като светията може да се разсърди. Вярва се, че ако не се пренесе курбан, Свети Илия сам щял да си вземе жертва. Поради тази причина е забранено влизането в морето. „Тук можем да обясним това народно поверие с факта, че по това време на годината морето си сменя течението и има доста мъртви вълнения. Тоест, трябва да сме внимателни, когато влизаме тези дни в морето“, допълни Илия Вълев.\r\nНадежда КРЪСТЕВА", "date": "2017.07.20", "title": "Илия Вълев, етнолог: Свети Илия е единственият пророк от Стария завет, който се почита и днес"}
{"url": "http://www.focus-news.net/news/2017/07/20/2417660/ministar-nikolay-nankov-prez-septemvri-shte-vzemem-politichesko-reshenie-za-tsenata-na-ednodnevnite-vinetki-i-tezi-za-tezhkotovarniya-trafik.html", "text": "Септември ще вземем политическо решение за цената на еднодневните винетки и тези за тежкотоварния трафик. Това каза пред журналисти министърът на регионалното развитие и благоустройството Николай Нанков, предаде репортер на Агенция „Фокус“. По думите на Ненчев не е толкова лесно да вдигнеш цена на винетка. Министър Нанков бе категоричен, че тежкотоварният трафик трябва да плаща повече. „Към момента винетните такси за леките автомобили са несъизмеримо високи на фона на винетните такси за тежкотоварни автомобили“, каза министър Нанков. По думите 71% от приходите от винетки са от леки автомобили. Според него електронните винетки ще редуцират разходите за съхраняване, разпечатване, съхранение и брак. „Този ресурс може да бъде спестен и да бъде калкулиран в цената“, каза министър Нанков. \r\nДеница КИТАНОВА", "date": "2017.07.20", "title": "Министър Николай Нанков: През септември ще вземем политическо решение за цената на еднодневните винетки и тези за тежкотоварния трафик"}
{"url": "http://www.focus-news.net/news/2017/07/20/2417661/v-ministerstvoto-na-kulturata-beshe-sklyuchen-nov-branshovi-kolektiven-trudov-dogovor-za-muzeite-i-hudozhestvenite-galerii.html", "text": "Днес в Министерството на културата беше сключен нов Браншови колективен трудов договор за музеите и художествените галерии. Това съобщиха от пресцентъра на Министерството на културата. Предишният бе подписан през 2015 г. и срокът му от 2 години изтече. Подписи под новия документ положиха министър Боил Банов, председателят на БАРОК Анастас Попдимитров и представителите на национално представените синдикати: Иван Иванов, председател на НСФ „Култура” към КНСБ и Илия Генов, зам.-председател на НФ „Култура” към КТ „Подкрепа”.\r\nНа подписването от страна на Министерството на културата присъстваха и началникът на кабинета на министъра Мирела Тотева, зам.-министърът на културата и председател на Отрасловия съвет Амелия Гешева, главният секретар на Министерството Красимира Стефова, директорът на Дирекция „Културно наследство, музеи и изобразителни изкуства” арх. Уляна Малеева.\r\nСлед края на официалната церемония по подписването на договора министър Боил Банов изказа своето задоволство от традиционно добрия диалог и отлично партньорство на Министерството на културата със синдикатите и работодателите, като пожела на техните представители бъдеща съвместна ползотворна работа. „Благодаря на всички за коректната съвместна работа и за това, че стигнахте до единомислие. За хората в тази сфера това са наистина важни неща и дават спокойствие и регламенти. Благодаря и на екипа на Министерството за сериозната работа”, допълни министър Банов.\r\nЗа първи път тази година в договора са включени и Българската национална филмотека и Център за подводна археология. Има и текст, който касае участието на представители на синдикатите и на БАРОК в комисиите за провеждане на конкурси за директори на националните, регионалните и общинските музеи и галерии в страната.\r\nС настоящия договор работодателите отново се ангажират да предоставят и по-високо заплащане на специалистите със степен доктор и доктор на науките, което ще стимулира експертите да отделят по-задълбочено внимание на научните изследвания, свързани с опазването и популяризирането на богатото културно наследство на страната ни. Всички страни се обединиха около мнението, че с този нов Браншови договор сега са гарантирани още по-добри условия от заложените в Кодекса на труда по въпросите на трудовите, осигурителните и социалните отношения в музеите и галериите в цялата страна.\r\nНовият Браншови колективен трудов договор в областта на музеите и художествените галерии има срок на действие от 2 години.", "date": "2017.07.20", "title": "В Министерството на културата беше сключен нов Браншови колективен трудов договор за музеите и художествените галерии"}
{"url": "http://www.focus-news.net/news/2017/07/20/2417658/d-r-stoyan-nikolov-nvim-edna-ot-zalite-v-postoyannata-ekspozitsiya-na-natsionalniya-voennoistoricheski-muzey-e-posvetena-iztsyalo-na-ilindensko-preobrazhenskoto-vastanie.html", "text": "Една от залите в постоянната експозиция на Националния военноисторически музей е посветена изцяло на Илинденско-Преображенското въстание. Това каза за Радио „Фокус“ - Пирин д-р Стоян Николов, уредник в Националния военноисторически музей. Той отбеляза, че основна част от ръководителите на въстанието всъщност са дейци на местната българска интелигенция – учители и офицери от Българската армия, които със своя потенциал, със своите военни знания, допринасят за множеството победи в боевете, които водят въстаническите чети. По думите му в експозицията е експонирано едно много знаково знаме – това на въстаниците от Охрид, което като всеки един документ от тази епоха е на литературен български език и показва несъмнено българския характер на Илинденско-Преображенското въстание. Д-р Николов подчерта, че знамето е с надпис „С нами Бог, напред момчета, победата е наша, Охрид 1903 г.“, като има и Ботев стих. „Трябва да отбележим, че дейците на националноосвободителното движение от Македония и Тракия, широко ползват достиженията на дейците от предосвобожденския период. В своите спомени те описват как са ползвали записките на Захари Стоянов при изграждането на революционната организация. Масово използват стихотворенията на Ботев и на Стамболов, които са на националноосвободителна тематика. Именно един Ботев стих е бродиран на знамето: „Тоз, който падне в бой за свобода, той не умира! Него жалеят земя и небо, звяр и природа, и певци песни за него пеят“, допълни д-р Николов. Той каза още, че това знаме е изработено от охридски учителки – Поликсена Мошинова, Василка Рамзова, Клия Самарджиева и Костадинка Бояджиева. По думите му при освещаването му присъстват около 600 четници и селяни. „Трябва да отбележим и едни други знакови вещи на главния войвода на Одринския революционен окръг – Георги Кондулов, който, за съжаление, загива в първия бой, който води неговата чета, която трябва да освободи село Паспалово на 19 август 1903 година. Неговата пушка Маузер, карабина, четническата му пелерина, чантата, калъфът за манерка и възпоменателният му медал за участие в Сръбско-българската война, са при нас“, добави д-р Стоян Николов.\r\nНатали СТЕФАНОВА", "date": "2017.07.20", "title": "Д-р Стоян Николов, НВИМ: Една от залите в постоянната експозиция на Националния военноисторически музей е посветена изцяло на Илинденско-Преображенското въстание"}
{"url": "http://www.focus-news.net/news/2017/07/20/2417663/blagoevgrad-ogranicheno-e-dvizhenieto-po-pat-i-1-blagoevgrad-simitli-v-rayona-na-simitli-poradi-patnotransportno-proizshestvie.html", "text": "Ограничено е движението по път I-1 Благоевград - Симитли, в района на Симитли, поради пътнотранспортно произшествие. Това съобщиха от пресцентъра на Агенция “Пътна инфраструктура”. Обходът за леките автомобили е общински път Симитли - Железница, товарните автомобили изчакват на място.", "date": "2017.07.20", "title": "Благоевград: Ограничено е движението по път I-1 Благоевград - Симитли, в района на Симитли, поради пътнотранспортно произшествие"}
{"url": "http://www.focus-news.net/news/2017/07/20/2417667/varna-18-godishen-mladezh-se-e-udavil-v-moreto-v-rayona-na-kurorta-zlatni-pyasatsi.html", "text": "18-годишен младеж се е удавил в морето в района на курорта „Златни пясъци“ край Варна. Това съобщиха за Радио \"Фокус\" - Варна от пресцентъра на ОДМВР – Варна. Малко след 11.30 часа в полицията е постъпило съобщение за изплувало тяло в района на курорта. Извършен е оглед, самоличността е установена. Тялото е на 18-годишен младеж, който не е от Варна. Предстои съдебно-медицинска експертиза, допълниха от полицията.\r\nМарияна ВАЛЕНТИНОВА", "date": "2017.07.20", "title": "Варна: 18-годишен младеж се е удавил в морето в района на курорта „Златни пясъци“"}
{"url": "http://www.focus-news.net/news/2017/07/20/2417664/kyustendil-kravniyat-tsentar-poluchi-kato-darenie-nov-ured-zakupen-posredstvom-blagotvoritelni-detski-predstavleniya.html", "text": "Кръвният център в Кюстендил получи като дарение нов уред, закупен посредством благотворителни детски представления, предаде репортер на Радио „Фокус” – Кюстендил. Управителят на кюстендилската болница д-р Александър Величков изрази благодарността си към децата и техния ръководител Душко Добрев. „С този благороден жест учите младите хора да имат една съпричастност към всички останали хора. Човек в живота си трябва да работи не само за себе си, но и за околните и по този начин да осмисля съществуването си”, каза д-р Александър Величков. По думите на началника на „Кръвен център” д-р Десислава Илиева закупеният фризер служи за съхранение на плазмата, отделена от човешката кръв. По този начин се запазва цялата структура на факторите на съсирването, което при определен момент е необходимо да се влеят и да се спре кървенето. „Много благодаря на театралната трупа „Бременските музиканти – младши”. Те са деца, но всъщност разбират, че това е една благородна кауза”, каза д-р Десислава Илиева. Ръководителят на детската театрална трупа Душко Добрев каза, че това е един малък епизод по пътя на групата, осеян с почти непредвидени добри дела. „Този път продължава, защото никой не знае, къде е този Бремен. Когато започнахме есента, те не знаяха, че им предстои такъв път”, каза Душко Добрев.\r\nВенцеслав ИЛЧЕВ", "date": "2017.07.20", "title": "Кюстендил: Кръвният център получи като дарение нов уред, закупен посредством благотворителни детски представления"}
{"url": "http://www.focus-news.net/news/2017/07/20/2417662/iliyana-popova-zam-kmet-na-petrich-ilidensko-preobrazhenskoto-vastanie-ostavya-karvavi-diri-po-grabnaka-na-nashata-natsionalna-istoriya.html", "text": "Илиденско-Преображенското въстание оставя кървави дири по гръбнака на нашата национална история. Това каза за Радио „Фокус“-Пирин Илияна Попова, заместник-кмет на Община Петрич. По думите ѝ не случайно събитията от лятото на 1903 година са определяни като Великден за българите. „Повече от 15 000 български къщи в Македония и Одринско са опожарени. Обезлюдени са стотици села. Хиляди са изкланите, убитите, отвлечените и обезчестените. Една нова вълна кервани на бежанци потеглят към България. Копитата на конете газят водите на река Рилска, преминавайки границата, а пресъхналите от плач очи се взират назад към пожарите на Македония. Това всъщност довежда до това, че във всеки един български град в Княжество България се създава по една македонска и по една тракийска махала“, каза още Илияна Попова. \r\nТя добави, че пожарите на Илинден и Преображение и страшните думи на клетви на Смилево и Петрова нива повеждат в следващите години, в исторически план, български полкове и оцелелите въстаници по урвите на Родопската Шипка, по склоновете на Каймак-Чалан и Беласица, по кървавите полета на Люлебугас и Чаталджа, които в крайна сметка извоюват свободата ни. „За размера на въоръжената борба, за жестокостта при потушаването на въстанието, свидетелстват архивите, според които в Македония и Одринско са станали около 240 сражения, в които са участвали 26 400 въстаници срещу 350-хилядна армия - редовна войска и башибозук. Опожарени са над 205 села, съвършено разрушени са над 12 000 къщи, над 4 600 души са оставени без подслон, 30 000 са били принудени да напуснат родното си огнище и да търсят спасение. Всичко това трябва да помним. Тези събития са раната и болката на България. Тази рана гори снагата и буди хората от нашия край. Тя събира вятъра в тревожните нощи. Тя ни кара да бъдем отговорни и да не забравяме кои сме днес, тук и сега, и благодарение на кого сме тук“, подчерта Попова.\r\nЛивия НИНОВА", "date": "2017.07.20", "title": "Илияна Попова, зам.-кмет на Петрич: Илиденско-Преображенското въстание оставя кървави дири по гръбнака на нашата национална история"}
{"url": "http://www.focus-news.net/news/2017/07/20/2417668/kyustendil-oblastnata-komisiya-po-voennite-pametnitsi-e-razgledala-predlozhenie-na-izgrazhdane-na-pametnik-na-166-zhiteli-na-grad-rila-zaginali-vav-voynite.html", "text": "Областната комисия по военните паметници в Кюстендил е обновила своите членове. Това съобщи пред журналисти Тодор Гогов, член на комисията и председател на Съюза на ветераните от войните в Кюстендил, предаде репортер на Радио „Фокус” – Кюстендил. По думите на Тодор Гогов областната комисия има за основна задача за поддържането, изграждането, съхраняването и грижата за войнишките паметници. „Днес се опознахме в новата комисия. Разгледахме едно предложение на Община Рила за изграждане на един сравнително добре разработен като проект и идея на паметник, посветен на всички 166 загинали жители от Рила във войните”, каза Тодор Гогов. По думите му вече е избрано мястото за паметника, предстои събиране на средства за изграждането на самия паметник.\r\nВенцеслав ИЛЧЕВ", "date": "2017.07.20", "title": "Кюстендил: Областната комисия по военните паметници е разгледала предложение на изграждане на паметник на 166 жители на град Рила, загинали във войните"}
{"url": "http://www.focus-news.net/news/2017/07/20/2417666/blagoevgrad-mazh-e-postradal-pri-katastrofa-na-glaven-pat-e-79-pri-simitli-dvizhenieto-v-rayona-se-osashtestvyava-po-obhoden-marshrut-prez-s-zheleznitsa.html", "text": "Сигнал за катастрофа на главен път Е-79 в района на град Симитли, е получен около 14.27 часа днес. Това съобщиха от ОДМВР-Благоевград. По първоначална информация, лек автомобил „Форд“, движейки се от Благоевград към Симитли, е навлязъл в лентата за насрещно движение и се е блъснал в движещ се по нея ТИР. При инцидента е пострадал водачът на лекия автомобил, който е транспортиран за оказване на медицинска помощ. Към момента движението в района се осъществява по обходен маршрут през с. Железница.", "date": "2017.07.20", "title": "Благоевград: Мъж е пострадал при катастрофа на главен път Е-79 при Симитли, движението в района се осъществява по обходен маршрут през с. Железница"}
{"url": "http://www.focus-news.net/news/2017/07/20/2417672/ministar-nikolina-angelkova-otkrihme-narusheniya-na-plazhovete-okolo-rusalka.html", "text": "Министърът на туризма Николина Ангелкова предприе днес проверка на плажове по Северното Черноморие, съобщиха от пресцентъра на министерството.  \r\nПри инспекцията на шест плажа в района на Русалка, извършена от екипи, проверяващи заедно с представители на МВР, са констатирани редица нарушения. Единият плаж, който е при залива Тауклиман, е в частен имот и до него няма достъп освен по вода. На другите пет плажа на Русалка, които са неохраняеми, се извършват дейности в нарушение на закона – събират се такси от плажуващите за това, че ползват инфраструктурата на комплекса. Това също е недопустимо, защото по закон на туристите трябва да бъде осигурен безплатен пешеходен достъп до плажните ивици. Министър Ангелкова допълни, че на плаж Русалка-централен са поставени плажни принадлежности без разрешение. На плаж Русалка-Каяк се отдават кану-каяци също без разрешение, там няма и разрешение за воден коридор.                        \r\n\"Ще сигнализираме всички институции за констатираните нарушения и ще следим как се изпълняват предписанията\", категорична бе министър Ангелкова. Проверките по плажовете продължават.", "date": "2017.07.20", "title": "Министър Николина Ангелкова: Открихме нарушения на плажовете около Русалка"}
{"url": "http://www.focus-news.net/news/2017/07/20/2417673/vidin-ochakva-se-belogradchishkiyat-rayonen-sad-da-se-proiznese-za-myarkata-za-neotklonenie-na-zadarzhanite-za-poboy-nad-nepalnoletno-momche-v-s-chuprene.html", "text": "Роми са мъжете, извършили побой над непълнолетно момче в Чупрене, съобщи за Радио „Фокус“ – Видин полицейският служител, отговарящ за района. Младежите на 20 и 25 години са задържани за срок до 24 часа по Указа за борба с дребното хулиганство. Белоградчишкият районен съд трябва да се произнесе за мярката им за неотклонение. В бюлетина на ОДМВР – Видин е посочено, че на 18 юли около 20.30 часа, на обществено място в с. Чупрене, П. Г. /20 г./ и Н. А. /25 г./ са нанесли побой на непълнолетно момче.\r\nАнна ЛОЗАНОВА", "date": "2017.07.20", "title": "Видин: Очаква се Белоградчишкият районен съд да се произнесе за мярката за неотклонение на задържаните за побой над непълнолетно момче в с. Чупрене"}
{"url": "http://www.focus-news.net/news/2017/07/20/2417670/sdruzhenieto-blazhe-koneski-organizira-protest-sreshtu-dogovora-za-dobrosasedstvo-s-balgariya-obzor.html", "text": "Шумотевицата в Македония около предстоящото подписване на Договора за добросъседство с България продължава. В четвъртък, 20 юли, в средствата за масова информация, доминирани от ВМРО-ДПМНЕ, централна тема е протестът, който сдружението „Блаже Конески“ организира пред сградата на Министерството на външните работи в Скопие.\r\nСдружението „Блаже Конески“ протестира пред МВнР срещу договора с България, е заглавието на статията, с която вестник „Курир“ отразява събитието. \r\n„Приятелство ДА, обща история НЕ\", \"Поклонете се пред паметника на Георги Димитров\", \"Спрете разделянето на Македония\", са само част от надписите, които са издигнати от протестиращите пред външнополитическото ведомство в столицата.\r\nОт редакцията цитират позицията на организацията, съгласно която подкрепят сътрудничество между Македония и България, но такова следва да бъде изградено чрез търговски и икономически споразумения, а не чрез договор, в който се посочва, че два различни народа имат обща история. \r\nЧленовете на сдружението „Блаже Конески“ уверяват, че ще продължат действията си, за да осуетят подписването на подобно споразумение и са категорични, че ако документът стане факт, ще организират масови протести. \r\nЕлектронното издание „Вечер“ се позовава на мнението на експерти, според които Договорът за добросъседство с България е срамен за Македония. \r\nВ интервю за телевизия „Алфа“ Никола Сърбов коментира, че държането на толкова важен договор в тайна още от самото начало буди съмнение у хората за последиците, които той ще има македонските национални интереси.\r\nСпоред Сърбов всеки народ има своя история, което само по себе си означава, че Македония и България не биха могли да имат обща история. Той твърди, че в договора става дума за два различни народа, но частта за общата история отменя теорията за тяхната различна идентичност. С този договор ще се сбъднат мечтите на българските историци, които от векове се опитват да присвоят македонската история, продължава Сърбов. \r\nПодобна е позицията и на професор по история Никола Жежов, който казва, че с този договор ще бъдат изсечени корените на македонската идентичност.\r\n„Смятам, че отношенията между Република Македония и България, ако бъде подписан този договор, няма да се подобрят, а напротив - ще се влошат още повече и това, което в градено десетилетия за подобряване на отношенията между двете държави, ще се срине“, привежда изданието думите на Жежов. \r\nСъщите цитати привежда и електронната медия „Нетпрес“,  „ТВ Нова“, „Пулс 24“ и други медии, близки до кръга на ВМРО-ДПМНЕ. Агенция „Фокус“ припомня: \r\nБлаже Конески (1921-1993) e сочен като основоположник и един от кодификаторите на книжовната норма в македонския език. \r\nРоден е в Небрегово, Прилепско. Учи в Софийския университет в периода 1943-1944 г. под името Благой Конев. Тереза Герова", "date": "2017.07.20", "title": "Сдружението „Блаже Конески“ организира протест срещу Договора за добросъседство с България (ОБЗОР)"}
{"url": "http://www.focus-news.net/news/2017/07/20/2417665/prokuror-ivan-geshev-ktb-shteshe-da-ruhne-po-estestven-nachin-v-kraya-na-2016-godina-i-posledstviyata-za-darzhavata-da-sa-nepredvidimi.html", "text": "Ако се развиваше банката по същия начин, както се развиваше до 2014 година, при тези икономически условия, щеше да рухне по естествен начин през 2016 година. Това каза административният ръководител на Специализираната прокуратура Иван Гешев на брифинг във връзка с внесения обвинителен акт по досъдебното производство за КТБ, предаде репортер на Агенция „Фокус“. „Ако не бяха се случили тези неща през 2014 година, тази банка щеше да рухне по естествен начин като вяска пирамида в края на 2016 – началото на 2017 година и това щеше да стане с 10 и повече милиарда лева, а няма нужда да ви обяснявам какви щяха да са последствията за държавата и за банковата система в такъв случай - непредвидими“, подчерта Гешев. По думите му единствената служба, която си е свършила качествено работата към онзи момент, е била Прокуратурата. \r\n„Задачата, която седеше пред екипа по това дело, беше със сложност на това с дизелов двигател да се кацне на луната. Към момента ние смятаме, че сме кацнали, как ще продължи процесът, да видим“, заяви прокурор Гешев. „Не се съмнявам в българския съд. Очаквам бързина“, допълни той. \r\n„За пръв път по това дело има експертиза на вътрешен одит на банката, за пръв път има експертиза на главна каса на банка за период от над 3 години. За пръв път е извършена експертиза и то от една от водещите в света одиторски компании на почти цялостната дейност на кредитирането на тази банка. За пръв път има щета, която е съизмерима с процент от БВП на страната. За пръв път има такова дело с такъв обхват и обем и въпреки това продължава да се твърди в медийното пространство, че по това дело се разследва само касовата липса от 205 милиона. Предметът на това разследване, освен тези 205 милиона лева, са 2.5 милиарда лева, които според нас са присвоени, дейността на организирана престъпна група, както и престъпления по служба на лица от БНБ, които не са си свършили работата и вместо надзор са осъществявали по-скоро закрила“, обясни Гешев. По думите му хора от БНБ не са си свършили работата и това не е било само, защото са „нехайни“. \r\n„С тези пари, за които става въпрос можеше едновременно да се превъоръжи армията ни и да се достроят всички магистрали“, каза още Иван Гешев. \r\n„КТБ нито е здрава, нито е системна, а в последните години от съществуването си, не е и банка. Тя може да се определи като пирамида, ако цитираме проф. Ханке, като инвестиционна схема и неустойчив бизнес модел, ако цитирам г-н Хампарцумян, а ако цитирам екипът, с който работих – финансова къща и личният портфейл на мажоритарния собственик на банката“, заяви прокурор Гешев. \r\nВесела ПЕТРОВА", "date": "2017.07.20", "title": "Прокурор Иван Гешев: КТБ щеше да рухне по естествен начин в края на 2016 година и последствията за държавата да са непредвидими"}
{"url": "http://www.focus-news.net/news/2017/07/20/2417669/iliyana-popova-zam-kmet-na-petrich-v-petrichko-nad-10-sela-otbelyazvat-ilindensko-preobrazhenskoto-vastanie-s-razlichni-sabori-prez-yuli-i-avgust.html", "text": "В Петричко над 10 населени места отбелязват датата с различни събори през юли и август, за да могат хората да пазят паметта и традицията, защото това е родовата памет на българина и защото дори и в обединена Европа, тази памет заслужава да бъде помнена. Това каза за Радио „Фокус“ – Пирин Илияна Попова, заместник-кмет на Община Петрич. „Трябва да помним и да не забравяме, че сме българи и сме останали такива благодарение на цялата плеяда герои, борили се за свободата ни. Смятам, че това е България, която винаги ще ни връща при себе си, която ще ни вика, ще ни врича, ще ни дава любовта на земята си, а тази земя е пропила кръвта на нашите предци и герои“, каза още Попова. По думите ѝ, ако говорим за Илинден и Преображение, не можем да не говорим и за Горноджумайското въстание от 1902 година, което е близо година преди Илинденско-Преображенското. „Петричкият район не успява да се включи активно в Илинденското въстание, поради факта, че 10 месеца по-рано и по двата бряга на река Струма всъщност се водят въстанически действия и броят на сблъсъците до потушаването му са приблизително 19 за месец. При потушаването на този бунт са подложени на опожаряване и разграбване 15 села в Горноджумайско и Разложко. Най-засегнати са селата Железница, Сърбиново, Градово. Войската извършва масови убийства, насилие и репресии срещу жени, деца и мъже. Така например свещениците Стефан Стоименов от Падеш и Атанас от Ораново са обесени с главата надолу над горящ огън. Повече от 2000 българи са принудени да напуснат родните си места и да търсят спасение в Княжество България“, заяви Попова. Тя отбеляза, че църквите „Свети Йоан Предтеча“ в Бистрица и „Свети Илия“ в Железница, са превърнати в яхъри, а много от тях са разрушени. „Всичко това обезсилва участието на хората от този район в последвалото Илинденско-Преображенско въстание и то 10 месеца по-късно. Но политическите последици от Горноджумайското въстание са значими, защото още на 20 септември се свиква митинг на площад „Позитано“ в София, в подкрепа на „останалите отвъд Рила“ и при появата на първите бежанци в много градове – София, Варна, Пловдив и други, се свикват големи митинги, които отправят апел към Европа и българското правителство за намеса. Всъщност жестокостите на турските власти и след двете въстания предизвикват реакции сред европейската общественост и заставят Великите сили да се намесят“, допълни Попова. Тя коментира, че Илинденско-Преображенското въстание събира в себе си духът на една идея, стремежът към една обща съдба, жаждата за свобода и независимост. „Погромът на това въстание роди силата на една страна и вярата на един народ към едно обединение. Затова нека на Илинден запалим свещ за всички „изгорели“ във въстанието. Нека сведем глава, защото днес нямаше да сме тук и нямаше да сме това, което сме, без саможертвата, белязала с кървав печат миналото ни“, каза още заместник-кметът на Община Петрич – Илияна Попова.\r\nЛивия НИНОВА", "date": "2017.07.20", "title": "Илияна Попова, зам.-кмет на Петрич: В Петричко над 10 села отбелязват Илинденско-Преображенското въстание с различни събори през юли и август"}
{"url": "http://www.focus-news.net/news/2017/07/20/2417674/japan-today-britanskiyat-vanshen-ministar-e-na-poseshtenie-v-yaponiya-za-pregovori-svarzani-sas-sigurnostta-i-targoviyata.html", "text": "Британският външен министър Борис Джонсън е на посещение в Япония за преговори, свързани със сигурността и търговията, както и за да сподели опита си от Олимпийските игри в Лондон през 2012  г. в тогавашната си роля си на кмет на британската столица, предаде  Japan Today.\r\nДжонсън ще срещне японския си колега Фумио Кишида, за да обсъдят развиващото се политическо сътрудничество. На челно място в дневния ред на обсъжданията ще фигурират корейската ракетна заплаха, както и Брекзит.\r\nДжонсън, който е бил кмет на Лондон по време на Олимпийските игри в града, планира да сподели опит с японския олимпийски министър Тамайо Марукава, за да помогне на подготовката на Токио за домакинство на олимпийските игри през 2020 г.  Виктор Турмаков", "date": "2017.07.20", "title": "Japan Today: Британският външен министър е на посещение в Япония за преговори, свързани със сигурността и търговията"}
{"url": "http://www.focus-news.net/news/2017/07/20/2417680/the-hindu-ram-nath-kovind-e-noviyat-14-ti-prezident-na-indiya.html", "text": "Рам Натх Ковинд е избран да бъде 14-тият президент на Индия. Номинираният от  управляващия Национален демократически съюз политик получи повечето гласове на електоралната колегия на страната, пише  The Hindu.\r\nКовинд победи опозиционния кандидат Мейра Кумар, получавайки 65% от електоралната колегия. 71-годишният губернатор на щата Бихар е вторият представител на кастата на далитите или „неприкосновените“, застанал на поста. \r\nЕлекторалната колегия, избираща президента на Индия, се състои от депутати и от членове на законодателните органи на всичките щати на страната. \r\nИзборите за вицепрезидент ще се състоят на 5 август.  Виктор Турмаков", "date": "2017.07.20", "title": "The Hindu: Рам Натх Ковинд е новият, 14-ти президент на Индия"}
{"url": "http://www.focus-news.net/news/2017/07/20/2417676/zadarzhana-e-organizirana-prestapna-grupa-za-trafik-na-hora-rakovodena-ot-76-godishna-balgarka-stopanisvala-publichen-dom-v-bryuksel.html", "text": "Служители на ГДБОП неутрализираха организирана престъпна група, занимавала се с трафик на хора с цел сексуална експлоатация, съобщиха от пресцентъра на МВР. Действията, ръководени от Специализираната прокуратура, са проведени в рамките на международна специализирана полицейска операция в изпълнение на Молба за правна помощ от Кралство Белгия.\r\nОперацията в страната ни е реализирана на 18 юли на територията на Силистра. Целта е била неутрализиране на организирана престъпна група, занимавала се с трафик на хора с цел сексуална експлоатация. Операцията е проведена от служители на сектор „Трафик на хора“ в ГДБОП и колегите им от Русе, Разград, Силистра, Добрич. В действията са включени и полицаи от ОДМВР-Силистра и РУ-Тутракан. Акцията е във връзка с международна полицейска операция в изпълнение на Молба за правна помощ от Кралство Белгия и водено там наказателното производство срещу организирана престъпна група от български граждани за извършени от тях престъпления, свързани с трафик на хора с цел сексуална експлоатация и пране на пари. Установена е лидерката на групата – С.Й. на 76г., както и петима нейни помагачи.  Изяснено е, че повече от 15 години дамата е пребивавала в Белгия и е стопанисвала публичен дом в Брюксел. В хода на проведените действия у нас са извършени претърсвания на пет адреса на територията на Силистренска област. Оттам са иззети документи, в това число и нотариални актове, вносни бележки, извлечения от банкови сметки, банкови преводи, над 164 000 евро и близо 600 лева, мобилни телефони, лаптоп, канабис и други вещи и предмети, съотносими към предмета на разследване. \r\nУстановени и разпитани са двама свидетели и две жертви на престъпната схема. С постановление на прокуратурата мярката за задържане на С.Й. и нейната сътрудничка С.З. /49г./ е удължена до 72 часа. Работата по документирането на случая продължава, предстои Окръжната прокуратура в Силистра да внесе искания в Силистренския окръжен съд за вземане на мерки за неотклонение „задържане под стража“ спрямо двете задържани.", "date": "2017.07.20", "title": "Задържана е организирана престъпна група за трафик на хора, ръководена от 76-годишна българка, стопанисвала публичен дом в Брюксел"}
{"url": "http://www.focus-news.net/news/2017/07/20/2417671/prokuror-ivan-geshev-tsvetan-vasilev-ne-se-pritesnyava-ot-balgarskoto-pravosadie-a-ot-evropeyskoto.html", "text": "Цветан Василев не се притеснява от българското правосъдие, а от европейско. Това каза административният ръководител на Специализираната прокуратура Иван Гешев на брифинг във връзка с внесения обвинителен акт по досъдебното производство за КТБ, предаде репортер на Агенция „Фокус“. Иван Гешев припомни, че екстрадицията на Василев е поискана от Сърбия още преди три години. Той отбеляза, че в този момент Цветан Василев се е намирал в Австрия и в последствие е отишъл в Сърбия. По думите му това означава, че Василев се притеснява от европейското законодателство, защото в противен случай не би отишъл в страна, извън ЕС.  \r\n„За пръв път в правната история на българското правосъдие някоя страна не отговаря по никакъв начин на процедура по екстрадиция“, коментира той. „Според свидетелски показания г-н Цветан Василев е искал да си купи банка в Сърбия. Според съответните компетентни сръбски власти му е казано, че е по-добре на инвестира в стъкларски изделия. След това според свидетелски показания е придобил влияние в определени политически кръгове в Сърбия и след това съответно е имал определени инвестиции в офшорни сметки на определени посредници в Сърбия за различни неща. Надявам се това да не предизвика някакъв международен проблем“, заяви Гешев. \r\nГоворителят на прокуратурата Румяна Арнаудова допълни: „Ние нямаме обяснение защо Сърбия не отговаря. Не можем да правим предположения. Факт е обаче, че от както е поискано екстрадирането на лицето, до момента прокуратурата не е уведомена за нещо. Това, което ние знаем, узнаваме чрез медиите, включително и чрез включвания от Сърбия“. \r\nВесела ПЕТРОВА", "date": "2017.07.20", "title": "Прокурор Иван Гешев: Цветан Василев не се притеснява от българското правосъдие, а от европейското"}
{"url": "http://www.focus-news.net/news/2017/07/20/2417683/blagoevgrad-oshte-53-sgradi-v-grada-sa-odobreni-po-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Нови 53 сгради са одобрени по Националната програма за енергийна ефективност на многофамилни жилищни сгради в Благоевград, съобщиха от пресцентъра на Община Благоевград. Финансирането на дейностите попада в предвидените 2 млрд. лева за реализиране на Програмата. Сградите се намират, както в централна градска част, така и в кварталите на Благоевград.Предстои изготвяне на обследване за установяване на техническите характеристики и съставяне технически паспорт за обектите. Дейностите ще продължат с реализиране на СМР, на база сключени договори между Община Благоевград и Сдруженията на собствениците. \r\nДо момента сключените договори за целево финансиране са 143 с общ брой 230 обекта. С одобрените 53 сгради, Благоевград затвърждава лидерското си място при изпълнение на Националната програма за енергийна ефективност. Благодарение на целенасочената и последователна политика на кмета на Благоевград д-р Атанас Камбитов към момента Програмата е обхванала над 25 000 души.", "date": "2017.07.20", "title": "Благоевград: Още 53 сгради в града са одобрени по Националната програма за енергийна ефективност на многофамилни жилищни сгради"}
{"url": "http://www.focus-news.net/news/2017/07/20/2417675/vladimir-moskov-kmet-na-gotse-delchev-ilindensko-preobrazhenskoto-vastanie-kam-dneshna-data-ima-i-evropeyski-kontekst.html", "text": "Илинденско-Преображенското въстание към днешна дата има и европейски контекст. Това каза за Радио „Фокус“-Пирин Владимир Москов, кмет на Община Гоце Делчев. „Въстанието е част от историята на Европа и в този случай, може би, трябва да припомним мисълта на идеолога на Вътрешната македоно-одринска революционна организация – Гоце Делчев, който е казал: „Аз разбирам света единствено като поле за културно съревнование между народите“. С тази мисъл той показва още от онези времена, че народите трябва да се съревновават на културния фронт, а не на война, да има толерантност между хората“, отбеляза той. \r\nВладимир Москов допълни, че Илинденското въстание завършва с фактически неуспех, но пък от друга гледна точка постига голям успех, като поставя на дневен ред пред цялата европейска общност въпроса за освобождението на все още поробените Пиринска Македония и Одринска Тракия. Той посочи, че макар да не завършва успешно, тъй като не успява да донесе свободата за Пиринска Македония, то е връхна точка в националноосвободителната борба на македонските и тракийските българи и показва тяхната решимост да извоюват свободата, което се случва няколко години по-късно - през 1912 година.\r\nНатали СТЕФАНОВА", "date": "2017.07.20", "title": "Владимир Москов, кмет на Гоце Делчев: Илинденско-Преображенското въстание към днешна дата има и европейски контекст"}
{"url": "http://www.focus-news.net/news/2017/07/20/2417678/afp-turtsiya-obvini-germaniya-v-ogromna-politicheska-bezotgovornost.html", "text": "В четвъртък Анкара обвини Германия в „огромна политическа безотговорност“, след като Берлин отправи нови предупреждения към гражданите си, планиращи да посетят Турция, предава AFP.\r\n„Изпращайки съобщение…. (към германците), да им кажат, че не е безопасно да пътуват в Турция, е голяма политическа безотговорност“, заяви Ибрахим Калън, говорител на държавния глава Реджеп Тайип Ердоган. \r\n„Не приемаме това“, допълни говорителят в телевизионен коментар.  Тереза Герова", "date": "2017.07.20", "title": "AFP: Турция обвини Германия в „огромна политическа безотговорност“"}
{"url": "http://www.focus-news.net/news/2017/07/20/2417679/blagoevgrad-vavezhda-se-simvolichna-taksa-za-vazheniya-park-v-grada.html", "text": "Символична такса и обновено работно време бяха въведени за въжения парк в местността „Бачиново“ в Благоевград. Това съобщиха от пресцентъра на Община Благоевград. Паркът ще работи от понеделник до четвъртък от 11.00 до 20.00 часа, а в дните петък, събота и неделя от 10.00 до 20.00 часа. Билети ще се взимат от специален автомат, за да може да се спазва реда в парка. Решението за въвеждане на такса за ползване на съоръжението е гласувано единодушно на сесия на Общински съвет, като съответно са направени и облекчения за желаещите жители и гости на града да ползват атракциона.  За съоръженията за деца от 5 до 8 години ще се заплаща 1 лв. с ДДС за преминаване на кръга. Същата е цената и за съоръженията за деца от 8 до 14 години, над 14 години, както и за бънджи батут с два трамплина и люлка „хамак“. Въведени са и  отстъпки. 10% от цената на съответните съоръжения се намалява, ако те се използват от две деца. Ползването на съоръженията от многодетни семейства- всяко трето и следващо дете, както и деца в неравностойно положение ще използват атракционите безплатно. Отстъпки при билетите има и за групи от 5 и повече деца с 20 % от цената на съоръжението. \r\nЦелта на минималната такса е да се улесни спазването на реда от желаещите да използват атракционите на въжения парк в „Бачиново“. Събраните средства ще бъдат отделяни за поддържане на самите съоръжения в парка.", "date": "2017.07.20", "title": "Благоевград: Въвежда се символична такса за въжения парк в града"}
{"url": "http://www.focus-news.net/news/2017/07/20/2417677/sotir-ivanov-istoricheski-muzey-petrich-predi-izbuhvaneto-na-ilindensko-preobrazhenskoto-vastanie-v-petrichka-kaaza-obstanovkata-e-dosta-napregnata.html", "text": "Преди избухването на Илинденско-Преображенското въстание в Петричка кааза обстановката е доста напрегната. Това каза за Радио „Фокус“-Пирин Сотир Иванов, директор на Исторически музей-Петрич. Той обясни, че самата кааза е обхващала изключително сериозна територия с дължина над 42 километра. „Петричка кааза е започвала от Кресненското дефиле, до Рупелското дефиле, десния бряг на река Струма и, съответно, вече - планините Огражден и Малешево, в западната час. Тази огромна територия, чисто географски, е доста затворена и това създава проблеми на българското население в края на XIX и началото на XX век, защото то е притиснато, не само от тежестта на Османската администрация, която се опитва да спре, както промените, така и желанието на българите за политическа еманципация. Тук е много силен и натискът на гръцкото фанариотско духовенство и само като сравнение мога да Ви кажа, че ако българите получават своя екзархия през 1870 година и имат свой екзарх от 1872 година, то едва през 1892 година, тоест 20 години по-късно, българската църковна община в Петрич успява да се присъедини към българската екзархия“, каза още Иванов. \r\nТой добави, от 1894 година петричанина Лазар Анастасов Гюров работи заедно с Даме Груев като коректор при българския книжар Коне Самарджиев и всъщност това са хората, които отпечатват първия устав на революционната организация. „Но самото създаване на революционни комитети в Петрич става много по-късно – през 1899 година, тоест, само три години преди избухването на самото Илинденско-Преображенско въстание. Въпреки това процесите по въоръжаване, военна подготовка и организация на българите се извършват доста бързо, вероятно заради близкото присъствие на лидерите на Вътрешната македоно-одринска революционна организация, през януари 1901 година. В този период Гоце Делчев посещава Петричка кааза и е много интересно, че идвайки тук, той прави една сериозна обиколка в Огражден, пренощува в село Долене, в къщата на свещеник Никола Стойков, където подарява своя военен бинокъл, който фамилията за щастие пази и до ден днешен“, отбеляза Иванов. \r\nСлед това Гоце Делчев преминава в Зойчене, в къщата на Стоян Яков, и, придружен от Иван Попгеоргиев от село Робово, днес - Волно, минава през Баскалци за Горна Рибница, Цапарево, Сушица и оттам - за останалата свободна част от България. „През същата година, в Петрич отсяда и един от основателите на Централния комитет на Вътрешната македоно-одринска революционна организация - Даме Груев. Той отсяда в къщата на Мите Гюзов и всъщност присъствието на Даме Груев се превръща в център на събитията, които се случват с българската общност. Там отива не само ръководството на организацията в града, но и симпатизанти. В един момент се оказва, че почти цялото пълнолетно население влиза в редиците на ВМОРО“, коментира Иванов.\r\nТой каза още, че по време на Илинденско-Преображенското въстание в Серския революционен окръг бойните действия са основно в планината Огражден. Сотир Иванов обясни, че Петричко, също както Благоевград, участва активно в Горноджумайското въстание от 1902 година и според писмата на воеводите от Върховния македоно-одрински комитет като мичман Тодор Саев, подпоручик Константин Настев, Йордан Стоянов, Христо Саракинов, и писма до Иван Цончев се вижда, че обстановката в Петрич в края на 1902 година и началото на 1903 година е особено сложна. С настъпването на датата, около която трябва да избухне въстанието, тази обстановка се изостря все повече. Така например на 21 май 1903 година редовни войски на практика разграбват Петрич, а полицейският комисар на града Исмаил ефенди издава заповед на обществени места да не се говори на български, а само на турски език. \r\n\"Въпреки това, спрямо решенията на Серския революционен окръг, въстанието избухва след това в Битолски революционен окръг, а именно - на 27 септември, или 14 септември – Кръстовден, в зависимост дали използваме нов или стар стил, като основно бойните действия са в планината Огражден, където българското население е мнозинство и има възможност за бързо придвижване на чети и от друга страна може да се следи локацията на турските военни части“, каза още Иванов. \r\nТой добави, че близо до селата Гюргево и Куково се осъществява събирането на четите в района и след пристигането на всички въстаници е взето решението за формиране на две бойни групи. „Първата е разположена в Северен Огражден, а втората, начело с Йордан Николов - в Южен Огражден. Северната група въстаници, защото привличат веднага вниманието на турските власти, са разгромени и много бързо са разпръснати след сражение с редовни турски войски в района на село Цапарево, докато Йордан Николов, тоест - южния отряд, със своите четници води успешни бойни действия при селата Вишлене и Стеник. Едва след смъртта на войводата в местността „Маркова скала“, четата се отправя към Княжество България, тоест - военните действия по-скоро попадат в патова ситуация, защото турците така и не успяват да осигурят онова надмощие, което очакват да направят от гледна точка на своето числено превъзходство“, коментира Иванов.\r\nЛивия НИНОВА", "date": "2017.07.20", "title": "Сотир Иванов, Исторически музей-Петрич: Преди избухването на Илинденско-Преображенското въстание в Петричка кааза обстановката е доста напрегната"}
{"url": "http://www.focus-news.net/news/2017/07/20/2417684/edin-ot-terminalite-na-berlinskoto-letishte-shyonefeld-e-evakuriano-zaradi-podozritelen-predmet.html", "text": "Полицията във федералната германска столица Берлин информира, че един от терминалите на летище „Шьонефелд“ е евакуирано заради подозрителен предмет. Съответното съобщение е публикувано на официалния профил на правоохранителните органи в социалната мрежа „Туитър“.\r\n„В момента се поставят бариери на Терминал Д на летище „Шьонефелд“ заради подозрителен обект“, се казва в разпространеното съобщение. Тереза Герова", "date": "2017.07.20", "title": "Един от терминалите на берлинското летище „Шьонефелд“ е евакуриано заради подозрителен предмет"}
{"url": "http://www.focus-news.net/news/2017/07/20/2417682/pleven-blizo-115-000-lv-sa-bili-otkradnati-ot-bankomat-v-gr-levski.html", "text": "Неизвестни извършители са откраднали 114 830 лв. от банкомат в гр. Левски. Това съобщи за Агенция „Фокус“ говорителят на Окръжна прокуратура - Плевен прокурор. Рени Кирилова. Кражбата се е случила през нощта във вторник срещу сряда. Банкоматът се е намирал в предната част на магазин, където крадците са успели да проникнат и да отворят банкомата с технически средства. Направени са огледи на местопроизшествието, води се разследване. Има образувано досъдебно производство за кражба.", "date": "2017.07.20", "title": "Плевен: Близо 115 000 лв. са били откраднати от банкомат в гр. Левски"}
{"url": "http://www.focus-news.net/news/2017/07/20/2417681/kyustendil-darzhavniyat-arhiv-v-grada-razpolaga-s-mobilna-izlozhba-za-ilindensko-preobrazhenskoto-vastanie.html", "text": "Държавният архив в Кюстендил разполага с мобилна изложба, посветена на Илинденско-Преображенското въстание. Това каза пред Радио „Фокус”-Кюстендил Петър Шейков, началник на отдел „Държавен архив”-Кюстендил. По думите му изложбата се състои от две табла, върху които са синтезирани основните моменти от въстанието и ролята на Кюстендил в него. „Темата за участието на Кюстендилско в националноосвободителните борби на българите в Македония е една от основните теми в издирвателската, събирателската и информационна дейност на нашия отдел. Изложбата акцентира върху най-основните моменти от въстанието, участието на Кюстендил в подготовката, провеждането и в резултатите от въстанието”, каза Петър Шейков. По думите му изложбата маркира основните моменти от подготовката и от избухването на въстанието, снимки на основните организатори, както и оригинални бюлетини на „Автономия”, с което се информира населението за провежданите действия от четите.\r\nВенцеслав ИЛЧЕВ", "date": "2017.07.20", "title": "Кюстендил: Държавният архив в града разполага с мобилна изложба за Илинденско-Преображенското въстание"}
{"url": "http://www.focus-news.net/news/2017/07/20/2417687/sursadevestro-mikrobus-prevozvasht-balgari-e-katastrofiral-v-rumaniya.html", "text": "Микробус, превозващ девет граждани на България, е катастрофирал на магистралата Тимишоара–Лугой в западната част на Румъния, предава  Sursadevest.ro .\r\nПо данни на местните власти, водачът, 24-годишен българин, не е спазвал необходимата дистанция и е ударил автомобил, който се е движел пред него. В пътно-транспортното произшествие са участвали общо 13 души. Освен шофьора на микробуса са пострадали още двама души. Те са настанени в болница за оказване на необходимата медицинска помощ. \r\nПояснява се, че инцидентът се е случил около 6.45 часа тази сутрин. Тереза Герова", "date": "2017.07.20", "title": "Sursadevest.ro: Микробус, превозващ българи, е катастрофирал в Румъния"}
{"url": "http://www.focus-news.net/news/2017/07/20/2417685/ministar-nikolay-nankov-pochti-56-mln-lv-e-stoynostta-na-dogovora-za-stroitelstvo-na-uchastaka-ot-93-km-mezhdu-yablanitsa-i-paten-vazel-boaza-na-am-hemus.html", "text": "Вчера беше подписан договорът за строителство и за строителен надзор за участъка от 9,3 км между Ябланица и пътен възел „Боаза“ на АМ „Хемус“ на стойност почти 56 млн. лева. Това каза министърът на регионалното развитие и благоустройство Николай Нанков на заседание на парламентарната комисия по регионална политика, благоустройство и местно самоуправление, предаде репортер на Агенция „Фокус“. „АМ „Хемус“ е основен наш приоритет с оглед на факта, че през настоящия мандат ще даваме приоритет основно на Северна България“, заяви той. „С проектирането ще вървят и процедурите по отчуждаване на имоти, има и общински, и частни. За да може през следващата година да стартираме с реалното изграждане на този участък от магистралата“, обясни Николай Нанков. „Имаме уверение от екипа на проектантите, че ще се съкрати срокът, но това в никакъв случай няма да бъде за сметка на качеството“, коментира министърът. „Януари 2018 година ще имаме готови технически проекти и поетапно ще продължаваме строителството, там където процедурата по ОВОС ни дава тази възможност“, поясни Николай Нанков. „Амбиция на АПИ е да започне проектиране в рамките на следващата година и на останалата част, разделена на два големи етапа с три подетапа“, посочи той. „В петък приключи работата на оценителната комисия, имаме избран изпълнител. В срок сме за възможността от обжалване от заинтересованите кандидати и страни, така че да не избързвам с прогнозите, ако има обжалване ще си извървим пътя“, коментира Николай Нанков.\r\nБиляна ИВАНОВА", "date": "2017.07.20", "title": "Министър Николай Нанков: Почти 56 млн. лв. е стойността на договора за строителство на участъка от 9.3 км между Ябланица и пътен възел „Боаза“ на АМ „Хемус“"}
{"url": "http://www.focus-news.net/news/2017/07/20/2417688/boyko-borisov-balgariya-e-stabilna-na-fona-na-balkanskiya-poluostrov.html", "text": "Българският министър-председател Бойко Борисов заяви, че страната се намира в завидно стабилно положение на фона на останалата част от Балканския полуостров, предаде Комсомольская правда.\r\n„Всички наши предложения са в абсолютен унисон с желанията на Брюксел, те са в интересите на Западните Балкани и естествено в интересите на България“, подчерта Борисов, уточнявайки, че Берлинският процес се отнася до оста север-юг и шест страни от Западните Балкани. \r\nБорисов заяви, че след България председателството в Съвета на ЕС ще премине към Австрия, а след това към Румъния. Според него България е важен участник в Дунавската и Черноморската стратегии. „Създава се отлична програма за свързаност на Балканите“, подчерта той.  Виктор Турмаков", "date": "2017.07.20", "title": "Бойко Борисов : България е стабилна на фона на Балканския полуостров"}
{"url": "http://www.focus-news.net/news/2017/07/20/2417689/manol-genov-bsp-ne-ni-e-yasno-kak-shte-se-taksuvat-prevoznite-sredstva-sled-vavezhdaneto-na-tol-sistemata-predlagam-savmestno-izslushvane-s-transportnata-komisiya.html", "text": "На БСП не ни е ясно след въвеждането на ТОЛ системата как ще се таксуват тежките и леките превозни средства. Това каза народният представител от БСП Манол Генов на заседание на парламентарната комисия по регионална политика, благоустройство и местно самоуправление, предаде репортер на Агенция „Фокус“. „Предлагам след като завършим този парламентарен сезон да направим съвместно изслушване заедно с транспортната комисия, защото има много неясни неща по това, което чуваме, подочуваме и четем“, заяви той. „Става въпрос за ТОЛ системата като цяло - какви ще бъдат разценките, какво ще плащат националните превозвачи, какво ще плаща транзитният поток“, коментира Манол Генов. „Това е обект на много дълга дискусия и дълго изложение, изберете си датата, поканете двете комисии. Мисля, че колегите няма да възразят, ако колегите от ГЕРБ имат по-подробна информация, то в нашата група нямаме и не можем да си направим анализ каква политика да провеждаме към този начин на таксуване, който предлага пътната агенция“, каза още народният представител към регионалния министър Николай Нанков.\r\nБиляна ИВАНОВА", "date": "2017.07.20", "title": "Манол Генов, БСП: Не ни е ясно как ще се таксуват превозните средства след въвеждането на ТОЛ системата, предлагам съвместно изслушване с транспортната комисия"}
{"url": "http://www.focus-news.net/news/2017/07/20/2417691/plovdiv-rayonnata-prokuratura-privleche-kato-obvinyaem-57-godishen-mazh-po-sluchaya-s-poboya-nad-mazh-i-zhena-na-avtomagistrala-trakiya.html", "text": "Днес, 20 юли 2017 г., Районна прокуратура-Пловдив привлече като обвиняем Цветан П., на 57 г., за непристойни действия, грубо нарушаващи обществения ред и изразяващи явно неуважение към обществото, като деянието е извършено при управляване на моторно превозно средство и за нанасяне на лека телесна повреда по хулигански подбуди. Това съобщиха от пресцентъра на Апелативна прокуратура-Пловдив. На 19 юли 2017 г., около 09.00 часа, на автомагистрала „Тракия“ край град Пловдив, в района на Карловски надлез, се движел лек автомобил, марка  „Фолксваген Пасат“, със софийска регистрация, управляван от обвиняемия Цветан П. В колата пътувал и Петър П., на 59 г. По същото време по отсечката се движел лек автомобил, марка „Опел“, с бургаска регистрация, управляван от 31-годишния Д. А., като в колата пътувала и 20-годишна жена. Двете коли се движели в посока към гр. София. \r\nВ района на Карловския надлез, обвиняемият Цветан П. се подразнил, че водачът на лекия автомобил „Опел“ се движел по-бавно и му пречел на движението, поради което решил да се саморазправи с него.  Обвиняемият Цветан П. го изпреварил, засякъл му пътя и го принудил да спре. Обвиняемият Цветан П. и спътникът му Петър П. слезли от лекия автомобил „Фолксваген Пасат“, а от другата кола слязъл водачът Д. А. Без да бъдат предизвикани, обвиняемият и неговият спътник нанесли удари с юмруци по главата и тялото на Д. А., който при опит да се защити ударил в лицето Петър П. Той е настанен в болница и му предстои оперативно лечение, заради което не е привлечен като обвиняем към настоящия момент. \r\nПо делото са извършени активни процесуално-следствени действия. Изготвена е съдебно-медицинска експертиза, според която не са установени видими следи от травматични увреждания по лицето и тялото на 20-годишната жена. Тя е заявила в показанията си, че й е бил нанесен удар с юмрук в областта на корема, което не е потвърдено от установените по делото очевидци. Продължават следствените действия за изясняване дали е било упражнено насилие спрямо жената. Установено е, че пострадалият Д. А. е с лека телесна повреда – разкъсно-контузна рана на главата. \r\nДнес, 20 юли 2017 г., обвиняемият Цветан П. е задържан за срок от 72 часа с постановление на наблюдаващия прокурор.  До момента той е осъждан за причиняване на телесна повреда по хулигански подбуди, като му е било наложено условно наказание „лишаване от свобода“ с изпитателен срок, в който е извършено настоящето деяние.  \r\nПо досъдебното производство се извършват активните процесуално-следствени действия по установяване на фактическата обстановка, поради което Районна прокуратура-Пловдив призовава гражданите, които имат информация по случая да се свържат с разследващите органи.", "date": "2017.07.20", "title": "Пловдив: Районната прокуратура привлече като обвиняем 57-годишен мъж по случая с побоя над мъж и жена на автомагистрала “Тракия”"}
{"url": "http://www.focus-news.net/news/2017/07/20/2417686/deyvid-deyvis-es-i-velikobritaniya-shte-postignat-kompromis-otnosno-britanskiya-proektozakon-za-razvoda.html", "text": "Британският министър за въпросите, свързани с Брекзит Дейвид Дейвис заяви, че Великобритания ще представи справедливо и сериозно предложение за правата на гражданите по време на преговорите за излизане от Европейския съюз, предаде The Guardian.\r\nДейвис заяви, че е съгласен с позицията на главния преговарящ от страна на Съюза Мишел Барние относно необходимостта за „споделена яснота“. „Трябва да имаме сериозни дискусии, но трябва да има проява на гъвкавост и от двете страни“, добави той.  Виктор Турмаков", "date": "2017.07.20", "title": "Дейвид Дейвис: ЕС и Великобритания ще постигнат компромис относно британския „проектозакон за развода“"}
{"url": "http://www.focus-news.net/news/2017/07/20/2417693/nikola-chanev-oblasten-upravitel-na-kardzhali-oblastnata-uprava-shte-bade-mediator-mezhdu-trudoviya-pazar-obrazovanieto-i-investitorite.html", "text": "Областната управа на Кърджали ще бъде медиатор между трудовия пазар, образованието и инвеститорите. Това каза за Радио \"Фокус\" областният управител Никола Чанев във връзка с подписания меморандум за сътрудничество между Кърджали и \"Национална Компания Индустриални Зони\" ЕАД. Чанев подчерта, че ще бъде направено всичко възможно, за да се подобрят условията за инвеститорите в региона. По думите му инвеститорите ще бъдат подпомагани по отношение на свързване с образованието, отделните училища и кадрите. Никола Чанев отбеляза и перфектното местоположение на Кърджали от транспортна гледна точка. \r\n„В това отношение ние сме в изключителна близост до автомагистрала „Марица“, само на 62 км, която е един транспортен коридор към Западна Европа, същевременно към южната ни съседка Република Турция. Освен това Кърджали е в изключителна близост и до Гърция. ГКПП „Маказа“ е на 50 км от областния град. Да, в момента товарен автомобилен транспорт оттам все още не минава, но ние работим и по този въпрос и в изключително кратки срокове ще се опитаме ГКПП-то да бъде разширено, за да може да минава и товарен автомобилен транспорт“, коментира областният управител на Кърджали. \r\nНикола Чанев каза още, че близостта до пристанище Александруполис също е много важна за инвеститорите. На не много голямо разстояние е и пристанище Бургас, допълни той.", "date": "2017.07.20", "title": "Никола Чанев, областен управител на Кърджали: Областната управа ще бъде медиатор между трудовия пазар, образованието и инвеститорите"}
{"url": "http://www.focus-news.net/news/2017/07/20/2417696/dobrich-ministarat-na-turizma-nikolina-angelkova-inspektira-plazh-kamping-dobrudzha-chast-4.html", "text": "Министърът на туризма Николина Ангелкова направи проверка на морски плаж „Къмпинг Добруджа“, част 4, в Шабла, който е един от най-красивите по Българското Черноморие. Това съобщиха от пресцентъра на Министерството на туризма.\r\nЕкипът на министерството установи, че на плажа липсва медицинско оборудване и оборудване на спасителните постове. \"Издадохме  предписание да се осигури необходимото оборудване, а по-късно ще бъде направена контролна проверка за изпълнението му\", съобщи министър Ангелкова. Тя посети и неохраняемия плаж в близост.\r\nРайонът около Шабла предлага много възможности за пътешествия и отдих – там има две защитени територии и минерални извори. Любителите на подводната археология могат да открият в морето край Шабла множество потънали морски съдове. \r\nНос Шабла е най-източната географска точка на България и на него се издига най-старият морски фар на Балканите.", "date": "2017.07.20", "title": "Добрич: Министърът на туризма Николина Ангелкова инспектира плаж „Къмпинг Добруджа“, част 4"}
{"url": "http://www.focus-news.net/news/2017/07/20/2417690/afp-parlamentat-na-polsha-prie-spornata-reforma-na-sadebnata-sistema.html", "text": "Въпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната, предава AFP.\r\nДолната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители.   Тереза Герова", "date": "2017.07.20", "title": "AFP: Парламентът на Полша прие спорната реформа на съдебната система"}
{"url": "http://www.focus-news.net/news/2017/07/20/2417698/ministar-nikolay-nankov-predstoi-da-se-vzeme-politichesko-reshenie-za-tarifiraneto-pri-tol-sistemata-shte-izberem-nay-dobriyat-model-ot-sotsialno-ikonomicheska-gledna-tochka.html", "text": "Предстои да се вземе политическо решение и ще изберем най-добрия модел от социално-икономическа и обществена гледна точка, за да имаме възможно най-балансираният модел за тарифирането на услугата. Това каза министърът на регионалното развитие и благоустройство Николай Нанков на заседание на парламентарната комисия по регионална политика, благоустройство и местно самоуправление в отговор на питане на депутата от БСП Манол Генов относно таксуването след въвеждането на ТОЛ системата, предаде репортер на Агенция „Фокус“. „Тарифата ще бъде част от процеса на внедряване и ще се одобри от Министерски съвет. Този процес е отворен понастоящем и може би затова не ви е ясно. Ако колегите от ГЕРБ знаят повече може би трябва да обмените опит с тях“, коментира той. „Въпросът е отворен и мисля, че много добре съзнавате, че към момента няма никой в държавата, който би могъл да даде точен отговор каква ще бъде таксата за преминаване по републиканските пътища. Това ще стане на етапи с внедряването на системата“, обясни Николай Нанков. По повод казаното от депутата Манол Генов, че на БСП не е ясно как ще бъдат таксувани пътните превозни средства с въвеждането на ТОЛ системата министърът посочи: „Един съвет от мен, може би нямам право да го направя, но на транспортна комисия г-н Мутафчиев ми каза, че няма въпроси и всичко му е ясно, така че имайте малко по-добра комуникация“. Във връзка с предложението на депутата от БСП за съвместно изслушване с парламентарната транспортна комисия Николай Нанков коментира: „Не е в правомощията ми да определям дати, никога не съм отказвал да участвам. Задължен съм да присъствам на ваши заседания, задавайте въпроси, организирайте изслушвания, дебати, разисквания, насреща съм“.\r\nБиляна ИВАНОВА", "date": "2017.07.20", "title": "Министър Николай Нанков: Предстои да се вземе политическо решение за тарифирането при ТОЛ системата, ще изберем най-добрият модел от социално-икономическа гледна точка"}
{"url": "http://www.focus-news.net/news/2017/07/20/2417695/baltnewslt-prezidentat-na-litva-prisastva-na-demonstratsiya-na-raketite-peytriat.html", "text": "Президентът на Литва Далия Грибаускайте посети международните учения „Наследството на Тобрук“ на територията на страната, предаде . Baltnews.lt \r\nПо време на ученията се състоя демонстрация на възможностите на ракетния комплекс „Пейтриът“. Министерството на отбраната представи присъствието на ракетите като демонстрация. \r\nУченията на ПВО едновременно се провеждат в Литва, Румъния и Чехия. Литва се опитва да засили собствената си отбрана с техника, получена от партньорите ѝ в НАТО, защото литовската ПВО не е достатъчно мощна, че да отбранява небето над страната.  Виктор Турмаков", "date": "2017.07.20", "title": "Baltnews.lt: Президентът на Литва присъства на демонстрация на ракетите „Пейтриът“"}
{"url": "http://www.focus-news.net/news/2017/07/20/2417692/arhiereyskiyat-namestnik-na-asenovgrad-yordan-georgiev-v-grada-i-okolnostite-mu-ima-22-paraklisa-noseshti-imeto-na-sveti-prorok-iliya.html", "text": "В Асеновград и околностите на града има 22 параклиса, носещи името на Свети пророк Илия. Това каза в предаването „Асеновград – богоизбран пред портите на Родопите“ на Радио „Фокус”-Пловдив архиерейският наместник на Асеновград Йордан Георгиев. Четири от параклисите са в град Асеновград, а 18 параклиса на негово име има в Асеновградската духовна околия. Почти няма населено място в Асеновградско, където да няма параклис на името на светията. \r\n„Голяма е почитта на българския народ към Свети пророк Илия”, каза отец Йордан. „ Сега имаме язовири и други различни водоизточници и ние напояваме спокойно земята”, добави той. По думите на отеца в миналото хората са разчитали главно на Божията милост и с молитви са викали Свети пророк Илия, който е бил с голяма чудодейна сила. Светецът е съхранявал вярата в единния Бог, пазил е неговите молитви за дъжд и е разпалвал жертвеника, като е бил преди всичко човек праведник пред Бога. Затова хората, при голяма суша викали пророк Илия, извършвали са молебен за дъжд, с който да се напои земята. Това е ставало с литийни шествия, хората са отивали на определени параклиси. Затова именно параклисите с името на Свети пророк Илия са толкова много в Асеновградска околия. Общо на територията на околията има 220 параклиса и 80 църкви, в града църквите са 15, а параклисите – 60. \r\n„От всичките тях най-много са тези на Свети Илия, защото хората са имали нужда от неговото покровителство, за да им изпрати тих благодатен и напоителен дъжд по време на знойното лято”, каза отец Йордан.  Параклисите на Свети пророк Илия в Асеновград са опасли града от всички посоки. В източната част над Асеновград, на Анатемата – голо проклето и варовито място, където нищо не вирее, точно на върха, стои първият параклис, който се нарича Гръцкия Свети пророк Илия. „Параклисът е голям оазис и  духовен център, леснодостъпно място, където хората редовно ходят”, каза отец Йордан. \r\nДругият параклис с името на Свети Илия се намира в западна посока. Някога там е имало лоза. Мястото също е много посещавано. Третият параклис с името на светеца е в посока за Асенова крепост, на една скала. Четвъртият е в посока Козановия път, в   северната част. „На днешния ден на всичките четири параклиса в Асеновград е имало света литургия и водосвет, а хората бяха нахранени с трапеза”, каза отец Йордан. По думите му всичките параклиси с името на Свети пророк Илия са много посещавани и обитаеми, тъй като православният народ уважава тези места и се грижи да тях. „Там хората отправят тиха молитва за дъжд и за това никога да не изпадаме в суша – не само материална, но и духовна”, каза архиерейският наместник на Асеновград Йордан Георгиев.\r\nЦветана ТОНЧЕВА", "date": "2017.07.20", "title": "Архиерейският наместник на Асеновград Йордан Георгиев: В града и околностите му има 22 параклиса, носещи името на Свети пророк Илия"}
{"url": "http://www.focus-news.net/news/2017/07/20/2417699/plyus-info-makedoniya-v-bosna-i-hertsegovina-harvatiya-i-cherna-gora-bushuvat-pozhari.html", "text": "Десетки горски пожари бушуват в някои части на Босна и Херцеговина, Хърватия и Черна гора, предаде македонската медия  „Плюс Инфо“.\r\nСлужбата за гражданска защита на Босна и Херцеговина съобщава, че през последните 24 часа на територията на страната са регистрирани 23 пожара. Най-големият пожар бушува в планината Чврсница в западната част на страната, който се разпространява към близкия град Ябланица. В справяне с пожара местните власти поискаха да бъдат включени и хеликоптери.\r\nПожари бушуват и в централните части на Босна и Херцеговина, включително и в района на южния град Мостар. Босненските медии съобщават, че за сега е трудно да се определи размерът на пожарите и предизвиканата щети, заради гъстия дим в опожарените райони.\r\nГолям пожар от сутринта бушува и на крайния юг на Хърватия в близост до Адриатическото крайбрежие, който на хърватска територия се е разпространил от Черна гора. В ход е съвместна акция противопожарните служби на Хърватия и Черна гора за поставяне под контрол на пожара, в която са включени и самолети. На територията на Хърватия и Черна гора през последните дни бушуват голям брой пожари, причинени от високите температури и сухото време. Властите на двете страни предупредиха, че през предстоящия уикенд са възможни нови пожари. Виктор Турмаков", "date": "2017.07.20", "title": "„Плюс Инфо“ (Македония) : В Босна и Херцеговина, Хърватия и Черна гора бушуват пожари"}
{"url": "http://www.focus-news.net/news/2017/07/20/2417697/korneliya-ninova-prez-septemvri-bsp-shte-predlozhi-sobstvena-kontseptsiya-za-borba-s-koruptsiyata.html", "text": "През септември БСП ще предложи собствена концепция за борба с корупцията. Това каза лидерът на БСП Корнелия Нинова пред журналисти след срещата си с държавния глава Румен Радев, предаде репортер на Агенция „Фокус“. „Това не е въпрос на рецепта, а цялостен проект, който ние септември, в началото на парламента ще представим“, заяви лидерът на БСП. Нинова посочи, че с държавния глава са дискутирали борбата с корупцията и законът, който предлага правителството. „Представих нашата позиция, че ние не одобряваме този закон и няма да го подкрепим“, посочи Нинова. Тя поясни, че управляващите предлагат единен орган, който да обедини досега съществуващите структури без никаква промяна и това според нея това не е нов орган по същество. По думите ѝ предложенията на управляващите предвижда хората, които са в тези органи, да си изкарат мандатите. „Същите лица остават в тези органи. И органите и хората, които години наред през целия преход не са се справили с проблема с корупцията, остават същите. Това не е борба с корупцията, това е имитация“, заяви Нинова. Тя посочи, че БСП, както и президентът Радев, са за единен орган, но не това, което предлага правителството. По думите ѝ следващият Консултативен съвет за национална сигурност ще засегне темата борба с корупцията и бедността, за да се стигне най-накрая до една истинска борба с корупцията. По думите ѝ през последните  27 години корупцията расте всяка година, народът беднее и нищо не се прави. \r\nДеница КИТАНОВА", "date": "2017.07.20", "title": "Корнелия Нинова: През септември БСП ще предложи собствена концепция за борба с корупцията"}
{"url": "http://www.focus-news.net/news/2017/07/20/2417702/blizo-400-000-evro-sa-konfiskuvani-v-polza-na-darzhavata-ot-dvama-chuzhdi-grazhdani-opitali-da-preminat-granitsata-bez-da-gi-deklarirat.html", "text": "Само за един ден, в резултат на сключените от Районна прокуратура – Сливница споразумения, в полза на държавата са били отнети 382 700 евро, съобщиха от пресцентъра на Апелативна прокуратура – София.\r\nНаказателните производства са били образувани от държавното обвинение срещу чужденци с двойно гражданство – турско и белгийско, за извършени от тях престъпления по чл. 251, ал. 1 от Наказателния кодекс.\r\nНа 10.07.2017 г., при влизане в страната през Митнически пункт Калотина, З. Бай и О. Екиджи не декларирали пренасяните от тях парични суми, съответно – 181 750 евро и 200 950 евро. С действията си те не изпълнили задължението си за деклариране на парични средства, с което нарушили разпоредбите на Валутния закон.\r\nСключените споразумения са били одобрени от съда и делата са приключили с наложени наказания от по пет месеца „лишаване от свобода“ с изпитателен тригодишен срок за всеки от подсъдимите.\r\nНяколко дни по-късно Районната прокуратура в Сливница е постигнала споразумение и с А. Севинди, гражданин на Република Турция, извършил подобно престъпление. Той се е признал за виновен в това, че на 14.07.2017 г., при влизане от Република Сърбия в Република България, не декларирал 50 000 евро.\r\nСъдът е одобрил сключеното споразумение, с което на подсъдимия е наложено наказание от пет месеца „лишаване от свобода“, чието изпълнение е отложено за срок от три години. Вещественото доказателство, предмет на престъплението – сумата от 50 000 лв., е била отнета в полза на държавата.", "date": "2017.07.20", "title": "Близо 400 000 евро са конфискувани в полза на държавата от двама чужди граждани, опитали да преминат границата без да ги декларират"}
{"url": "http://www.focus-news.net/news/2017/07/20/2417700/korneliya-ninova-bsp-otsenkata-mi-za-parlamentarniya-sezon-e-2.html", "text": "Оценката ми за парламентарния сезон е 2+. Това каза лидерът на БСП Корнелия Нинова пред журналисти след срещата си с държавния глава Румен Радев, предаде репортер на Агенция „Фокус“. Започнахме късно. Правителството нямаше законопроекти, мнозинството също. Нашите стояха и не се разглеждаха. Буквално половината сесия беше загубено време. През останалото време гледахме лобистки закони“, каза лидерът на БСП и даде пример със закона за концесиите. „Към закона за концесиите, който раздава националните богатства, като прибавим и продажбата на земеделска земя, ами то не остана национално богатство“, посочи Нинова. Тя заяви, че парламентарната група на „БСП за България“ ще направи отчет пред обществото какво е свършила през изминалия парламентарен сезон през следващата седмица.  \r\nДеница КИТАНОВА", "date": "2017.07.20", "title": "Корнелия Нинова, БСП: Оценката ми за парламентарния сезон е 2+"}
{"url": "http://www.focus-news.net/news/2017/07/20/2417703/veliko-tarnovo-svobodnite-mesta-v-oblastta-prez-yuni-sa-bili-sas-112-poveche-spryamo-predhodniya-mesets.html", "text": "466 свободни работни места са заявени през юни в Дирекция „Бюро по труда“ – Велико Търново. Това съобщи на пресконференция директорът Обрешко Нечев, предаде репортер на Радио „Фокус“ – Велико Търново.  Той посочи, че свободните места през юни са били със 112 повече спрямо предходния месец. В община Велико Търново са заявени 427 свободни работни места, в община Елена – 18, а в община Златарица – едно. „Заявените свободни работни места на първичен пазар са 283, от които 237 са за лица без квалификация и 33 места за специалисти. Имаме 13 места за лица с работническа професия“, посочи Обрешко Нечев. Той допълни, че заетите работни места са общо 455, като за община Велико Търново те са 414, за община Елена – 23, а за община Златарица – 8. Те са със 129 места повече от местата през месец май. „Заетите работни места на първичен пазар са 388. От тях 341 места са за лица без квалификация, 36 места за специалисти и 11 места за лица с работническа професия. За едно работно място през юни са се конкурирали две безработни лица при три за предходния месец“, допълни Обрешко Нечев.\r\nТой заяви, че през месец юни са включени 29 безработни лица в програми за заетост и 13 безработни лица в мерки за заетост. Работилите общо по програми и мерки са 186. В схема „Обучение и заетост“ по ОП „Развитие на човешките ресурси“ през месеца са включени 10 безработни лица, в схема „Обучение и заетост на младите хора“ – едно лице, а в схема „Младежка заетост“ – 7 младежи.\r\nНадежда КРЪСТЕВА", "date": "2017.07.20", "title": "Велико Търново: Свободните места в областта през юни са били със 112 повече спрямо предходния месец"}
{"url": "http://www.focus-news.net/news/2017/07/20/2417704/blagoevgrad-vazstanoveno-e-dvizhenieto-po-pat-i-1-blagoevgrad-simitli-v-rayona-na-simitli.html", "text": "Възстановено е движението по път I-1 Благоевград - Симитли, в района на Симитли. Това съобщиха от пресцентъра на Агенция „Пътна инфраструктура“.", "date": "2017.07.20", "title": "Благоевград: Възстановено е движението по път I-1 Благоевград - Симитли, в района на Симитли"}
{"url": "http://www.focus-news.net/news/2017/07/20/2417701/d-r-elena-chalganova-rim-blagoevgrad-ilindensko-preobrazhenskoto-vastanie-pokazva-che-samo-sas-sobstveni-usiliya-balgarite-ot-makedoniya-i-odrinska-trakiya-ne-mogat-da-postignat-svobodata.html", "text": "Илинденско-Преображенското въстание показва, че само със собствени усилия българите от Македония и Одринска Тракия не могат да постигнат така желаната свобода. Това каза за Радио „Фокус“-Пирин д-р Елена Чалгънова, уредник в Регионален исторически музей (РИМ)-Благоевград. Тя посочи, че единственият изход е намеса на българската държава и действително през 1912 година се стига до тази дългоочаквана война, която довежда до освобождаването на една част от Македония – т. нар. Пиринска Македония, а другите 2 части - Егейска и Вардарска, за съжаление остават в наши съседни държави. \r\n„За Илинденско-Преображенското въстание е писано много. Утвърдени наши историци са писали в миналото за неговото значение, за хода и развитието на бойните действия, за последиците. И сега много се пише по този въпрос. Достатъчно е да се погледнат статиите и книгите на проф. д. и. н. Светлозар Елдъров, на проф. Тодор Петров, на гл. ас. Георги Георгиев и т. н. Имаме млади историци, които пишат доста интересно по този въпрос“, отбеляза д-р Чалгънова. Тя допълни, че въстанието има голямо значение за развитието на националноосвободителното движение, за неговия ход, за насоките, по които поема то, тъй като до избухването на въстанието националноосвободителното движение има една насока, по време на въстанието – друга, а след въстанието вече има едно разединение на усилията, вложени от революционерите, които работят за националната кауза.  \r\nПо думите й главната причина за това разединение са неуспехът и дадените жертви от мирното население, тъй като те пораждат вътрешни конфликти, както в средите на Вътрешната македоно-одринска революционна организация, така и в бившия Върховния комитет, който през 1906 година просто е закрит и престава да функционира.", "date": "2017.07.20", "title": "Д-р Елена Чалгънова, РИМ-Благоевград: Илинденско-Преображенското въстание показва, че само със собствени усилия българите от Македония и Одринска Тракия не могат да постигнат свободата"}
{"url": "http://www.focus-news.net/news/2017/07/20/2417694/prokuror-ivan-geshev-mezhdu-1-i-15-mlrd-leva-ot-ktb-sa-razdadeni-v-plikcheta-torbichki-i-chuvalcheta-za-koruptsiya.html", "text": "Между 1 и 1,5 млрд. лева са раздадени в пликчета, торбички и чувалчета, става въпрос за корупция в най-общия смисъл. Това каза административният ръководител на Специализираната прокуратура Иван Гешев на брифинг във връзка с внесения обвинителен акт по досъдебното производство за КТБ, предаде репортер на Агенция „Фокус“. \"Аз лично се надявам като гражданин в хода на съдебния процес за КТБ да се положи началото на края на съществуващите в обществото ни политико-икономически  и финансови зависимости\", заяви Гешев.  „Прегледани са 162 кредити, които представляват около 3,6 милиарда от усвоените кредитни средства. От тях са установили експертите, че повечето са предоставени на дружества, които не генерират парични потоци от оперативна дейност, както към момента на предоставяне на кредитите, така и след това. 74% от общата сума на предоставените кредитни средства се отнасят към новоучредени дружества. На следващо място някои дружества са отчитали приходи от лихви в по-голям размер, отколкото от оперативна дейност. Според експертите липсата или малкият размер на парични потоци от оперативна дейност при кредитополучателите означава, че за погасяването на предоставените кредити банката е разчитала на парични потоци, генерирани от дейности, извършени извън получателите на кредити. При проверката на кредитните досиета е установено, че липсват документи, с които са били задължени да предоставят съответните кредитополучатели. Липсват документи за ключови вътрешни процедури при одобрението на кредити – при 75% от прегледаните кредити“, разясни Гешев. Той обърна внимание, че при 8 случая общо за 116 милиона лева липсват каквито и да е документи. „Тоест просто са отпуснати едни 116 милиона лева без да съществува какъвто и да е договор за кредити  и каквито и да е други документи“, отбеляза прокурорът. По думите му кредитите са одобрявани средно за 1,7 дни. „При 70 от случаите тези кредити са одобрени за 0 дни. При 53% процента кредитните средства не са използвани за целта, предвидена, по договор. При 82% усвоените средства са били превеждани на някоя от 11-те бизнес групи, които са обслужвали бизнеса на мажоритарния собственик“, допълни още Гешев. \r\nВесела ПЕТРОВА", "date": "2017.07.20", "title": "Прокурор Иван Гешев: Между 1 и 1,5 млрд. лева от КТБ са раздадени в пликчета, торбички и чувалчета за корупция"}
{"url": "http://www.focus-news.net/news/2017/07/20/2417706/tsveta-karayancheva-gerb-memorandumat-za-satrudnichestvo-mezhdu-kardzhali-i-natsionalna-kompaniya-industrialni-zoni-shte-dade-vazmozhnost-za-otvaryane-na-novi-rabotni-mesta.html", "text": "Меморандумът за сътрудничество между Кърджали и „Национална Компания Индустриални Зони“ ще даде възможност за отваряне на нови работни места и младите хора да се върнат в града. Това каза за Радио „Фокус“ Цвета Караянчева, зам.-председател на НС и народен представител от ГЕРБ. Тя допълни, че днес е имало среща с един чуждестранен инвеститор, който много е харесал избраното за зоната място. „Един много добър терен, една много добра локация, на 60 км сме до магистралата, която отвежда продукцията до пристанище \"Бургас\". Отделно с работата, която в момента движим, процесът за обходния път на Кърджали, той е в много сериозна работна фаза, близостта ни до границата с Гърция също е важна за инвеститорите, очакваме в най-скоро време Министерството на икономиката да пренасочи още инвеститори, защото разбрахме, че има наистина интерес към точно тази индустриална зона в Кърджали“, поясни Цвета Караянчева. Тя каза още, че чрез подобряване на законите ще се предоставят по-добри условия на инвеститорите, за да могат да прехвърлят капиталите си на територията на България.", "date": "2017.07.20", "title": "Цвета Караянчева, ГЕРБ: Меморандумът за сътрудничество между Кърджали и „Национална Компания Индустриални Зони“ ще даде възможност за отваряне на нови работни места"}
{"url": "http://www.focus-news.net/news/2017/07/20/2417709/daily-sabah-spored-binali-yaldaram-severnokiparskata-turska-republika-mozhe-da-razchita-na-turtsiya-za-podkrepa.html", "text": "Турският министър-председател Бинали Йълдъръм заяви, че признатата единствено от Анкара Севернокипърска турска република може да разчита на Турция за подкрепа и добави, че страната „ще продължи да защитава правата на кипърските турци“, пише  Daily Sabah.\r\nЙълдъръм е на посещение в Северен Кипър, където участва на церемонии, бележещи 43-тата годишнина от турската намеса на острова. „Сериозна несправедливост е това, че кипърските турци плащат за безкомпромисността на Гърция от години“, посочи Йълдъръм. \r\nТурският министър-председател посочи, че операцията през 1974 г. е „повратна точка в историята на острова“  и че Турция няма да позволи на Гърция да поеме контрол над острова. Виктор Турмаков", "date": "2017.07.20", "title": "Daily Sabah: Според Бинали Йълдъръм Севернокипърската турска република може да разчита на Турция за подкрепа"}
{"url": "http://www.focus-news.net/news/2017/07/20/2417707/dots-d-r-aleksandar-grebenarov-makedonski-nauchen-institut-ilindensko-preobrazhenskoto-vastanie-e-edno-ot-nay-velichavite-sabitiya-v-balgarskata-istoriya.html", "text": "Илинденско-Преображенското въстание е едно от най-величавите събития в българската история. Това каза за Радио „Фокус“-Пирин доц. д-р Александър Гребенаров, председател на Македонския научен институт. По думите му трудно в него може да се открои един от най-съществените периоди, защото всичките му страници са пропити с героизъм, саможертва и страдание на участниците. „Както знаете то избухва преди 114 години и то само 10 години след създаването на Вътрешната македоно-одринска революционна организация. Знаете, че тя е учредена през 1893 година в Солун, средната възраст на учредителите е под 25 години и едва ли, създавайки основите на организацията, те са си представяли, че след 10 години, въстанието, което ще бъде организирано от нея, ще се разчуе в целия свят, Османската империя ще съсредоточи четвърт милион войска в различни формирования в Македония, за да потушат с кърви това величаво събитие. Така че, много са страниците от въстанието в различните му измерения и аспекти. Знаете, че избухва на 19 срещу 20 юли в Смилево, което е родното село на Даме Груев“, каза още доц. Гребенаров. \r\nТой добави, че изборът на датата 20 юли за избухване на въстанието не е случайна. „Това е така, защото празника на Св. Илия е много силен в Македония. Тогава нашите предци са смятали, че ще бъдат закриляни от гръмогласника св. Илия. Втората дата на въстанието – Преображение също не е случайно избрана  и може би е добре да се кажат няколко думи по този повод. На 5 срещу 6 август избухва въстанието в източна Тракия, като всъщност това е бил един много тачен празник там. Не на последно място, въстанието избухва и на Кръстовден в Пирин – Серски революционен окръг решава, че и той трябва да въстане, да се надигне и да се присъедини към своите братя. Така, че не трябва да забравяме героите на въстанието, както и неговият обхват, защото той е огромен – обхваща районите на Битоля, Охрид, Струга, Преспа, Лерин и други градове, да не забравяме Крушево, Клисура, така, че всъщност обхватът на въстанието е огромен и наистина покъртителен е и отзвукът от въстанието, за който може да се говори много“, уточни доц. д-р Александър Гребенаров. \r\nТой допълни, че в продължение на два месеца, въстаниците героично отстояват своите позиции, отстояват българския дух, така, както са възпитани в училища и църкви. „Затова не бива да ни изненадва, че всички окръжни писма, че цялата преписка и документация, която се появява от този период говори за българския характер на въстанието. Те не пишат на друг език, въпреки че някои от тях знаят френски, други турски – тези, които са ходили на училище и особено нашите революционери, които са учили в Солунската гимназия, която е била една „ковачница“ за бъдещи български революционери и интелектуалци. Като цяло всички пишат на български език, така са се разбирали и по между си“, коментира доц. д-р Гребенаров.\r\nЛивия НИНОВА", "date": "2017.07.20", "title": "Доц. д-р Александър Гребенаров, Македонски научен институт: Илинденско-Преображенското въстание е едно от най-величавите събития в българската история"}
{"url": "http://www.focus-news.net/news/2017/07/20/2417705/darzhavniyat-glava-rumen-radev-neobhodim-e-shirok-obshtestven-debat-za-dalgosrochnite-posleditsi-ot-prodazhbata-na-zemedelski-zemi-na-grazhdani-i-firmi-vklyuchitelno-izvan-es.html", "text": "В България е необходим широк обществен дебат за дългосрочните последици от либерализирането на продажбата на земеделски земи и придобиването им от чужди граждани, включително извън Европейския съюз. Това заяви днес президентът Румен Радев на среща с председателя на БСП Корнелия Нинова, съобщиха от прессекретариата на държавния глава. Срещата се проведе по инициатива на лидера на БСП и на нея беше подчертано, че страната ни трябва да проучи опита на другите държави - членки от ЕС за регламентиране на продажбата на земеделски земи и за въвеждането на гаранции за националните интереси, преди промяна на действащите закони. „В България се предлага въвеждането на най-либералния режим в тази насока. Необходимо е този дебат да се води и в рамките на Европейския съюз“, заяви на срещата Корнелия Нинова.   \r\nПо време на срещата Корнелия Нинова запозна държавния глава Румен Радев с позицията си за провежданата реформа в българската правосъдна система, както и за предложения нов антикорупционен закон. Според лидера на БСП предлаганите законодателни промени не отговарят на обществения интерес и не гарантират  ефективно противодействие на корупцията.", "date": "2017.07.20", "title": "Държавният глава Румен Радев: Необходим е широк обществен дебат за дългосрочните последици от продажбата на земеделски земи на граждани и фирми, включително извън ЕС"}
{"url": "http://www.focus-news.net/news/2017/07/20/2417708/korneliya-ninova-bsp-darzhavniyat-glava-podkrepi-ideyata-da-se-potarsi-nachin-za-ogranichavane-na-svobodnata-prodazhba-na-balgarska-zemedelska-zemya-na-chuzhdentsi-no-bez-da-se-narushavat-evroiziskvaniyata.html", "text": "Потърсих институционалното мнение на президента за отпадането на ограничението за купуване на земеделски земи – той подкрепи това, което правим. Това каза лидерът на БСП Корнелия Нинова пред журналисти след срещата си с държавния глава Румен Радев, предаде репортер на Агенция „Фокус“. „Трябва да намерим обединение, институционално и политическо и българско, за да не допуснем свободната продажба на българска земеделска земя на чужденци“, каза Нинова. Тя посочи, че е БСП е представила своите аргументи пред държавния глава и го е запознала с разговорите си с другите лидери на партии. Нинова уточни, че държавният глава е подкрепил да се потърси чрез всички парламентарни партии, чрез евродепутатите и правителството този начин, който ще ограничи свободната продажба на българска земеделска земя на чужденци без да се нарушават евроизискванията. Корнелия Нинова поясни, че с лидерите на другите партии в парламента са си поставили срок от два месеца за това. Във връзка с казаното днес от председателя на ПГ на ГЕРБ Цветан Цветанов, че евродепутатите от БСП не са информирали партията си за доклада на ЕП за земите, Нинова заяви, че заместник-председателят на ГЕРБ обикновено изважда по-сериозни аргументи, а този път е улегнал малко. Тя посочи, че с аргументите си Цветанов прехвърля проблема от болната глава на здравата. „Да си видят министрите защо го предлагат. Г-н Порожанов, министър на земеделието от правителството на ГЕРБ, г-жа Танева, председател на Комисията по земеделие от ГЕРБ никак не ми изглеждат като евродепутати от БСП - това са хората, които предложиха закона преди два дни. Какво общо имат българските евродепутати с това“, коментира Нинова.  \r\nДеница КИТАНОВА", "date": "2017.07.20", "title": "Корнелия Нинова, БСП: Държавният глава подкрепи идеята да се потърси начин за ограничаване на свободната продажба на българска земеделска земя на чужденци, но без да се нарушават евроизискванията"}
{"url": "http://www.focus-news.net/news/2017/07/20/2417710/georgi-ikonomov-kmet-na-bansko-prez-1896-godina-bansko-se-prevrashta-v-okoliyski-tsentar-na-vatreshnata-makedono-odrinska-revolyutsionna-organizatsiya.html", "text": "През 1896 година Банско се превръща в околийски център на Вътрешната македоно-одринска революционна организация и важно звено в конспиративната комитетска мрежа. Това каза за Радио „Фокус“-Пирин Георги Икономов, кмет на Община Банско. Той уточни, че по това време Гоце Делчев е учител в Банско. Кметът отбеляза, че банскалии участват активно в освободителния процес, като особено се откроява подвигът на местния учител Радон Тодев и неговата чета, които по време на въстанието намират смъртта си в Годлевската планина, успявайки да защитят изтеглянето на местното християнско население от подпалените разложки села. \r\n„По данни на Дино Кьосев и Ламби Данаилов „От всички райони в Серския революционен окръг Разложка околия е била най-добре подготвена и снабдена сравнително добре с оръжие и взривни материали”. Тук били съсредоточени и по-големи въстанически сили, водени от Димитър Стефанов, Симеон Витанов, генерал Цончев, полковник Янков и др. Пристигнала и една чета от 300 души, предвождана от майор Шишков, изпратена от Задграничното представителство и съставена главно от емигранти от Разложкия край, а също така и друга чета от 50 души, водела от Владимир Каназирев. Наличната въоръжена сила в този район наброявала около 1000—1100 души“, допълни Икономов. Той добави, че на 22 септември четата на Радон Тодев, наброяваща 70 души, която се намирала над местността „Света Богородица” в Годлевския балкан, била нападната от 600 души аскер и обградена от всички страни, като след петчасово ожесточено сражение геройски загинал Радон Тодев с 25 души четници, а от аскера паднали 90 души.\r\n\"Мемориалната плоча в памет на 27-те четници на войводата Радон Тодев напомня и днес за героичния подвиг на нашите предци\", каза още Георги Икономов. Той обясни, че плочата е разположена в двора на църквата “Света Троица” в Банско до камбанарията, от амвона, на която на 5 октомври, 1912 г. поетът Пейо Яворов се обръща към жителите на Банско с думите: “Братя, хвърляйте фесовете! От днес вече сте свободни българи!”. По думите му тази мемориална плоча е изградена през 2013 г., в чест на 100 годишнината от Освобождението на град Банско, в памет на всички банскалии, жертвали се за свободата на своя град по време на националното-освободително движение. Икономов заяви, че от тогава всички официални чествания на паметни дати в българската история, се провеждат пред този паметник, за да се запазва и съхранява жива историческата памет. Кметът отбеляза, че към днешна дата и в контекста на обединението на Европа, на предстоящото председателство на България, както и в обстановката на постоянна терористична заплаха на религиозна основа, нашата страна следва да има ролята на обединител на Балканите. „Получила тежките уроци на историята и на разделението по политически и гео-стратегически причини, България има възможност да изиграе ролята на „гласът на Балканите” пред Европейския съюз, на защитник на интересите на държавите от Балканския регион. Това би запазило етническия мир и стабилност в района, и би продължило безспорната посока на разширение на европейското семейство и ценности“, каза още Георги Икономов.\r\nНатали СТЕФАНОВА", "date": "2017.07.20", "title": "Георги Икономов, кмет на Банско: През 1896 година Банско се превръща в околийски център на Вътрешната македоно-одринска революционна организация"}
{"url": "http://www.focus-news.net/news/2017/07/20/2417713/reuters-sauditski-prints-be-arestuvan-zaradi-karvavo-napadenie.html", "text": "Саудитски принц бе арестуван след появата на предизвикал критики видеоклип, в който той пребива окървавен мъж. В клипа, най-вероятно сниман от самия нападател, йеменски шофьор е нападнат заради неправилно паркиране, предаде  Reuters.\r\nСаудитската полиция съобщава, че крал Салман е наредил ареста на младшия принц Сауд бин Мусаид за нападение, за да демонстрира, че би наказал „всяко нарушение на закона от човек, независимо от неговите позиции и ранг“.  Виктор Турмаков", "date": "2017.07.20", "title": "Reuters: Саудитски принц бе арестуван заради „кърваво нападение“"}
{"url": "http://www.focus-news.net/news/2017/07/20/2417712/zlatka-tyumbelekchieva-im-gotse-delchev-ilindensko-preobrazhenskoto-vastanie-otrazyava-triumfa-na-balgarskata-volya-i-gordost.html", "text": "Илинденско-Преображенското въстание отразява триумфа на българската воля и гордост. Това каза за Радио „Фокус“ - Пирин Златка Тюмбелекчиева, уредник в Исторически музей-Гоце Делчев. Тя заяви, че няма земя, която да е водила толкова величава борба и да е изстрадала толкова много за своята свобода, колкото Македония. „Едва ли има семейство, което да е оцеляло напълно в дългогодишната революционна буря, едва ли има чука и долина, която да не крие в своите недра костите на безименни незнайни герои, паднали там безшумно, от никого нечути и невидени, изпълнявайки един свещен дълг към Отечеството и към себе си. Редом до тях почива свещеният прах и на люде, чиито имена пълнят дългите години на величавата македонска епопея и които умряха с героизма на саможертвата пред олтара на отечествената свобода“, отбеляза Тюмбелекчиева. Тя посочи, че сред достойните синове на Пирин са имената на Стоян Мълчанков, Михаил Чаков, Петър Дървинков, Димитър Атанасов, Иван Апостолов и Атанас Тешовалията, а голямата потребност от свобода в Неврокопско изгражда забележителни личности, дейци и герои на революционната борба сред българите в Македония, които заемат достойно място в ръководството на ВМОРО и са всепризнати водачи на Илинденско-Преображенското въстание. По думите ѝ сред тях са имената на Борис Сарафов, роден в село Либяхово, син на известния възрожденски учител Петър Сарафов и брат на забележителния български актьор Кръстьо Сарафов, той е председател на Върховния Македоно-Одрински комитет и член на главния щаб на Илинденското въстание в Битолски революционен окръг; Васил Пасков – изявен деец и водач на ВМОРО, роден в село Осиково, журналист и редактор на вестниците „На оръжие“, „Революционен лист“, „Илинден“, „Знаме“ и „Пряпорец“, председател на Одринския революционен комитет, свикан на Петрова нива; Иван Попов – революционен деец, войвода на чета, роден в село Ляски, по поръчение на Гоце Делчев през 1902 година ръководи чета в Костурско, участва активно във въстанието, оказва помощ на репресираното население в Костурско и Прилепско, заедно с Гьорче Петров и Пере Тошев.\r\nНатали СТЕФАНОВА", "date": "2017.07.20", "title": "Златка Тюмбелекчиева, ИМ-Гоце Делчев: Илинденско-Преображенското въстание отразява триумфа на българската воля и гордост"}
{"url": "http://www.focus-news.net/news/2017/07/20/2417714/plenumat-na-vss-odobri-otchet-za-polugodieto-za-izpalnenie-na-aktualiziranata-strategiya-za-prodalzhavane-na-sadebnata-reforma.html", "text": "Пленумът на Висшия съдебен съвет одобри Отчета за първото полугодие на 2017 г. по изпълнението на целите на Актуализираната стратегия за продължаване на реформата в съдебната система. Одобрена бе и Обобщената информация за изпълнението на мерките по Плана за действие за 2017 г. за изпълнение на препоръките от доклада на Европейската комисия в рамките на Механизма за сътрудничество и оценка. Това съобщиха от пресцентъра на ВСС.\r\nПрез отчетния период, в съответствие с компетентността и отговорността си ВСС е предприел действия за изпълнение на седем мерки по три от препоръките в Плана за 2017 г.\r\nВ изпълнение на препоръката за установяване на практика назначаването на висши съдебни длъжности да бъде прозрачно и да се основава на качествата на кандидатите, вкл. предстоящото назначаване на председател на ВАС, са изпълнени и двете мерки от компетентността на ВСС. С решения на Пленума на ВСС през 2017 г. са одобрени Правила за изменение и допълнение на Правилата за избор на председател на ВКС, председател на ВАС и главен прокурор и Наредба № 1 за конкурсите за магистрати и за избор на административни ръководители в органите на съдебната власт. Тя урежда новия ред и условия за провеждането на конкурсите за магистрати и за избор на административни ръководители в ОСВ, въведени с измененията на ЗСВ от 2016 г.\r\nВ изпълнение на препоръката за подобряване практическото функциониране на ИВСС и последващите действия на ВСС в отговор на констатациите на ИВСС, особено по отношение на въпроси, свързани с почтеността на магистратите и обмисляне на възможността за отправяне на искане за външна помощ, напр. СПСР и/или Съвета на Европа, ВСС е предприел действия в изпълнение и на двете мерки, по които е определен като отговорна институция. В изпълнение на мярката за регулярни срещи с ИВСС, на всеки 6 месеца се провеждат срещи между членовете на Комисия „Дисциплинарна дейност и взаимодействие с ИВСС“ към Съдийската колегия и инспекторите на ИВСС. По другата мярка с решение на Съдийската колегия от м. февруари 2017 г. се предоставя достъп на ИВСС до системата за измерване на натовареността на съдилищата и до Централизираната система за случайно разпределение на делата. ИВСС е предоставил на разработчика чрез комисия „Съдебна карта, натовареност и статистика“ данни за лицата, които ще са потребители в двете системи.\r\nВ изпълнение на препоръката да се намери решение на положението с натовареността в най-натоварените съдилища въз основа новите стандарти за натовареност и да се постигне съгласие по Пътна карта за реформа на съдебната карта едновременно с развитие на електронното правосъдие, ВСС отчита изпълнение и по трите мерки от своята компетентност. В годишната програма на Комисия „Съдебна карта, натовареност и статистика“ (КСКНСС) е заложено изготвяне на Обобщен анализ относно приложението на Правилата за оценка на натовареността на съдилищата в сила от 01.04.2016 г. и формиране на изводи и препоръки въз основа на изготвения обобщен анализ с цел усъвършенстване на Правилата за оценка на натовареността на съдилищата и извършване на достоверна оценка на натовареността на ОСВ по отделни нива – районно, окръжно, апелативно. С решение на Съдийската колегия от м. март 2017 г. са приети внесените от комисия КСКНСС предложения за законодателни промени на подсъдността на някои производства по ГПК, Закона за енергетиката и Закона за водите, които са изпратени на министъра на правосъдието.\r\nЗа периода 01.01.-31.03.2017 г. с решения на Съдийската колегия са образувани 4 дисциплинарни производства срещу съдии. Две са спрени с решения на колегията във връзка с наличие на други административни производства, които имат преюдициален характер по отношение на двете производства. В периода 01.04-09.06.2017 г. с решения на Съдийската колегия са образувани 5 дисциплинарни производства срещу съдии, които не са приключили.\r\nКъм настоящия момент се прилагат две наредби, влезли в сила от 10.03.2017 г. - денят на обнародването им, при атестиране на съдии, прокурори и следователи, както и на административните ръководители и техните заместници.\r\nНаредба № 2 регламентира показателите, методиката и реда за атестиране на съдия, председател и заместник-председател на съд, а Наредба № 3  - показателите, методиката за атестиране и критериите за отчитане степента на натовареност на прокурори, следователи и на административните ръководители и техните заместници.", "date": "2017.07.20", "title": "Пленумът на ВСС одобри отчет за полугодието за изпълнение на Актуализираната стратегия за продължаване на съдебната реформа"}
{"url": "http://www.focus-news.net/news/2017/07/20/2417717/ministar-nikolay-nankov-naselenieto-na-stranata-prodalzhava-da-namalyava-i-da-zastaryava-nay-seriozen-e-problemat-v-severozapadniya-i-severniya-tsentralen-region.html", "text": "Населението продължава да намалява и да застарява. Най-сериозен е проблемът в Северозападния и Северния централен регион. Това каза министърът на регионалното развитие и благоустройство Николай Нанков на заседание на парламентарната комисия по регионална политика, благоустройство и местно самоуправление, представяйки доклад на министерството за състоянието и различията в развитието на отделните региони в страната, предаде репортер на Агенция „Фокус“. „През последните пет години, 2011-2016 година, коефициентът на населението в трудоспособна възраст нараства във всички български райони и това е позитивен факт“, посочи той. „Във всички райони коефициентът на безработица за 2016 година е по-нисък в сравнение с 2011 година - също позитивен факт“, обясни министърът. „Промените в тези два показателя показват, че протича процес на икономическа стабилизация”, уточни Николай Нанков. По думите му обаче са налице негативни демографски миграционни процеси и обезлюдяване на малки населени места в районите на страната.\r\nБиляна ИВАНОВА", "date": "2017.07.20", "title": "Министър Николай Нанков: Населението на страната продължава да намалява и да застарява, най-сериозен е проблемът в Северозападния и Северния централен регион"}
{"url": "http://www.focus-news.net/news/2017/07/20/2417715/sotir-ivanov-istoricheski-muzeypetrich-za-spekulatsiite-che-ilindenskoto-vastanie-e-makedonsko-deytsite-na-vmoro-vodeni-ot-ideala-na-levski-sazdavat-edna-mnogo-balgarska-ideya.html", "text": "Всеки може да се докосне до факти, събития, личности от 1903 година, за да види какви са Даме Груев, Гоце Делчев, и онази плеяда дейци на ВМОРО, които водени от идеала на Левски, създават една много българска идея. Това каза за Радио „Фокус“ – Пирин Сотир Иванов, директор на Исторически музей – Петрич, във връзка с появили се спекулации, че Илинденското въстание е македонско. „Аз мисля, че колкото по-глобален става един свят, а съвременният свят става изключително глобален, лъжата не може да вирее. Тя може да вирее в една затворена система, в която ограничавате достъпа до информация. Смятам, че знанието и преклонението към миналото ще изтрият всякакви предразсъдъци и наслоени лъжи. В този смисъл, когато сме заедно и когато говорим, мисля че това е добре, защото времето на предразсъдъците изтича“, каза още Иванов. Той добавим, че може да има лъжа и предразсъдъци, тогава, когато хората и общностите не си комуникират, а създават лъжлива представа за себе си и за своето място. „Тогава, когато комуникират и са заедно, виждат своите силни и слаби страни. Ввиждат истината. Виждат пресечната точка на своето и общото“, подчерта Иванов.\r\nЛивия НИНОВА", "date": "2017.07.20", "title": "Сотир Иванов, Исторически музей–Петрич, за спекулациите, че Илинденското въстание е македонско: Дейците на ВМОРО, водени от идеала на Левски, създават една много българска идея"}
{"url": "http://www.focus-news.net/news/2017/07/20/2417719/vitseprezidentat-iliyana-yotova-izrazi-nadezhda-che-mladite-i-obrazovani-hora-shte-namirat-vse-poveche-svoyata-realizatsiya-v-balgariya.html", "text": "Надявам се, че младите и образовани хора ще намират все повече своята реализация в България. С тези думи вицепрезидентът Илияна Йотова се обърна към студенти от български университети, които преминаха през стажантската програма в Комисията по помилването към президента на Република България. Вицепрезидентът връчи сертификати на успешно завършилите обучението в президентската библиотека. Това съобщиха от прессекретариата на държавния глава.\r\n„Убедена съм, че сте придобили не само нови професионални познания, но и повече самочувствие след завършването на своя стаж“, каза Илияна Йотова и поздрави младите хора за положените усилия и постоянство във формирането на реални умения в една сложна материя като помилването, която касае човешки съдби. Стажантите изразиха удовлетворението си от съвместната работа с експертите от комисията и споделиха, че стажантската програма е била изключително ползотворна за тяхното бъдещо развитие.  \r\nСтудентите преминаха през четиримесечно специализирано обучение по наказателно, наказателно изпълнително и конституционно право, права на човека и съдебна психология в допълнение към знанията, които получават в университета. В програмата те имаха възможност да работят във всички сфери на дейност на Комисията по помилването. Това е първата стажантска програма, насочена към младите хора, от началото на мандата на вицепрезидента Илияна Йотова.", "date": "2017.07.20", "title": "Вицепрезидентът Илияна Йотова изрази надежда, че младите и образовани хора ще намират все повече своята реализация в България"}
{"url": "http://www.focus-news.net/news/2017/07/20/2417718/the-independent-spored-sotsiologicheskite-prouchvaniya-odobrenieto-kam-tereza-mey-e-spadnalo-do-nay-niskoto-v-istoriyata.html", "text": "Британският министър-председател Тереза Мей отбеляза най-ниското равнище на одобрение сред населението месец след избирането си, отбелязван някога в историята от човек на този пост, според проучване на „Ипсос Мори“, пише  The Independent.\r\nСпоред допитването 34% смятат, че са доволни от Тереза Мей, докато 59% сочат, че са недоволни. Това е най-ниското одобрение към нея, откакто предишният министър-председател Дейвид Камерън подаде оставка. \r\nЕдинственият друг министър-председател на Великобритания, получил негативен рейтинг месец след избирането си е бил Тони Блеър, получил -13% рейтинг през 2005 г. заради решенията му относно Войната в Ирак. \r\n„Равнището на одобрение към г-жа Мей е безпрецедентно – от исторически пик в началото на предизборната ѝ кампания до исторически спад само един месец след изборите“, посочи директорът на отдел политически изследвания на „Ипсос Мори“ Гидиън Скинър.  Виктор Турмаков", "date": "2017.07.20", "title": "The Independent: Според социологическите проучвания одобрението към Тереза Мей е спаднало до „най-ниското в историята“"}
{"url": "http://www.focus-news.net/news/2017/07/20/2417716/vladimir-moskov-kmet-na-gotse-delchev-obshtinata-shte-otbelezhi-godishninata-ot-ilidensko-preobrazhenskoto-vastanie-s-traditsionen-sabor-v-selo-popovi-livadi-na-29-yuli.html", "text": "Община Гоце Делчев ще отбележи годишнината от Илиденско-Преображенското въстание с традиционен събор в село Попови ливади на 29 юли. Това каза за Радио „Фокус“-Пирин Владимир Москов, кмет на Община Гоце Делчев. „Ще започнем с паметна част пред паметника на Гоце Делчев, където ще бъде отслужена заупокойна молитва за загиналите и благодарствен молебен от Неврокопския митрополит Серафим. Очаква се реч на проф. Андрей Пантев, посветена на героите от въстанието. След това ще се положат цветя и венци пред паметника в знак на почет и признателност. Около обяд ще започне и богата музикална програма на поляната в Попови ливади“, уточни той. Според Владимир Москов трябва да се говори повече за героите от Илинденско-Преображенското въстание и то да е застъпено в учебниците по история за най-малките, така че децата да са запознати с него още от най-ранна възраст.\r\nНатали СТЕФАНОВА", "date": "2017.07.20", "title": "Владимир Москов, кмет на Гоце Делчев: Общината ще отбележи годишнината от Илиденско-Преображенското въстание с традиционен събор в село Попови ливади на 29 юли"}
{"url": "http://www.focus-news.net/news/2017/07/20/2417720/prezidentat-rumen-radev-balgariya-tryabva-da-ima-edna-vanshna-politika.html", "text": "България трябва да има една външна политика. Това каза президентът Румен Радев по време на традиционната годишна среща на посланиците на Република България, предаде репортер на Агенция „Фокус“. „Моето присъствие днес тук e знак, че президентската институция е ангажирана изключително сериозно с Вас, с Вашата отговорна и изключително сложна дейност“, обърна се държавният глава към дипломатите. По думите му българската дипломация има непреходната роля да бъде гарант за просперитета и сигурността на българския народ със своята високо отговорна дейност. „Условията за ефективността на външната политика са страшно много, но бих откроил няколко – наличието на ясна визия и приоритети, наличието на ясни механизми за изработването на единна национална позиция, наличия на ясни принципи във външната политика, не на последно място – наличието на силни инструменти за реализиране на тази политика и най-важното - качествен личен състав“, коментира президента Радев. Той подчерта, че за него механизмът за изработване на единна национална позиция или консенсус е изключително важна задача. „Имаме нормативен вакуум относно процеса как точно се изработва. Нагледали сме се в миналото как колкото играчи имаме на външната политика, толкова позиции има България. Трябва да има една външна политика и тя трябва да бъде ясно дефинирана. Това е моята амбиция, заедно с външно министерство и с и вашата експертиза да изготвим ефективен процес как тази политика да се разработва и споделя от всички институции“, каза още той. \r\nВесела ПЕТРОВА", "date": "2017.07.20", "title": "Президентът Румен Радев: България трябва да има една външна политика"}
{"url": "http://www.focus-news.net/news/2017/07/20/2417721/ministar-nikolay-nankov-sazdadeniyat-ot-predpriyatiyata-bvp-v-severna-balgariya-e-3-pati-po-malak-ot-tozi-v-yuzhna-balgariya.html", "text": "Създаденият от предприятията БВП в Северна България е 3 пъти по-малък от създаденият в трите района на Южна България. Това каза министърът на регионалното развитие и благоустройство Николай Нанков на заседание на парламентарната комисия по регионална политика, благоустройство и местно самоуправление, представяйки доклад на министерството за състоянието и различията в развитието на отделните региони в страната, предаде репортер на Агенция „Фокус“. „Наблюдават се различни дисбаланси в икономическото развитие и инфраструктурната обезпеченост на българските райони в сравнение с районите от ЕС. Различна е и степента на развитие на районите в Северна и Южна България“, обясни той. „Коефициентът на безработица в трите северни района варира от 9,3% в Северния централен район до 10,6 % в  Северозападния район“, посочи Николай Нанков и допълни, че има общини с коефициент на безработица над 60%. „За страната средният коефициент на безработица за 2016 година е 7.7%“, каза още регионалният министър.\r\nБиляна ИВАНОВА", "date": "2017.07.20", "title": "Министър Николай Нанков: Създаденият от предприятията БВП в Северна България е 3 пъти по-малък от този в Южна България"}
{"url": "http://www.focus-news.net/news/2017/07/20/2417722/reuters-pravitelstvoto-na-kuveyt-naredi-na-iranskiya-poslanik-da-napusne-stranata-v-sledvashtite-dve-denonoshtiya.html", "text": "Правителството на Кувейт нареди на иранския посланик в страната Алиреза Енаяти да напусне държавата в следващите 48 часа, предаде  Reuters.\r\n„Под натиска на саудитската интервенционистична политика и поради необоснованите обвинения за иранска намеса Кувейт обяви, че Алиреза Енаяти, иранският посланик в Кувейт, трябва да напусне в следващите 48 часа“, сочи иранската медия ИСНА.  Виктор Турмаков", "date": "2017.07.20", "title": "Reuters: Правителството на Кувейт нареди на иранския посланик да напусне страната в следващите две денонощия"}
{"url": "http://www.focus-news.net/news/2017/07/20/2417711/korneliya-ninova-bsp-resheniyata-na-predishniya-ksns-ne-sa-izpalneni-a-srokovete-minaha.html", "text": "Решенията на предишния КСНС не са изпълнени, а сроковете минаха. Това каза лидерът на БСП Корнелия Нинова пред журналисти след срещата си с държавния глава Румен Радев, предаде репортер на Агенция „Фокус“. „Правителството не представи плана за попълване на състава на армията и на МВР“, каза тя и посочи, че с президента са коментирали, че очакванията на полицаите са абсолютно основателни. „Ние в новата сесия на парламента ще поставим на парламентарен контрол въпросите към правителството какво правят в изпълнение на решенията при президента взети през май“, каза Нинова.\r\nДеница КИТАНОВА", "date": "2017.07.20", "title": "Корнелия Нинова, БСП: Решенията на предишния КСНС не са изпълнени, а сроковете минаха"}
{"url": "http://www.focus-news.net/news/2017/07/20/2417726/afp-sasht-i-evropol-sa-razbili-pazari-v-tamnata-mrezha-na-internet-predlagashti-narkotitsi.html", "text": "Полицията на САЩ и Европол обявиха, че са разбили два огромни магазини в „тъмната мрежа на интернет“, които са позволявали анонимна продажба на наркотици, софтуерни вируси и оръжие, предаде  AFP.\r\nГлавният прокурор на САЩ Джеф Сешънс обяви, че интернет сайтовете „АлфаБей“ и „Ханза“ са имали десетки хиляди продавачи на дрога и други незаконни стоки, предлагащи на повече от 200 хил. клиенти по целия свят.\r\n„Този случай, разследван от агенти и прокурори, показва, че никой не може да се укрие. Ще ви намерим, ще разбием мрежата ви и ще ви съдим“, заяви Сешънс в предупреждение срещу търговците в „тъмната мрежа“.  Виктор Турмаков", "date": "2017.07.20", "title": "AFP: САЩ и Европол са разбили пазари в „тъмната мрежа на интернет“, предлагащи наркотици"}
{"url": "http://www.focus-news.net/news/2017/07/20/2417727/prezidentat-rumen-radev-predsedatelstvoto-na-saveta-na-es-ne-e-za-da-izvlechem-polzi-te-shte-doydat-na-po-kasen-etap.html", "text": "Председателството на ЕС не е, за да извлечем ползи, те ще дойдат на по-късен етап. Това каза президентът Румен Радев по време на традиционната годишна среща на посланиците на Република България, предаде репортер на Агенция „Фокус“. Според държавния глава българското правителство е задало ясни и добре структурирани приоритети за председателството на Съвета на ЕС. „Да, амбициозни са.  Важно е да променим нагласите на хората за това председателство. То не е, за да извлечем някакви страхотни ползи за България. Ползите ще дойдат на по-късен етап. Трябва да покажем, че България може да бъде лидер и може да управлява процесите в ЕС, тогава ще дойдат ползите – на по-късен етап, когато отношението към България бъде друго“, коментира той. \r\nПо отношение на бъдещето на Европа той заяви: „Европа на различни скорости е факт, ние не можем да кажем на държавите, които са по-напред от нас да спрат и да изчакат малко. Напротив за нас най-важно е да знаем, че бягаме на същия стадион в същата писта. Акцентът ще бъде на засилените сътрудничества и там трябва да бъдем изключително активни“. \r\nВъв връзка с приемането на страната ни в Шенгенското пространство, държавният глава заяви, че всички български институции работят в пълен синхрон. „Мястото на България е в Шенген. Крайно несправедливо и нерационално е ние да защитаваме европейските граници, да се грижим за сигурността на европейските граждани, а да нямаме достъп до единната информационна система. В това трябва да убеждаваме всеки ден“, подчерта Радев. \r\nВъв връзка с еврозоната той отбеляза, че въпросът трябва да е кога и при какви условия ще влезем в нея и трябва да внимаваме от бързане да не навредим повече. \r\nВесела ПЕТРОВА", "date": "2017.07.20", "title": "Президентът Румен Радев: Председателството на Съвета на ЕС не е, за да извлечем ползи - те ще дойдат на по-късен етап"}
{"url": "http://www.focus-news.net/news/2017/07/20/2417724/plovdiv-zam-ministarat-na-kulturata-rumen-dimitrov-se-sreshtna-s-oblastniya-upravitel-zdravko-dimitrov-za-da-obsadyat-osiguryavaneto-na-nova-sgrada-za-operata.html", "text": "Заместник-министърът на културата Румен Димитров се срещна с областния управител на Пловдив Здравко Димитров, за да обсъдят реализацията на идеята за намиране на подходящо място за нова сграда за Операта в град Пловдив, предаде репортер на Радио „Фокус”-Пловдив. Зам.-министърът е в Пловдив заедно с експерти, за да огледа подходяща терени, на които би могло да бъде изградена подходяща сграда, в която да се настани Държавна опера – Пловдив. В момента операта в Пловдив представя своите спектакли в Дом на културата „Борис Христов“, чиято сцена не е достатъчна, за да побере пълномащабни музикални концерти и представления. Липсата на самостоятелна сграда на Операта, особено в контекста на домакинството на града на инициативата Европейска столица на културата през 2019 година, не позволява на Операта да разгърне целия си потенциал, за това е изключително важно въпросът да бъде решен в спешен порядък. Това мнение изразиха експертите. Бяха обсъдени няколко потенциални терена, на които би могло да бъде изграден самостоятелен модерен оперен театър.\r\nЗаместник-министърът на културата се срещна и с председателя на инициативния комитет на фондация „Дом за пловдивската опера“ Любозар Фратев. Информация от срещата и предприетите конкретни стъпки ще бъде изнесена на специална пресконференция, която е планирана за 25 юли.\r\nЦветана ТОНЧЕВА", "date": "2017.07.20", "title": "Пловдив: Зам.-министърът на културата Румен Димитров се срещна с областния управител Здравко Димитров, за да обсъдят осигуряването на нова сграда за Операта"}
{"url": "http://www.focus-news.net/news/2017/07/20/2417723/d-r-elena-chalganova-regionalen-istoricheski-muzey-blagoevgrad-nay-zasegatnata-v-serskiya-revolyutsionen-okrag-sled-ilindensko-preobrazhenskoto-vastanie-e-razlozhkata-okoliya.html", "text": "Най-засегатната в Серския революционен окръг след Илинденско-Преображенското въстание е Разложката околия. Това каза за Радио „Фокус“-Пирин д-р Елена Чалгънова, уредник в Регионален исторически музей-Благоевград. По думите й там има засилени агресивни действия на османската власт и предприета от нея акция, съпътствана с големи издевателства над мирното население. „Страда мирното население, а тези, които са участвали във въстанието, са били принудени да напуснат родните си места, за да емигрират на територията на свободното Княжество България. Така самите комитети, които съществуват по места, са обезглавени, и малко по-късно, през 1904-1905 година, започва да се възобновява и тяхната активност. За това съживяване на дейността на комитетите има много голяма заслуга турско-българското споразумение от 1904 година, което дава наистина много от задържаните българи, свързани с Илинденско-Преображенското въстание“, посочи тя. \r\nД-р Чалгънова допълни, че освен тези последици върху самото население, има много убити въстаници и морално-психологическият ефект е много силен. Тя отбеляза, че е разстроена структурата на революционните комитети на македоно-одринската организация на Княжество България. Д-р Чалгънова допълни, че се създава напрежение между офицерския кадър, който е участвал във въстанието, тъй като много офицери участват във въстанието като войводи. „Това се наблюдава най-вече в Серския революционен окръг, където се постига един синхрон и едно много сполучливо единодействие между четите на Върховния комитет и на водещата организация. Това най-вече проличава в Разложка околия, където действат успешно много върховистки чети. Въстанието има и един международен ефект. Това е и една от целите на организаторите – да се раздвижат Великите сили, да се активизират и да проявят по-голяма активност спрямо българите в Македония и Одринско, въпреки че този въпрос е част от един по-глобален - т. нар. Източен въпрос, и на всички е ясно, че е трудно да се постигне така желания ефект сред всички Велики сили“, обясни тя. \r\nПо думите й най-заинтересованите на този етап са Русия и Австро-Унгария, но нито те, нито другите Велики сили, желаят някакво усложняване и изостряне на Източния въпрос, тъй като самите те си имат международни проблеми. Д-р Чалгънова добави, че българското правителство също не е било съгласно с избухването на въстанието по това време, но самите обстоятелства и събития се случват така, че въстанието е наложено и избухва. „Знаем, че дори и Гоце Делчев, и Даме Груев, също са били против избухването на въстанието по това време. Те са смятали, че то не е достатъчно добре подготвено, че трябва още време за подготвителни действия, но Солунският конгрес, който се провежда в Солунската гимназия, начело с Иван Гарванов, приема това решение за въстание. Останалите ръководни фигури в организацията са принудени да приемат това решение и действат в тази насока с цел да подпомогнат доколкото имат възможност един по-успешен изход на въстаническите действия“, каза още тя.\r\nНатали СТЕФАНОВА", "date": "2017.07.20", "title": "Д-р Елена Чалгънова, Регионален исторически музей-Благоевград: Най-засегатната в Серския революционен окръг след Илинденско-Преображенското въстание е Разложката околия"}
{"url": "http://www.focus-news.net/news/2017/07/20/2417729/sofiya-katastrofa-mezhdu-4-leki-avtomobila-e-stanala-na-bul-tsarigradsko-shose-na-spirka-studentski-obshtezhitiya-v-posoka-tsentara.html", "text": "Катастрофа между 4 леки автомобила е станала на бул. „Цариградско шосе“ на спирка „Студентски общежития“ в посока центъра, съобщи слушател на Радио „Фокус“.", "date": "2017.07.20", "title": "София: Катастрофа между 4 леки автомобила е станала на бул. „Цариградско шосе“ на спирка „Студентски общежития“ в посока центъра"}
{"url": "http://www.focus-news.net/news/2017/07/20/2417730/neweurope-liderat-na-frenskata-krayna-levitsa-e-pod-razsledvane-zaradi-zloupotreba-s-evropeyski-sredstva.html", "text": "Лидерът на френската крайна левица Жан-Люк Меланшон е разследван за корупция във връзка с възможни фиктивни работни позиции в Европейския парламент, предаде  NewEurope.\r\nРазследването за възможно злоупотреба със средства на Европейския парламент от членове на редица френски политически партии е разширено така, че да обхване и Меланшон. Според френската преса трима души, които са били асистенти на политика в ЕП в периода от 2009 до 2017 г. ще бъдат разследвани. \r\nМеланшон, сега депутат във френския парламента е опонент на президента Еманюел Макрон и отрича да е злоупотребявал със средства.  Виктор Турмаков", "date": "2017.07.20", "title": "NewEurope: Лидерът на френската крайна левица е под разследване заради злоупотреба с европейски средства"}
{"url": "http://www.focus-news.net/news/2017/07/20/2417728/zlatka-tyumbelekchieva-istoricheski-muzey-gotse-delchev-vav-fonda-na-muzeya-se-sahranyavat-spomeni-i-snimki-na-uchastnitsi-v-ilindensko-preobrazhenskoto-vastanie.html", "text": "Във фонда на Историческия музей в Гоце Делчев, се съхраняват спомени и снимки на участници в Илинденско-Преображенското въстание. Това каза за Радио „Фокус“-Пирин Златка Тюмбелекчиева, уредник в Исторически музей-Гоце Делчев. Тя допълни, че в зала „Национално-освободителни борби“ е представен печатът за кореспонденция на Вътрешната македоно-одринска революционна организация, водена лично от Гоце Делчев. „Днес трябва да почитаме паметта на хилядите българи в Македония, които пазеха българския дух в сърцата си и направиха възможно избухването на Илинденско-Преображенското въстание. Тези герои, тези скъпи синове на България, които приеха знамето на борбата от своите велики предшественици революционери Левски и Ботев, държаха високо това знаме, опазиха го докрай чисто и неопетнено, паднаха под него, като завещаха на идните поколения великите добродетели на своя непостижим борчески дух“, заяви Тюмбелекчиева. \r\nТя отбеляза, че Илинденско-Преображенското въстание е по-голямо по продължителност и по масовост от Априлското въстание, но за жалост не е могло да предизвика криза в Източния въпрос, тъй като по това време Русия е била заета в Далечния Изток с предстоящия си конфликт с Япония, а другите Велики сили се обявяват за статуквото на Балканите, така че хилядите жертви и огромните усилия не са довели до този политически резултат, както става през 1876-1878 година. Златка Тюмбелекчиева обясни, че за жалост тогава България още не е била готова да воюва, но важното е, че българската държава и управляващите тогава, включително и генералите, разбират че трябва да подготвят армията за неизбежна война или както те казват за „разплата с вековния враг“. „В този смисъл героизмът на илинденци и преображенци води до промяна на българската държавна и военна политика и тогава в армията става ясно, че войната няма да се размине. Това е и главната поука, до която достигат българските държавници тогава“, каза още тя.\r\nНатали СТЕФАНОВА", "date": "2017.07.20", "title": "Златка Тюмбелекчиева, Исторически музей-Гоце Делчев: Във фонда на музея се съхраняват спомени и снимки на участници в Илинденско-Преображенското въстание"}
{"url": "http://www.focus-news.net/news/2017/07/20/2417735/dobrich-osigureno-e-vodnoto-spasyavane-na-morski-plazh-durankulak.html", "text": "Администрацията на област Добрич е осигурила водното спасяване на неохраняемия морски плаж „Дуранкулак“, съобщи министърът на туризма Николина Ангелкова при проверката си на ивицата, съобщиха от пресцентъра на министерството. Тя разгледа и действащия там категоризиран къмпинг. \r\n\"Има много засилен интерес към къмпинг туризма. Тази част на страната се посещава главно от българи\", коментира министърът и увери, че нейният експертен екип ще продължи да проучва възможностите за изграждане на регламентирани къмпинги и създаването на повече места за тях. Така по думите ѝ ще бъдат привлечени още пътешественици, любители на този вид туризъм. \r\nМинистър Ангелкова посети и плаж „Дуранкулак-север“, който също е неохраняем.", "date": "2017.07.20", "title": "Добрич: Осигурено е водното спасяване на морски плаж „Дуранкулак“"}
{"url": "http://www.focus-news.net/news/2017/07/20/2417731/ministar-nikolina-angelkova-proveri-plazh-krapets-sever-ne-byaha-otkriti-narusheniya.html", "text": "Не бяха открити нарушения по стопанисването на отдадената под наем част от морски плаж „Крапец-север“, показа проверка на министъра на туризма Николина Ангелкова с екип от инспектори, съобщиха от пресцентъра на Министерството на туризма. С тях беше и кметът на Община Шабла Мариян Жечев.   \r\nИвицата е разделена на три части, едната от които е дадена под наем. Осигурени са всички задължителни дейности на плажа, съгласно нормативните изисквания. \r\nМинистър Ангелкова увери, че се подготвят предложения за промени в Закона за устройството на Черноморското крайбрежие и в Закона за устройство на територията, чрез които ще бъдат групирани морските плажове според характеристиките им и ще се къмпингува само на определените за целта места. Така ще се предотврати замърсяването и ще се защити природата.", "date": "2017.07.20", "title": "Министър Николина Ангелкова провери плаж „Крапец-север“, не бяха открити нарушения"}
{"url": "http://www.focus-news.net/news/2017/07/20/2417732/stoyan-ushatov-istorik-pri-podgotovkata-na-ilindensko-preobrazhenskoto-vastanie-v-dupnitsa-se-uchredyava-komitet-edinstvo.html", "text": "При подготовката на Илинденско-Преображенското въстание в Дупница се учредява комитет „Единство“. Това каза за Радио „Фокус“- Пирин Стоян Ушатов, историк. „По това време в нашия район има солидно присъствие на македонски бежанци. Всички тези вълни тръгват в няколко посоки и повечето се оказват при нас. Някои заминават за София, а други остават тук, като се надяват, че скоро могат да се върнат по родните си места“, каза Ушатов. По думите му в Дупница като самостоятелно направление в македоно-одринските дружества са така наречените \"харамии\". „Някои са квалифицирани като полуразбойническо четничество, за грабежи, за отмъщение. Водят се от прочути войводи преди освобождението и след него. Известни са тук: Чиме Ангелов, Кочо Лютата, Кочо Муструка. Дупница става убежище на стотина харамии и техните семейства, а някои от тези харамии се задомяват и правят семейства. Това го казвам, защото участието на Дупнишко в подготовката на Илинденско-Разложкото въстание като движеща сила са именно ето тези харамии и други от местните българи, които участват\", каза Ушатов. По думите му има известни проблеми с харамиите. \"Великите сили настояват да се спре това преминаване в разни въоръжени чети, дори няколко пъти войводите ги арестуват и ги изпращат във вътрешността на страната, но те пак бягат и се връщат. Други от харамиите са осъдени на смърт и са обесени в Дупница. Затова започват да се крият“, каза Ушатов. По думите му при издирването на информация за един дупничанин е попаднал на едно такова скривалище, в което са укривани четите на Яне Сандански. „Мястото е в село Бистрица. Между харамиите също започват раздори и ние имаме един квартал - „Бишика“, в който всяка вечер е имало постоянни побоища, караници, битки между такива харамии и кандидат-четници, които чакат всеки момент да тръгнат към Македония. В потвърждение, че повечето са били бегълци, когато се сформират такива дружества в Кюстендил и Дупница, трябва да отбележим няколко имена за града: Никола Падарев, Христо Георгиев, Иван Чапрашиков, Весо Георгиев, Захари Витошански, Кочо Лютата, Спас Харизанов. Това всичко все преселници“, каза Ушатов.\r\nЛора КАЛЧЕВА", "date": "2017.07.20", "title": "Стоян Ушатов, историк: При подготовката на Илинденско-Преображенското въстание в Дупница се учредява комитет „Единство“"}
{"url": "http://www.focus-news.net/news/2017/07/20/2417734/afp-glavniyat-prokuror-na-sasht-shte-ostane-na-posta-si-vapreki-kritikite-na-donald-tramp.html", "text": "Главният прокурор на САЩ Джеф Сешънс заяви, че възнамерява да остане на поста си въпреки критиката, отправена от президента Доналд Тръмп, предаде  AFP.\r\nНа въпрос по време на пресконференция дали планира да подаде оставка Сешънс заяви че има „честта да служи като главен прокурор“. „Планирам да продължа да правя това, докато е правилно“, добави той. \r\nПо-рано в интервю Тръмп заяви, че никога не би избрал Сешънс за поста, ако е знаел, че той ще се оттегли от разследването на предполагаемата руска намеса в изборите в САЩ.   Виктор Турмаков", "date": "2017.07.20", "title": "AFP: Главният прокурор на САЩ ще остане на поста си, въпреки критиките на Доналд Тръмп"}
{"url": "http://www.focus-news.net/news/2017/07/20/2417733/d-r-georgi-georgiev-institut-za-istoricheski-izsledvaniya-pri-ban-prez-1878-1879-godina-kam-dupnitsa-preminavat-izklyuchitelno-masovi-bezhanski-pototsi-ot-makedoniya.html", "text": "През 1878- 1879 година Дупница се оказва граничен предел на българската държава и към нея преминават изключително мащабни и масови бежански потоци от Македония, които променят етническият облик на града. Това каза за Радио „Фокус“-Пирин д-р Георги Георгиев от Института за исторически изследвания при БАН. „За около няколко години Дупница от един преобладаващо турски или, условно казано, мюсюлмански град, се превръща в изцяло български източно православен град, благодарение именно на тези бежанци от Македония. Сега, помислете си само малко, че всеки един от тези бежанци е оставил свои роднини - братя, сестри, майки, дядовци и т. н. в родня си край, били те в днешна Вардарска Македония, в днешна Егейска Македония. Има един естествен стремеж към освобождение на сънародниците и, в буквалния смисъл на думата - на събратята оттатък границата. Това именно обуславя много дълготрайно ролята на Дупница, като един от центровете на тези борби за Освобождение“, каза д-р Георгиев. \r\nПо думите му през този период започват подпомагането на бежанците, т. е. - помощта да преживеят, на първо време, защото те много често идват буквално с една дреха и без дреха на гърба си. „Това са множество благотворителни инициативи - помощни комитети, организации. След това идват наред и политическите сдружения. Да кажем, че в Дупница се формира едно от първите македонски дружества в страната, което си поставя за цел именно борбата за политическо освобождение на българите в Македония“, каза д-р Георгиев. \r\nПо думите му след създаване на Вътрешната македоно-одринска революционна организация Дупница се превръща е един от нейните основните погранични пунктове. „Тук не можем да не споменем името на много известния Никола Малешевски. Не можем да не споменем името и на другата голяма фигура от Македоно- одринското движение - Яне Сандански и десетки други. Изключително масово е това движение“, каза д-р Георгиев. По думите му Яне Сандански взима участие в борбите и с оръжие в ръка. „Да не забравяме, че Никола Малешевски като пунктов началник участва изключително дейно в подготовката на въстанията, т. е. - ако го кажем на съвременен език, в логистическо осигуряване на въстаническите действия - в пренос на оръжие, на чети, складиране на облекло, храни, бойни материали и подобни други дейности“, каза д-р Георгиев.\r\n\"Благодарение на Илинденско-Преображенското въстание се изпълни политическата цел да се предизвика външна намеса\", посочи още той. „Хиляди бежанци от разложко минават през Рилския манастир и се настаняват  в Дупница и околните селища. Илинденско-Преображенското е само един етап от борбата. Твърде често в нашата историография и обществено мнение се е наложило, че Илинденско-Преображенското въстание е един героичен, но неуспешен акт, а напротив, обратното. Благодарение на Илинденско-Преображенското въстание се изпълни политическата цел да се предизвика външна намеса, подчерта д-р Георгиев. Той подчерта, че дупничани трябва да се гордеят с участието на своите предци  и трябва да се направи всичко възможно да се възкресят тези имена от забравата и да се почетат по достоен, християнски начин. „Най-малкото, тъй като, когато са загивали тези млади хора, повечето от тях са били почти деца, на по 17 или 18 години. Има един младеж, на който днес не му са знае името, но той е бил един от талантливите театрали на Дупница и в онова време, когато театралното дело не е било професионализирано и се е играло с голям ентусиазъм и на любителски начала - Захари Райчев, който загива едва 18 годишен през 1906 година при Лопово, Мелнишко. Дупничани са дали възможно най-доброто от своята младеж. Другите народи се гордеят като кажат „златна младеж“ за своята аристокрация, а ние се гордеем с това, че сме си дали „цвета“ на тази младеж, която трябва да строи България след Освобождението, огромна част от нея сме пожертвали в борбите за Македония и това важи в огромна степен за Дупница“, каза д-р Георгиев.\r\nЛора КАЛЧЕВА", "date": "2017.07.20", "title": "Д-р Георги Георгиев, Институт за исторически изследвания при БАН: През 1878- 1879 година към Дупница преминават изключително масови бежански потоци от Македония"}
{"url": "http://www.focus-news.net/news/2017/07/20/2417737/vanyo-kostin-kmet-na-obshtina-chuprene-belogradchishkiyat-sad-osadi-po-barzata-protsedura-napadatelite-na-15-godishno-momche.html", "text": "Белоградчишкият съд осъди по бързата процедура нападателите на 15-годишно момче, каза за Радио „Фокус“ – Видин Ваньо Костин, кмет на Община Чупрене. Според него полицията си е свършила добре работата, като е задържала веднага нападателите на непълнолетното момче. „Присъдата, която са получили двамата жители на местната ромска махала, са 5 дни задържане под стража. Битото момче живее в София и често гостува на баба си и дядо си в Чупрене, двамата нападатели - на 20г. и на 25г., са му нанесли побой, като различни версии има за причините за саморазправата“, обясни Ваньо Костин. Кметът добави, че в ромската махала на Чупрене често има побоища, но потърпевшите не подават сигнали в полицията.\r\nАнна ЛОЗАНОВА", "date": "2017.07.20", "title": "Ваньо Костин, кмет на Община Чупрене: Белоградчишкият съд осъди по бързата процедура нападателите на 15-годишно момче"}
{"url": "http://www.focus-news.net/news/2017/07/20/2417742/api-vazstanoveno-e-dvizhenieto-po-am-trakiya-pri-km-148-v-posoka-sofiya.html", "text": "Възстановено е движението по АМ \"Тракия\", при км 148, в посока София. Това съобщиха от пресцентъра на Агенция „Пътна инфраструктура“.", "date": "2017.07.20", "title": "АПИ: Възстановено е движението по АМ \"Тракия\", при км 148, в посока София"}
{"url": "http://www.focus-news.net/news/2017/07/20/2417740/sofiya-zelenata-zona-za-parkirane-se-razshiryava-ot-oktomvri-v-rayonite-lozenets-i-sredets.html", "text": "Окончателно - от октомври зелена зона ще има в столичните райони „Лозенец” и „Средец”. Това одобриха общинските съветници, по време на последното заседание преди лятната ваканция на местния парламент, предаде „Дарик радио”. Платеното почасово паркиране ще има вече в квартал „Яворов” между булевардите „Цариградско шосе”, „Евлоги и Христо Георгиеви”, „Михай Еминеску” и улиците „Мизия” и „Хан Омуртаг”.\r\nЗа „Лозенец” зонирането обхваща карето между булевардите „Евлоги и Христо Георгиеви”, „Драган Цанков”, „Джеймс Баучер” и „Черни връх”.\r\nОсвен това от есента платените зони ще имат ново работно време – от 08.30 до 19.30, а синята ще работи и през съботния ден от 08.30 до 18.00 часа.", "date": "2017.07.20", "title": "София: Зелената зона за паркиране се разширява от октомври в районите \"Лозенец\" и \"Средец\""}
{"url": "http://www.focus-news.net/news/2017/07/20/2417741/ruse-trima-dushi-sa-postradali-pri-dve-katastrofi-v-grada.html", "text": "Трима души са пострадали при две катастрофи за около час в града, съобщиха от пресцентъра на ОДМВР - Русе. Сигнал за първия инцидент, станал близо Сарайския мост, е постъпил на тел. 112 в 15:56 часа. Произшествието е възникнало между бус „Ситроен“ с водач 67-годишен мъж, който е излязъл от ул. \"Екзарх Йосиф\" и лек автомобил \"БМВ\", управляван от 25-годишен, който се е движел по ул. \"Сент Уан\". При удара между превозните средства са пострадали двамата водачи, които са отведени от ЦСМП в УМБАЛ – Русе.\r\nВтората катастрофа е възникнала на бул. \"България\" в Русе. Сигналът е получен чрез системата 112 в 17:00 часа. Лек автомобил „Тойота“ се е ударила в стълб. 45-годишният водач на тойотата е пострадал и е отведен в болницата за преглед. Според свидетели, инцидентът е възникнал след като от пътния възел „Охлюва“ на булеварда е навлязъл лек автомобил „Опел“, управляван от 64-годишен мъж, при което водачът на тойотата е отклонил вляво. Тази информация се изяснява.\r\nЕкипи на полицията работят на местопроизшествията по изясняване на причините и обстоятелствата, довели до ПТП, както и за регулиране на движението по натоварените в това време от денонощието участъци от пътната мрежа.\r\nИзчаква се информация от УМБАЛ – Русе за състоянието на пострадалите.", "date": "2017.07.20", "title": "Русе: Трима души са пострадали при две катастрофи в града"}
{"url": "http://www.focus-news.net/news/2017/07/20/2417738/ria-novosti-vodenata-ot-sasht-koalitsiya-sreshtu-islyamska-darzhava-saobshti-za-naneseni-26-vazdushni-udari-v-rayona-na-rakka.html", "text": "Водената от САЩ международна коалиция, бореща се срещу „Ислямска държава“ съобщи, че е нанесла за последните две денонощия 26 въздушни удара по позициите на терористите в района на сирийския град Ракка, предаде  РИА Новости.\r\n„Унищожени са шест огневи позиции на терористите, оръжеен склад и тунели“, пише в съобщение на коалицията.  От там посочиха, че удари по терористите са нанесени и на други места в Сирия и в Ирак.  Виктор Турмаков", "date": "2017.07.20", "title": "РИА Новости: Водената от САЩ коалиция срещу „Ислямска държава“ съобщи за нанесени 26 въздушни удари в района на Ракка"}
{"url": "http://www.focus-news.net/news/2017/07/20/2417725/prof-plamen-pavlov-vmro-dpmne-bi-tryabvalo-da-proyavi-pone-malko-savest-i-da-si-spomni-na-ilinden-che-tova-vastanie-beshe-vdignato-ot-balgarskata-makedono-odrinska-revolyutsionna-organizatsiya.html", "text": "ВМРО-ДПМНЕ би трябвало да прояви поне малко съвест и да си спомни на Илинден, че това въстание беше вдигнато от Българската македоно-одринска революционна организация, наричана също и Тайна македоно-одринска революционна организация, Вътрешна се появява едва през 1905 година. Това каза за Радио „Фокус“ – Пирин историкът проф. Пламен Павлов. По думите му никой не оспорва, че става дума за българска организация – нито самите ѝ членове, нито международната общественост, нито Великите сили, нито турската империя, която владее тези земи. „Така, че Груевски и неговите съпартийци трябва поне в този ден да бъдат честни пред себе си, да погледнат документите, да прочетат възванията на въстанието и на какъв език са написани – дали е някакъв друг език, различен от българския, който е езикът на Екзархията и на свободните български земи. Надявам се, че ще има някакъв момент на просветление, независимо от моя скептицизъм в това отношение“, каза още проф. Павлов. Той добави, че самото въстание е било неизбежно. „От наша гледна точка, сега, може да виждаме едни или други грешки, може да виждаме една не добра международна ситуация за това въстание, но както отбелязва проф. Светлозар Елдъров – един от най-добрите познавачи на тези проблеми в съвременната наука, в Османската империя върви един пълзящ геноцид спрямо българите и изобщо не пълзящ спрямо арменците и другите народи. Това се вижда от донесенията на комитетите на ВМОРО, от наблюденията на хората, които са в Четническия институт, от кореспонденцията – запазените писма, статии и така нататък, на големите национални водачи като Гоце Делчев, Даме Груев и всички останали. Така, че в Македония този бурен дух на българска борбеност, на желание за национално обединение никога не е стихвал и неслучайно предишната година имаме Горноджумайското въстание“, отбеляза проф. Павлов. Той уточни, че то е било организирано от Вътрешния македоно-одрински комитет, който обаче е другото лице на същата енергия. „Независимо от несъгласието на Гоце Делчев и на Даме Груев, те приемат решенията на Солунския конгрес и се включват в подготовката на въстанието. В крайна сметка, ако международната общност беше малко по-почтена спрямо нашия народ, ако ние имахме искрени защитници на българската кауза, Мюрцщегските реформи, приети след въстанието биха дали по-сериозни резултати. Така че в някакво отношение въстанието постига своите цели, защото реформена акция има. Това, че не е изпълнена, защото егоистичните цели на Великите сили не водят до последователност и настойчивост, е съвсем друг въпрос“, заяви проф. Павлов.\r\nЛивия НИНОВА", "date": "2017.07.20", "title": "Проф. Пламен Павлов: ВМРО-ДПМНЕ би трябвало да прояви поне малко съвест и да си спомни на Илинден, че това въстание беше вдигнато от Българската македоно-одринска революционна организация"}
{"url": "http://www.focus-news.net/news/2017/07/20/2417736/dots-d-r-valentin-kitanov-yuzu-neofit-rilski-rakovoditelite-na-ilindensko-preobrazhenskoto-vastanie-kultivirat-v-naselenieto-nadezhdata-che-balgariya-shte-pomogne-na-svoya-poroben-brat.html", "text": "В продължение на десетилетие ръководители на ВМОРО и в последствие - ръководителите на Илинденско-Преображенското въстание, култивират в населението надеждата, че България ще помогне на своя поробен брат и ще се намеси. Това каза за Радио „Фокус“ – Пирин доц. д-р Валентин Китанов, историк и ръководител на катедра „История“ към Югозападен университет (ЮЗУ) „Неофит Рилски“-Благоевград. По думите му в действителност такава намеса има дълбоко негативен психологически ефект върху мисленето на македонския и тракийския българин. \r\n„Считам, че такава намеса е голяма грешка и може би това е моментът, в който ако България се беше намесила, тя щеше да се радва на цялостната поддръжка на една единна революционна организация, на цялостната поддръжка на населението на Македония и Одринска Тракия. Разбира се, обстановката е неблагоприятна от гледна точка на това, че Османската империя, Сърбия, Гърция и Великите сили са против българска намеса, нещо повече – официално България получава по дипломатически път евентуални заплахи от Великите сили, че ако се намеси, ще последват негативни реакции“, каза още доц. д-р Валентин Китанов. \r\nСпоред него все пак трябва да разберем, че събитията от 1903 година не са били само събития за българите в Македония и Одринска Тракия. „Това беше общобългарско събитие. Тогава се решаваше съдбата на цяла България, една друга, съвсем различна от днешната България. Така че, България, с риск да си навлече много неприятности, трябваше да търси формула за военна намеса във въстанието“, подчерта доц. д-р Валентин Китанов.\r\nЛивия НИНОВА", "date": "2017.07.20", "title": "Доц. д-р Валентин Китанов, ЮЗУ „Неофит Рилски“: Ръководителите на Илинденско-Преображенското въстание култивират в населението надеждата, че България ще помогне на своя поробен брат"}
{"url": "http://www.focus-news.net/news/2017/07/20/2417743/gd-granichna-politsiya-5-km-e-kolonata-ot-tovarni-avtomobili-na-izhod-na-gkpp-dunav-most-vidin-opashkata-na-izhod-na-gkpp-dunav-most-ruse-opashkata-e-25-km.html", "text": "5 км е колоната от товарни автомобили на изход на ГКПП \"Дунав мост - Видин\", опашката на изход на  ГКПП \"Дунав мост - Русе\" опашката е 2,5 км. Това съобщиха от пресцентъра на ГД \"Гранична полиция\". На българо-гръцката граница трафикът е интензивен и в двете посоки (вход и изход) на ГКПП \"Маказа\" и на ГКПП \"Кулата\". На българо-сръбската граница трафикът на ГКПП \"Калотина\" е интензивен и в двете посоки (вход и изход).  Нормален е трафикът на всички пунктове по границите с Македония и Турция.", "date": "2017.07.20", "title": "ГД \"Гранична полиция\": 5 км е колоната от товарни автомобили на изход на ГКПП \"Дунав мост - Видин\", опашката на изход на  ГКПП \"Дунав мост - Русе\" опашката е 2,5 км"}
{"url": "http://www.focus-news.net/news/2017/07/20/2417744/pregled-na-mezhdunarodnite-novini-do-18-chasa-agentsiya-fokus.html", "text": "След края на втория рунд на преговорите в Брюксел главният преговарящ на Европейския съюз по въпросите за Брекзит Мишел Барние призова Лондон да изясни позицията си по ключови въпроси като „бракоразводната сметка“ и правата на европейските граждани в страната.\r\n„Тази седмица бе време за време за представяне, третият кръг ще бъде за изясняване \", подчерта Барние на съвместна пресконференция с британския му колега Дейвид Дейвис, проведена в централата на Европейската комисия.\r\n*** Британският министър-председател Тереза Мей отбеляза най-ниското равнище на одобрение сред населението месец след избирането си, отбелязван някога в историята от човек на този пост, според проучване на „Ипсос Мори“.\r\nСпоред допитването 34% смятат, че са доволни от Тереза Мей, докато 59% сочат, че са недоволни. Това е най-ниското одобрение към нея, откакто предишният министър-председател Дейвид Камерън подаде оставка.\r\nЕдинственият друг министър-председател на Великобритания, получил негативен рейтинг месец след избирането си е бил Тони Блеър, получил -13% рейтинг през 2005 г. заради решенията му относно Войната в Ирак.\r\n„Равнището на одобрение към г-жа Мей е безпрецедентно – от исторически пик в началото на предизборната ѝ кампания до исторически спад само един месец след изборите“, посочи директорът на отдел политически изследвания на „Ипсос Мори“ Гидиън Скинър. \r\n*** Полицията във федералната германска столица Берлин информира, че един от терминалите на летище „Шьонефелд“ е евакуирано заради подозрителен предмет. Съответното съобщение е публикувано на официалния профил на правоохранителните органи в социалната мрежа „Туитър“.\r\n„В момента се поставят бариери на Терминал Д на летище „Шьонефелд“ заради подозрителен обект“, се казва в разпространеното съобщение.\r\n***. В четвъртък Анкара обвини Германия в „огромна политическа безотговорност“, след като Берлин отправи нови предупреждения към гражданите си, планиращи да посетят Турция.\r\n„Изпращайки съобщение…. (към германците), да им кажат, че не е безопасно да пътуват в Турция, е голяма политическа безотговорност“, заяви Ибрахим Калън, говорител на държавния глава Реджеп Тайип Ердоган.\r\n„Не приемаме това“, допълни говорителят в телевизионен коментар. \r\n*** Въпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната\r\nДолната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители. \r\n***. Полицията на САЩ и Европол обявиха, че са разбили два огромни магазини в „тъмната мрежа на интернет“, които са позволявали анонимна продажба на наркотици, софтуерни вируси и оръжие.\r\nГлавният прокурор на САЩ Джеф Сешънс обяви, че интернет сайтовете „АлфаБей“ и „Ханза“ са имали десетки хиляди продавачи на дрога и други незаконни стоки, предлагащи на повече от 200 хил. клиенти по целия свят.\r\n„Този случай, разследван от агенти и прокурори, показва, че никой не може да се укрие. Ще ви намерим, ще разбием мрежата ви и ще ви съдим“, заяви Сешънс в предупреждение срещу търговците в „тъмната мрежа“.\r\n*** Водената от САЩ международна коалиция, бореща се срещу „Ислямска държава“ съобщи, че е нанесла за последните две денонощия 26 въздушни удара по позициите на терористите в района на сирийския град Ракка.\r\n„Унищожени са шест огневи позиции на терористите, оръжеен склад и тунели“, пише в съобщение на коалицията. От там посочиха, че удари по терористите са нанесени и на други места в Сирия и в Ирак.\r\n***", "date": "2017.07.20", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/20/2417748/sofiya-tri-avtomobila-sa-katastrofirali-na-bul-tsarigradsko-shose-nyama-postradali.html", "text": "Три автомобила са катастрофирали на бул. Цариградско шосе, няма пострадали. Това съобщиха за Агенция \"Фокус\" от пресцентъра на МВР. Инцидентът е станал в района на спирка „Студентски общежития“ в посока центъра. Сигналът за катастрофата е подаден в 17.20 часа.", "date": "2017.07.20", "title": "София: Три автомобила са катастрофирали на бул. Цариградско шосе, няма пострадали"}
{"url": "http://www.focus-news.net/news/2017/07/20/2417751/vitsepremierat-ekaterina-zaharieva-i-ministarat-na-pravosadieto-tsetska-tsacheva-sa-poiskali-tehnicheska-pomosht-ot-sluzhbata-za-podkrepa-na-strukturnata-reforma-spryamo-sadilishtata-v-balgariya.html", "text": "На 21 юни 2017 г. с писмо на заместник министър-председателя по съдебната реформа и министър на външните работи Екатерина Захариева и на министъра на правосъдието Цецка Цачева е поискана техническа помощ от Службата за подкрепа на структурната реформа спрямо съдилищата в България. Предложението е тя да се проведе по модела на експертната мисия, която през 2016 г. изготви независим анализ на структурния и функционален модел на Прокуратурата в Република България. Предложението е да се сформира работна група от съдии от държави-членки на ЕС, които да направят работни посещения в България и представяне на окончателен доклад с констатации и препоръки. Това съобщиха от пресцентъра на Министерство на външните работи. Със същото писмо се иска и външна експертна помощ за Инспектората на Висшия съдебен съвет, свързана с обмяната на опит и добри практики с органи в държави от ЕС, които имат сходни правомощия. \r\nПисмото е изпратено до Валдис Домбровски, заместник-председател на ЕК, наблюдаващ работата на Службата за подкрепа на структурната реформа, до Франс Тимерманс, първи зам.-председател на ЕК, и до Александър Италианер, генерален секретар на ЕК. \r\nВ писмото се казва, че \"Помощта, предоставена от Службата, във връзка с техническата помощ за реформата в Прокуратурата на Република България, е от огромно значение при изпълнение на препоръките от последния Доклад за напредъка на България по Механизма за сътрудничество и проверка /януари 2017 г./. Вземайки предвид ползотворността на предоставената техническа помощ, с настоящото писмо отправяме искане до ЕК – Служба за подкрепа на структурните реформи за предоставяне на такава помощ и през 2017 г. Основните наши усилия са концентрирани в областта на съдебната реформа и посочените препоръки по Механизма за сътрудничество и проверка. Ние считаме за необходимо провеждането на мисии и по отношение на други институции в съдебната система на Република България и за независимостта и интегритета на магистратите\". \r\nТехническото задание на експертната мисия, както и програмата за посещенията на съдиите, ще бъдат изготвени в съгласуване със заинтересованите институции – върховните съдилища и Инспектората на ВСС.", "date": "2017.07.20", "title": "Вицепремиерът Екатерина Захариева и министърът на правосъдието Цецка Цачева са поискали техническа помощ от Службата за подкрепа на структурната реформа спрямо съдилищата в България"}
{"url": "http://www.focus-news.net/news/2017/07/20/2417747/peter-siyarto-ungariya-stoi-redom-do-polsha-v-borbata-y-sreshtu-bryuksel.html", "text": "Унгарският министър на външните работи Петер Сиярто заяви, че Унгария стои редом до Полша и че призовава Европейската комисия да не прекрачва правомощията си, предаде  Reuters.\r\nЕС даде на Полша седмица да прекрати правосъдната си реформа, която според Брюксел ще постави съда под пряк правителствен контрол, което би подкопало върховенството на закона. \r\nСиярто заяви, че ЕК иска да се меси във вътрешните дела на Полша и не трябва да „действа като политическо тяло“.  „Стоим редом с Полша и призоваваме ЕК да не надхвърля правомощията си“, посочи той.  Виктор Турмаков", "date": "2017.07.20", "title": "Петер Сиярто: Унгария стои редом до Полша в борбата й срещу Брюксел"}
{"url": "http://www.focus-news.net/news/2017/07/20/2417749/prof-bozhidar-dimitrov-nim-prez-1903-g-organizatsiya-sazdadena-ot-balgarskoto-voenno-razuznavane-po-zhelanie-na-balgarskiya-politicheski-elit-organizira-izbuhvaneto-na-ilindensko-preobrazhenskoto-vastanie.html", "text": "През лятото на 1903 година, една организация, създадена 10 години по-рано от българското военно разузнаване, по желание на българския политически елит организира избухването на Илинденско-Преображенското въстание. Това каза за Радио „Фокус“ – Пирин проф. Божидар Димитров, директор на Национален исторически музей. Той обясни, че всъщност самата организация има няколко имена до Илинденското въстание, като най-първото е Български македоно-одрински революционни комитети, второто - Тайна македоно-одринска революционна организация. „Тя е била водена от български офицери от военното разузнаване. Това са  Гоце Делчев и Даме Груев, и Гьорче Петров, и Иван Гарванов и много други. Тази организация трябвало да обедини българите от Черно море до албанските планини и въобще в тази част от българските земи, които остават в рамките на Османската империя, и която с едно всенародно въстание да поиска намесата на Великите сили – да разрешат българския проблем в Османската империя по начин, по който беше разрешен през април 1876 година. Приликите в действията и намеренията са повече от очевидни. ВМРО наистина издига концепцията за отделна независима автономна държава, но на българското население, а не на някакво друго измислено 50 – 60 години по-късно – македонско население. Това е така, защото българският политически елит прекрасно си дава сметка, че Великите сили не биха позволили България да се увеличи с 80-00 хил. кв. км и да стане велика сила, поне по територия. Те знаели, че много бързо великите сили по територия в Европа, стават велики сили във военно и икономическо отношение“, каза още проф. Димитров. Според него затова въстанието се води изцяло от България и българския политически елит, който е на власт. „Той директно снабдява въстаниците с оръжие, „откраднато“ от българските казарми, формира в България чети, начело с български офицери, някои от които имат висок чин – да речем генерал Цончев или полковник Янков. Въстанието избухва поради многобройните провали, които стават. Това изнервя изключително много въстаниците и на 4 януари 1903 година вземат решение да вдигнат въстание. Много от ръководителите, включително и Гоце Делчев, предупреждават, че това ще бъде един ужасен край на тяхното дело, Даме Груев обаче отговаря: „По-добре ужасен край, отколкото мъки безкрай“, отбеляза проф. Димитров. Той уточни, че въстанието избухва, като се взема решението 7-те окръга на организацията да преценят как да въстанат – дали масово да въстане населението или да се излъчат чети, които да отидат в гората, където да започнат въоръжената борба. „В крайна сметка въстанието избухва масово само в 2 от 7-те окръга – в Одринския район и по-конкретно в Странджансакта му част и в Битолския революционен окръг. Навсякъде другаде действията се изразяват в участие на чети, което е добре, защото позволява да се запази икономическият потенциал и населението на въстаналите селища“, заяви проф. Божидар Димитров.\r\nЛивия НИНОВА", "date": "2017.07.20", "title": "Проф. Божидар Димитров, НИМ: През 1903 г. организация, създадена от българското военно разузнаване, по желание на българския политически елит организира избухването на Илинденско-Преображенското въстание"}
{"url": "http://www.focus-news.net/news/2017/07/20/2417745/dots-d-r-valentin-kitanov-yuzu-neofit-rilski-dokumentite-ot-1903-godina-dokazvat-che-ilindensko-preobrazhenskoto-vastanie-e-balgarsko.html", "text": "Документите от 1903 година доказват, че Илинденско-Преображенското въстание е българско. Това каза за Радио „Фокус“ – Пирин доц. д-р Валентин Китанов, историк и ръководител на катедра „История“ към Югозападен университет „Неофит Рилски“-Благиевград. По думите му спекулациите в Македония, че събитията на Илинден 1903 година са тяхно въстание, не са от скоро. „Те са откакто съществува т. нар. скопска македонистка историография. Безспорно е, че масовото участие в него е на българите, не се изключва и участието на други. Не е важно какво мисли скопската историография. Важно е какво показват документите и какво е истинското състояние на тогавашните събития. Самата османска империя разбира това като български действия и българско въстание. Великите сили очакват България да се намеси, защото това е българско въстание. Самите въстаници търсят подкрепата на България, така че това са безспорни факти, които не могат да бъдат преиначени от една последвала промяна, която е настъпила във Вардарска Македония и част от тази промяна е една нова историография, която се опитва да преиначи историята с оглед на едно променено настояще“, каза още доц. д-р Китанов.\r\nТой коментира също, че професионално ангажираните в историческата гилдия познават много добре събитията от 1903 година. „Вероятно и една голяма част от наследниците на участвалите в това велико събитие, по линия на спомените и родовите хроники, познават тези събития, но не всеки българин познава и усеща значението на това събитие. Това бе битка за цяла България. Само един факт ще посоча – най-масово е движението в граничните райони с Гърция – Битолско и Солунско. Докато при Горноджумайското въстание имаме движение в периферията между Османската империя и Княжество България, сега имаме въстание в гранична зона с Гърция. Това категорично доказва българската етническата плътност на Македония и етническото й разпределение, присъствието на българите в тази част на Османската империя“, отбеляза доц. д-р Валентин Китанов. \r\nСпоред него най-важното, което трябва да знаем за Илинденско-Преображенското въстание, е че то е било битка за земята ни. „Българите имаха самочувствието, че това е тяхната земя и затова така жертвоготовно участваха в това въстание, проляха много кръв, дадоха много жертви, лишиха се от много неща, в името на това да докажат, че това е тяхната земя и те искат да живеят свободно“, заяви доц. д-р Валентин Китанов.\r\nЛивия НИНОВА", "date": "2017.07.20", "title": "Доц. д-р Валентин Китанов, ЮЗУ „Неофит Рилски“: Документите от 1903 година доказват, че Илинденско-Преображенското въстание е българско"}
{"url": "http://www.focus-news.net/news/2017/07/20/2417750/radio-svobodna-evropa-makedoniya-spored-antonio-miloshoski-sporazumenieto-mezhdu-balgariya-i-makedoniya-tryabva-da-bade-razgledano-na-otkrito-zasedanie.html", "text": "Антонио Милошоски от македонската опозиционна партия  ВМРО-ДПМНЕ заяви, че редица депутати съгласно чл. 67 от конституцията на страната ще   внесат искане за свикване на извънредно заседание на парламента за разглеждане на споразумението между Македония и България на открито, а не на тайно заседание, предава македонското електронното издание „Радио Свободна Европа“.\r\nМилошоски  подчерта, че парламентът и правителството трябва да отворят обществена дискусия за македонско-българския договор за добросъседство, за да може обществеността да знае какво ще бъде подписано и каква ще бъде ползата от текста за България и колко може да бъде вредата за Македония.\r\nМилошоски посочи, че се забелязват пет съществени слабости, които правят  договора вреден за интересите на Македония. „ВМРО-ДПМНЕ очаква парламентът да проведе спешно и открито заседание относно договора“, заяви Милошоски. Виктор Турмаков", "date": "2017.07.20", "title": "Радио „Свободна Европа“ (Македония): Според Антонио Милошоски споразумението между България и Македония трябва да бъде разгледано на открито заседание"}
{"url": "http://www.focus-news.net/news/2017/07/20/2417755/ministar-nikolina-angelkova-proveri-plazh-v-balchik.html", "text": "Министърът на туризма Николина Ангелкова направи проверка на плаж „Балчик-централен“ във връзка с постъпили сигнали, съобщиха от пресцентъра на Министерството на туризма. \r\n\"На наемателя е изпратено предписание за почистване на ивицата\", посочи министър Ангелкова. При инспекцията се установи, че на плажа работи пункт с медицинска сестра, но бе констатирано,  че са поставени преместваеми обекти извън одобрената от министерството схема за разполагането им. До наемателя на плажа ще бъде изпратено писмо за премахване на обектите според изискванията, каза министърът на туризма.", "date": "2017.07.20", "title": "Министър Николина Ангелкова провери плаж в Балчик"}
{"url": "http://www.focus-news.net/news/2017/07/20/2417746/dots-d-r-petar-nenkov-voenen-istorik-ilindentsi-ot-1903-ta-sa-dostoyni-uchenitsi-po-mazhestvo-i-rodolyubie-na-slavnite-apriltsi-ot-1876-ta-g.html", "text": "Илинденци от 1903-та са достойни ученици на своите учители по мъжество и родолюбие – славните априлци от 1876-та. Това каза в предаването „Със славната  2-ра Тракийска дивизия – За честта на България” на Радио „Фокус”-Пловдив доц. д-р Петър Ненков, военен историк. „Заловеният от турците воденичар Кузо от Костурско, след като е печен на бавен огън върху мангал, като Васил Петлешков от Брацигово си разпаря стомаха със скрит нож, опасявайки се, че няма да издържи на мъките и ще издаде своите другари“, посочи Петър Ненков. „Четникът Алексо Банов повтаря подвига на Кочо Честименски и Спас Гинев от Перущица“, добави той и допълни, че обкръжен от глутница озверели поганци в родното си село Загоричане, той прострелва смъртоносно родната си майка, жена, сестра, дете и с последния куршум слага край на своя живот.  \r\nПо думите на Ненков тези българи тогава са били горди в живота и свободни в смъртта си, когато настава погромът на въстанието, над селищата ляга сянката на кървавия ятаган, към майка България тръгва нескончаемият поток от бежанци, оставяйки след себе си своите опожарени селища. „Сянка на отчаяние и мъка се загнездва у хората, разделяйки се завинаги с бащиния край. Но и в тези трагични дни, ”смъртните дружини” се хвърлят като разярени лъвове и показват чудеса от храброст, за да  осигурят изтеглянето към границата на хиляди обезумели от ужас жени, деца и старци“, каза още доц. д-р Петър Ненков. \r\nТой посочи още примера на баба Мария Тенишева, която също свети като ярка звезда от тези дни. Арестувана от турските власти като майка на комити, при разпита, провеждан лично от пашата, коравата българка се държи достойно и не предава своите чеда. Като легендарната баба Тонка Обретенова тя заклеймява турските жестокости при потушаването на въстанието и изстрелва от упор в лицето на слисания от дързостта и паша думите: „Българското черво е дълго и жилаво, ага, и колкото и да го късате, пак ще остане от него и ние пак ще се развъдим и пак ще се борим за своята свобода!”.\r\n„Ще минат години и този паша, който удавя в огън и кръв въстанието в Странджа и Одринска Тракия ще вдигне на 13 март 1913 г. бяло знаме пред нахлуващите български войски в Одринската крепост и ще получи справедливо възмездие за хилядите избити жени, деца и старци“, добави военният историк. Според Ненков никой никога не ще съумее да изтрие от народната памет нравственото величие и героизма на апостолите Гоце Делчев и Яне Сандански, Гьорче Петров и Даме Груев, Лазар Маджаров и Пере Тошев, повели народа в люта борба за свобода и човешки правдини с онези страшни песни, които и днес ни карат да настръхваме.\r\nЦветана ТОНЧЕВА", "date": "2017.07.20", "title": "Доц. д-р Петър Ненков, военен историк: Илинденци от 1903-та са достойни ученици по мъжество и родолюбие на славните априлци от 1876-та г."}
{"url": "http://www.focus-news.net/news/2017/07/20/2417753/prof-bozhidar-dimitrov-nim-ilindensko-preobrazhenskoto-vastanie-e-balgarsko-ne-na-100-a-na-110.html", "text": "Илинденско-Преображенското въстание е българско не на 100, а на 110 %. Това каза за Радио „Фокус“ – Пирин проф. Божидар Димитров, директор на Национален исторически музей. По думите му включително оръжието на въстаниците е българско. „За моя голяма изненада, един македонски историк, който се казва Александър Стойчев, и който аз смятах, че е от новата генерация историци на Македония, които лека по лека ще започнат да признават реалностите, защото историята не е това, което си „смучеш от пръстите“, а това което се случва. За моя голяма изненада именно той заяви, че България няма нищо общо с това въстание, даже била арестувала дейците му, хвърляла ги по затворите – по-голяма върховна глупост не бях чувал. Очевидно трябва да се борим с такива твърдения“, каза още проф. Димитров. Според него не само България и Македония, но и всеки други две различни нации е трудно да имат общи празници. „Те са македонци, ако са българи – да, може да имаме общи празници, но те твърдят, че не са българи. Когато престанат да твърдят това нещо може и да честваме заедно“, заяви проф. Димитров.\r\nТой коментира също, че един от най-силните завети на Илинденско-Преображенското въстание е, че трябва да имаме безусловна преданост към България. „Това е, което излиза пред нас и което трябва да бъде същото дори днес пред всеки българин. Въстаниците са били грамотни хора, минали през училище и са знаели, че въстанието им е обречено на военно поражение, така както на военно поражение бе обречено и Априлското въстание. Въпреки това, те се надяваха на политическа победа. Те са очаквали, че в резултат на техните жертви, техните изгорени къщи, изнасилени жени и убити деца, Великите сили ще се намесят и ще освободят тези краища. Това не стана и за съжаление, Априлското въстание не можа да се повтори“, отбеляза проф. Димитров.\r\nЛивия НИНОВА", "date": "2017.07.20", "title": "Проф. Божидар Димитров, НИМ: Илинденско-Преображенското въстание е българско не на 100, а на 110 %"}
{"url": "http://www.focus-news.net/news/2017/07/20/2417757/aktsenti-v-sutreshniya-blok-dobro-utro-balgariya-na-radio-fokus.html", "text": "ГЕРБ поиска нова регулация за поземлените отношения, така че на земеделската земя да не се гледа като на стока за търговия. Очаква се в следващите месеци Европейската комисия да излезе с наръчник, в който ще бъдат описани всички допустими критерии за регулация на поземлените отношения, които всяка страна членка може да приложи в националните си законодателства. С коментар по темата ще чуем евродепутата от ГЕРБ/ЕНП Владимир Уручев. \r\nДобавката за прослужено време остава засега. Това стана известно след извънредната среща от вчера на синдикатите с министър-председателя Бойко Борисов. По темата ще разговаряме с независимия финансов експерт Мика Зайкова.\r\nЗа нерегламентираната търговията на храни от улиците и по плажовете, за какво да внимаваме и защо глобите не плашат тези търговци – на тези и други въпроси ще ни отговори д-р Златина Димова, директор на Областна дирекция по безопасност на храните – Варна. \r\nМалко по-късно ще насочим вниманието си към Пловдив, където в началото на август градът ще бъде домакин за 23-ти път на Международен фолклорен фестивал. Колко са чуждестранните ансамбли, от кои държави и каква е програмата в тазгодишното издание на фестивала, ще разберем от репортажа на колегата Кристиян Гаров от Радио „Фокус“ Пловдив. \r\nТези и още теми – в сутрешния блок на Радио „Фокус“ „Добро утро, България“ до 10.00 часа с водещ Милослава Ангелова.", "date": "2017.07.20", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/20/2417754/afp-turtsiya-zayavi-na-germaniya-che-otnosheniyata-pomezhdu-im-ne-mogat-da-se-osnovavat-na-iznudvane-i-zaplahi.html", "text": "Турското правителство посочи на Германия, че отношенията помежду им не могат да се основават на „изнудване и заплахи“, след като германския външен министър Зигмар Габриел заяви, че ще предприеме мерки, които ще намалят германските инвестиции в Турция, заради ескалиращия спор между страните, предаде  AFP.\r\n„Нашите отношения не могат да се развиват, основани на изнудване и заплахи, а чрез международно признати норми и принципи“, пише в официално заявление на турското външно министерство. От там обвиниха Габриел, че „подхожда едностранно и изкривено“.  Виктор Турмаков", "date": "2017.07.20", "title": "AFP: Турция заяви на Германия, че отношенията помежду им не могат да се основават на „изнудване и заплахи“"}
{"url": "http://www.focus-news.net/news/2017/07/20/2417758/ministar-nikolina-angelkova-globi-ot-10-do-50-hil-leva-shte-nalozhi-ministerstvoto-na-turizma-za-nereglamentirano-razpolagane-na-plazhni-prinadlezhnosti-na-plazh-rusalka-tsentralen.html", "text": "Глоби от 10 до 50 хил. лева ще наложи Министерството на туризма за нерегламентирано разполагане на плажни принадлежности на плаж Русалка-централен. Това съобщи за Радио „Фокус“ министърът на туризма Николина Ангелкова след установените нарушения при проверките на плажовете в района на Русалка. Министър Ангелкова допълни, че на плажовете, които са неохраняеми, се събират нерегламентирано такси за ползване инфраструктурата на комплекса. „Това, което сме сигнализирали и сме отправили като искане към Община Каварна, е да се осигури максимален достъп чрез общински път на хората, които искат да плажуват на тези плажове. Проверките продължават през цялото лято, аз лично участвам в голяма част от тях. Колегите непрекъснато проверяват както по Северното, така и по Южното Черноморие, мобилните групи са навсякъде“, увери министърът на туризма. Николина Ангелкова подчерта, че проверяващите реагират на всеки получен сигнал, който туристите изпращат, за да се действа максимално бързо.", "date": "2017.07.20", "title": "Министър Николина Ангелкова: Глоби от 10 до 50 хил. лева ще наложи Министерството на туризма за нерегламентирано разполагане на плажни принадлежности на плаж Русалка - централен"}
{"url": "http://www.focus-news.net/news/2017/07/20/2417752/prof-plamen-pavlov-obstanovkata-predi-izbuhvaneto-na-ilindensko-preobrazhenskoto-vastanie-e-bila-tvarde-izostrena-zasileni-sa-bili-gratskata-i-srabskata-propaganda.html", "text": "Обстановката преди избухването на Илинденско-Преображенското въстание е била твърде изострена, засилени са били гръцката и сръбската пропаганда, като става въпрос за мародерска линия на обезбългаряване на определени райони. Това каза за Радио „Фокус“ – Пирин историкът проф. Пламен Павлов. По думите му всичко това малко или много е поощрявано от турската власт. „Когато е взето решението за въстанието и на Смилевския конгрес, когато се решава то да започне са определени следните дати - на 20 юли по стар стил, или на 2 август по нов стил, на Илинден в Македония, съответно на 6 – 19 август – Преображение, в Странджа и Одринска Тракия, и по-късно, 14 – 27 септември – Кръстовден, в Серския окръг и в най-източната част на Егейска Македония и Беломорието. В общи линии виждаме, че няма някаква съпротива от страна на революционните дейци, напротив ,има едно подценяване на това решение. За съжаление в навечерието на въстанието загива Гоце Делчев и това малко или много се отразява недобре на бъдещата организация, но в крайна сметка щабът, начело с Дамян Груев, Борис Сарафов и Анастас Лозанчев, има пълен контрол над ситуацията. Ако погледнем самите програмни документи, самите обръщения, самите призиви към окръжното, което е пратено към Централния комитет, ще видим, че то е абсолютно в духа на заветите на Левски. Тъй като ние на 18-ти отбелязахме 180 години от рождението на нашия най-голям национален герой, то нека кажем, че той е национален герой и на българите в Македония, колкото и македонските историци да се опитват да го отстранят от историята на Македония“, каза още проф. Павлов. \r\nСпоред него в крайна смета вътрешната организация, създадена от Левски, е планирала освобождение на всички български земи – Мизия, Тракия и Македония, там, където е живял българинът. „И всъщност нека да припомни, че Апостолите на свободата в Македония, които са най-вече Гоце Делчев и Даме Груев, съставяха комитети, четейки откъси от „Записки по българските въстания“ на Захари Стоянов, с образа на Левски, с образа на Ботев. Всичко това, днешната македонска пропаганда се опитва да го изтрие от паметта на нашите сънародници, а това е много голямо кощунство, много голям грях и е крайно време някои морални принципи да намерят място в днешната македонска културна, ако я наречем така, среда“, подчерта проф. Павлов. \r\n„Наистина и до днес има спорове и те ще продължават да съществуват и за в бъдеще – дали е трябвало изобщо да избухва това въстание, дали не е един отчаян акт, който е довел до хиляди жертви и до огромна покруса в земи, населени с българи, и то - здраво патриотично настроени. В това отношение дискусията в науката ще продължи. От днешна гледна точка ние, обаче, може само да се преклоним пред подвига на тези наши сънародници от Македония, Тракия и Беломорието, които жадуваха за свобода и обединение със свободната българска държава. Не бива да забравяме, че основната цел на това въстание, макар и под автономистки лозунги, е да се постигне рано или късно обединение в целокупна България – това, което е мечтата на всички наши деди от 1878 година и от преди това, разбира се, но особено след злощастния Берлински договор, който разпокъса Отечеството на много части“, подчерта проф. Павлов. \r\nТой заяви, че стремежът на елита на нацията, на нейната младеж, на интелигенцията и въобще - на целокупния народ, е било националното обединение. „Така че, тази година, когато се надявам, че ще успеем да отбележим годишнината от това въстание заедно с Република Македония, този рефрен за националното обединение трябва да го преосмислим по един или друг начин, независимо, че не може да очакваме някакви невероятно резултати. Все пак, дано това се случи и на 2 август да бъде подписан заветният договор за добросъседски отношения и да се осъществи независимо от формата – дали ще бъде много официална, или по-малко, общото честване на тази светла дата в общата история на нашия разделен народ“, каза още проф. Павлов.\r\nЛивия НИНОВА", "date": "2017.07.20", "title": "Проф. Пламен Павлов: Обстановката преди избухването на Илинденско-Преображенското въстание е била твърде изострена, засилени са били гръцката и сръбската пропаганда"}
{"url": "http://www.focus-news.net/news/2017/07/20/2417759/agerpres-rumanskiyat-ministar-predsedatel-i-donald-tusk-sa-obsadili-kursa-na-moldova-kam-es.html", "text": "По време на телефонен разговор с председателя на Европейския съвет Доналд Туск, румънският министър-председател Михай Тудосе заяви, че Румъния ще продължи да подпомага Молдова и ще подкрепа нейното пътуване към ЕС, предаде  Agerpres.\r\nСпоред официални източници от Румъния Тудосе е заявил на Туск, че Румъния ще продължи да бъде най-ангажираната страна членка на ЕС при убеждаването на Молдова да запази своя европейски курс.  \r\nТудосе ще посети Молдова в петък, 21 юли.   Виктор Турмаков", "date": "2017.07.20", "title": "Agerpres: Румънският министър-председател и Доналд Туск са обсъдили курса на Молдова към ЕС"}
{"url": "http://www.focus-news.net/news/2017/07/20/2417761/prezidentat-rumen-radev-balgariya-ima-silen-glas-i-znachim-prinos-v-debata-za-obshtata-evropeyska-sigurnost-i-otbrana.html", "text": "България е активен и амбициозен участник в дебата за общата европейска политика за сигурност и отбрана. Задълбочаването на координацията между държавите членки в тази сфера е стъпка към задълбочаване на  интеграцията в ЕС в името на сигурността на европейските граждани. Това заяви президентът Румен Радев на среща със заместник-председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен, съобщиха от прессекретариата на държавния глава.   \r\nРумен Радев и Юрки Катайнен обсъдиха актуални въпроси от дневния ред на България и ЕС - подобряването на достъпа на малките и средни предприятия до европейско финансиране, прилагането на европейския план за действие в областта на отбраната и задълбочаване на сътрудничество между европейските научноизследователски центрове.  \r\n„Бъдещите европейски проекти в областта на отбраната не трябва да дублират, а да допълват и засилват способностите на НАТO. Интегрирането на наличните възможности на отделните държави членки на ЕС в общи европейски проекти за отбрана ще донесе значима добавена стойност към сигурността на общността, заяви Румен Радев.   \r\nКиберсигурността беше определена като ключова сфера, в която да се развива сътрудничеството на европейско ниво. Румен Радев и Юрки Катайнен се обединиха около мнението, че за да бъдат реализирани пълноценно дигиталната икономика и свободата на данните в ЕС, е необходимо да бъде създадена устойчива и защитена кибер среда за европейските граждани.", "date": "2017.07.20", "title": "Президентът Румен Радев: България има силен глас и значим принос в дебата за общата европейска сигурност и отбрана"}
{"url": "http://www.focus-news.net/news/2017/07/20/2417762/sdsm-satrudnichestvoto-sas-sasedite-e-v-interes-na-makedoniya.html", "text": "Според управляващата в Македония партия СДСМ в интерес на гражданите и правителството на Македония е да има добро сътрудничество със съседните страни и да се сложи край на кавгите и изолацията. Партията излезе със съответното заявление като реакция спрямо изказването на депутата от опозиционната партия ВМРО-ДПМНЕ Антоний Милошоски, според което ще се внесе искане за свикване на спешно открито заседание на парламента за разглеждане на споразумението между Македония и България, предава македонското електронното издание „Радио Свободна Европа“.\r\nОт СДСМ заявиха, че Милошоски днес е казал много неистини, въпреки че като председател на комисията по външни работи в парламента би трябвало да има пълна представа за проекта на договора за добросъседство с България.\r\nВ реакцията се добавя, че за договора гражданите ще бъдат напълно и своевременно информирани, а решенията по всички въпроси ще носи парламентът. Виктор Турмаков", "date": "2017.07.20", "title": "СДСМ: Сътрудничеството със съседите е в интерес на Македония"}
{"url": "http://www.focus-news.net/news/2017/07/20/2417756/prezidentat-rumen-radev-ako-pravitelstvoto-ne-pridvizhi-proektite-za-modernizatsiya-na-armiyata-shte-se-okazhem-na-opashkata-na-nato.html", "text": "Ако правителството не придвижи проектите за модернизация на армията, ще се окажем на опашката на НАТО. Това каза президентът Румен Радев по време на традиционната годишна среща на посланиците на Република България, предаде репортер на Агенция „Фокус“. „Един от най-важните фактори за успех във външната ни политика сте именно вие – посланиците. Аз имам ясни ангажименти и ще правя всичко възможно, ще държа посланиците да бъдат хора с доказан професионализъм, с опит, с ерудиция и с изключително положително отношение и мотивация за работа за България“, обърна се президента към дипломатите. „Знам, че в момента е трудно, не достигат ресурси за посолствата. Българите по чужбина се увеличават, а нашите консулски представителства намаляха и знам, че правителството прави, каквото е по силите му, в рамките на този бюджет да решаваме тези въпроси, но всичко трябва да се прави в името на гражданите на България“, допълни той. \r\nПрезидентът се спря на някои от аспектите на външната ни политика. \r\nПо темата за НАТО той отбеляза, че на първата среща с президента Тръмп в Брюксел през ясно е заявил, че 2% от БВП за отбрана е важен, но е недостатъчен критерий за изграждане на отбранителни способности. „Не можем да разглеждаме само количество, ние трябва да гледаме и качество. Друг е въпросът, че България изостава критично. Ако правителството не вземе мерки на време да придвижи проектите за модернизация, ще се окажем на опашката на НАТО по отношение на достигане на тези 2%“, отбеляза той. По думите му не става въпрос за състезание кой къде е. „Въпросът е, когато членуваме в някой съюз, доколко сме лоялни, защото те вече са на 2%, доколко сме консуматор на сигурност или генератор на сигурност, защото всичко е взаимно обвързано – ако искаме да имаме инвестиции, да развиваме икономика, солидарно с другите държави ние трябва да развиваме и собствен отбранителен капацитет, който да се вписва в колективната сигурности отбрана“, подчерта президентът Радев. „България става все по-голям притегателен център за военни учения, но трябва да търсим баланс. Ние трябва да видим повече и европейско присъствие тук. За сега формирования от Германия и Франция все още не присъстват в България. Трябва да търсим и тяхното участие“, каза още държавният глава.   \r\nПо отношение на енергийната сигурност на страната ни той заяви, че трябва да се прилага принципът „колкото повече, толкова повече“. „Виждам, че правителството работи сериозно в тази насока. България трябва да прави всичко възможно да транзитира колкото може повече енергийни ресурси през своята територия“, подчерта държавният глава. \r\nВъв връзка с мигрантската криза той коментира, че е крайно време Европа да има единна политика. „Солидарност с всички държави, които са на първа линия. Ние трябва да обединим усилията си и като държави на първа линия да искаме специално отношение и внимание към нас, защото охраната на външните граници на ЕС не може да бъде ангажимент само на тези наши държави. Европа трябва да бъде солидарна“, заяви президентът. \r\nПо отношение на съдебна реформа и борбата с корупцията той отбеляза, че това, което отчитаме тук, се разминава с това, което отчитат чуждите посланици. „Трябва да направим така, че когато се каже България, това име да се свързва с добри и чисти условия за бизнес“, категоричен бе президентът Радев. „Очакваната промяна в антикорупционния закон категорично не е достатъчна. Трябва да има всеобхватна система за следене на приходи и харчове в държавата, касаеща всички“, каза още той.  \r\nВесела ПЕТРОВА", "date": "2017.07.20", "title": "Президентът Румен Радев: Ако правителството не придвижи проектите за модернизация на армията, ще се окажем на опашката на НАТО"}
{"url": "http://www.focus-news.net/news/2017/07/20/2417760/dots-d-r-aleksandar-grebenarov-mni-hubavo-e-che-be-otvorena-vratata-za-obshto-chestvane-na-ilindensko-preobrazhenskoto-vastanie-mezhdu-balgariya-i-makedoniya-zashtoto-geroite-tryabva-da-badat-pochitani.html", "text": "Хубаво е, че бе „отворена вратата“ за общо честване на Илинденско-Преображенското въстание между България и Македония, защото героите трябва да бъдат почитани. Това каза за Радио „Фокус“ – Пирин доц. д-р Александър Гребенаров, председател на Македонски научен институт. Той обясни, че през 2000 година лично е бил в Крушево, освен това преди 2 години с делегация от учени от Българската академия на науките са направили конференция с представители на Македонската академия, на която заедно са чествали паметта на героите и са ходили до Крушево. „Така че тези неща, които може би сега съществуват и са записани в договора за добросъседство между България и Македония, съществуват и в по-предни времена, но може би не така интензивно. Няма нищо лошо и не мисля, че се е случило нещо лошо. Аз подкрепям такава идея за чести срещи между историците и езиковедите, за да видим къде са спорните проблеми и евентуално да се опитаме да решим някой от тях с различни способи. Така че аз съм „За“ такива срещи и чествания, просто защото нашите герои заслужават не език на омразата, а всеобщо уважение“, каза още доц. д-р Гребенаров. По отношение на твърденията от някои македонски историци, че Илинденско-Преображенското въстание е македонско, а не българско, доц. Гребенаров заяви, че различни псевдоучени и директори на музеи в Македония интерпретират факти, които са далеч от науката. „Не ми се иска да се спирам на конкретни имена, защото десетилетия наред работеше цяла пропагандна машина в тази насока. Неслучайно преди 2 години, точно на 20 юли аз попитах колегите и друг директор на най-големия им музей в Скопие, защо както са надлежно подредени всички устави и правилници от движението и изобщо от създаването на организацията, липсва само един  устав и само един правилник – това е устав и правилник, създадени през 1896 година от двамата задгранични представители на организацията - Гоце Делчев и  Гьорче Петров. Този устат и правилник, никъде няма да го видите изложен в никой от музеите в Македония. Колегите тогава му казаха, че го нямат, а аз им предложих да го сканирам и да им го изпратя, но те не изразиха голямо задоволство от тази моя препоръка и желание. И всъщност дори днес този правилник и този устав липсват, което е показателно защо се бяга от името на организацията, нейния характер и въстанието“, подчерта доц. Гребенаров. Той изрази надежда, че в близко време всички тези неща, за които говорим малко или постепенно ще променят възгледите в Македония. „Надявам се, че повече ще се виждаме и чуваме с тях, за да може да им дадем повече документални извори, което от своя страна ще им даде възможност да променят някои свои възгледи по въпроса за характера на организацията и цялостното движение“, коментира доц. Гребенаров.\r\nСпоред него Илинденско-Преображенското въстание ни завещава много послания. „Мисля, че всички наши герои от Илинденската епопея са били в голямата си част интелектуалци, освен революционери и ако вземем техните завещания ще видим, че най-важното според тях е да пазим българския дух, трябва да пазим спомена за това, което е станало и чрез различните исторически способи да припомняме на днешното поколение какво е било и да не загърбваме тези страници, защото те са важни. Все още има неизвестни неща, въпреки че има пребогата литература. Мисля, че историческата наука има още какво да даде на обществото“, отбеляза доц. Гребенаров.\r\nЛивия НИНОВА", "date": "2017.07.20", "title": "Доц. д-р Александър Гребенаров, МНИ: Хубаво е, че бе „отворена вратата“ за общо честване на Илинденско-Преображенското въстание между България и Македония, защото героите трябва да бъдат почитани"}
{"url": "http://www.focus-news.net/news/2017/07/20/2417763/predstoyashti-sabitiya-v-stranata-za-21-yuli-agentsiya-fokus.html", "text": "***\r\nОт 09.00 часа ще започне заседанието на Народното събрание.\r\n***\r\nОт 09.00 часа в Централния военен клуб ще започне третият ден от Традиционната годишна среща на посланиците на Република България. Очаква се изказвания да направят министрите Красимир Вълчев, Красимир Каракачанов и Екатерина Захариева, както и заместник-министърът на външните работи Юрий Щерк.\r\n***\r\nОт 15.00 часа в Дома на Европа на ул. Г.С. „Раковски”, 124 заместник-председателят на Европейската комисия Юрки Катайнен, отговарящ за работните места, растежа, инвестициите и конкурентоспособността, заедно с вицепремиера Томислав Дончев ще участва в Гражданския Диалог за Бъдещето на Европа.\r\n***\r\nОт 10.00 часа ВУЗФ организира безплатен уъркшоп за създаване на успешен бизнес на тема „Анатомия на доброто стойностно предложение” с лектор ще бъде Бисер Райнов.\r\n***\r\nОт 11.00 часа в пешеходната зона на бул. „Витоша” на пресечката с ул. „Неофит Рилски” фондация „Една от 8” ще представи мобилен клуб „Розовия кемпер на Една от 8”, който през следващите 6 месеца ще обиколи 25 града на страната.\r\n***\r\nОт 11.00 часа Демократи за Силна България ще дадат пресконференция във връзка със заплаха за енергийната сигурност на България. Пресконференцията ще се проведе в централата на ДСБ на бул. \" Витоша\".\r\n***\r\nОт 11.00 часа в Националния пресклуб на БТА инициатива „Граждани за София” и „Граждани за устойчиво развитие” ще дадат пресконференция на тема „Не небостъргачите са проблема на София, а неевропейското ѝ управление и развитие. София се нуждае от нов устройствен план, а не от кръпки към досегашния“.\r\n***\r\nОт 11.30 часа в зала „Изток” на Народното събрание парламентарните комисии по икономическа политика и туризъм, по отбрана и по европейски въпроси и контрол на европейските фондове ще се срещнат със заместник-председателя на Европейската комисия Юрки Катайнен.\r\n***\r\nОт 13.30 часа на кръстовището на бул. „Овча купел” и бул. „Президент Линкълн” ще бъде дадено началото на строителството на втория етап от Линия 3 на метрото.\r\n***\r\nВ 15.00 часа в Конферентна зала А, ет. 1 в сградата на Българската търговско-промишлена палата ще се проведе кръгла маса на тема „Ролята на иновациите в областта на електротехниката, електрониката и енергийната ефективност в България”.\r\n***\r\nОт 18.00 часа пред Паметника 1300 години България ще се състои музикално артистичен протест срещу рушенето на изкуството.\r\n***\r\nВ 18.00 часа на Стамболова поляна, над Златните мостове (Морените) в ДПП „Витоша”, ще бъде открит музикалният фестивал „Broken Balkanz 2017”.\r\n***\r\nВ 18.30 часа в галерия „Credo Bonum” ще бъде представена изложбата „Застинало безвремие” на младия фотограф Вилиан Стефанов, който ще покаже 27 цветни и черно бели фотографии на България. \r\n***\r\nОт 19.30 часа на специално изградена сцена на пл. „Знаме на мира” в кв. „Павлово” кметът на Столична община Йорданка Фандъкова ще открие XXI Международен фолклорен фестивал „Витоша 2017”.\r\n***\r\nВ 13.00 часа заместник областният управител на Благоевград Иван Стоянов организира приемна за граждани в Община Банско.\r\n***\r\nВ двора на Белоградчишката крепост ще бъде открит фестивалът „Опера на върховете – Белоградчишки скали“ 2017.  Уникална цигулка от XIX в. ще е музикалният акцент на тазгодишното издание.\r\n*** \r\nВ 10.00 часа Административният ръководител на Апелативен съд – Бургас ще даде брифинг в заседателна зала №2.\r\n***\r\nОт 11.00 часа в Капитанска зала на хотел „България“ ще се състои пресконференция във връзка със спечеленото домакинство на Бургас за Световното първенство по тай чи през 2018.\r\n***\r\nПред Експоцентър „Флора” в Морската градина Общината организира изложение „С книга на плажа”.\r\n***\r\nОт 9.00 часа в Община Варна ще се състои кръгла маса по проблемите на водното спасяване.  \r\n***\r\nВ 10.00 часа тържественото ще бъде открита 28-мата база на Wizz Air на летище Варна. В 11.30 часа във ВИП салона за пристигащи ще се проведе пресконференция.\r\n***\r\nОт 13.00 часа ще бъде направена символичната първа копка на рехабилитацията на 29.4 км от път III-904 Старо Оряхово - Гроздьово - Провадия в област Варна. На събитието ще присъства председателят на Управителния съвет на Агенция „Пътна инфраструктура“ инж. Дончо Атанасов. Символичната първа копка на лот 8 ще бъде направена на в 14.00 часа в края на с. Старо Оряхово в посока Долен Чифлик. Символичната първа копка на лот 9 ще бъде направена в 13.00 часа в покрайнините на Провадия в посока с. Бозвелийско /при входа на предприятие „Провадсол“/.\r\n***\r\nОт 14.00 до 16.00 часа общинският съветник от ГЕРБ доц. Антоанета Цветкова организира приемна за граждани в офиса на партията на ул. „Георги Бенковски” №1.\r\n***\r\nВ 16.00 часа в Туристическия информационен център Франкофонски център – Варна организира презентация „Варна видяна по различен начин”.\r\n***\r\nВ 17.30 часа в музей „Възраждане и Учредително събрание” ще бъде представена изложбата „Знаците на свободата и героизма”, посветена на 140-годишнината от Руско-турската освободителна война (1877 – 1878 г.).\r\n***\r\nОт 18.00 часа до конната база край село Арбанаси ще се състои официално откриване на Национален фолклорен събор „Болярска среща“. \r\n***\r\nОт 19.00 часа в парк „Асеневци“ ще се проведе дискусия със стиймпънк скулпора Чудомир Драгнев на тема: „Изкуство с цената на всичко“, като част от проекта „Арт лято“. \r\n***\r\nОт 21.00 часа на крепостта Царевец ще се играе мюзикълът „Котките“ –от Андрю Лойд Уебър, представен от Театрално-музикален продуцентски център – Варна. След края на постановката ще се състои прожекция на Аудиовизуален спектакъл „Царевград Търнов – звук и светлина“. - предстояща\r\n***\r\nОт 21.00 часа на сцената на „Арт лято“в парк „Асеневци“ ще се състои джаз-концерт на Мария Хитева (пиано, вокали) с участието на Емил Пехливанов (перкусии). \r\n***\r\nВ 11.30 часа кметът на Община Видин Огнян Ценков ще посрещне посланика на Франция у нас Н.Пр. Ерик Любедел.\r\n***\r\nОт 19.00 часа в хотел „Дунав“ ще се проведе среща на земеделски производители с  народни представители от парламентарна група „Обединени патриоти“ в 44-тото Народно събрание. \r\n***\r\nНа площад „Бдинци ще се проведе Urban Night – част  от на Младежкия фестивал по изкуствата „The Bridge”, като програмата включва танцово състезание и концерт.\r\n***\r\nОт 20.30 часа в местността Валога, село Оходен, официално ще бъде открито четвъртото издание на фестивала за древни култури „Слънцето на Тодорка” с дегустацията без прибори на автентичното ястие овнешко месо с лимец.\r\n***\r\nОт 18.00 часа на пл. „Свобода” ще се проведе детско шоу-конкурс „Мини Мис и Мини Мистър”.\r\n***\r\nОт 11.00 часа до бензиностанцията на „Лукойл” след село Черноочене ще бъде представен проблемът със съхненето на изкуствено създадените иглолистни гори в района на Ардино. Участие ще вземат заместник-министърът на земеделието, храните и горите Атанас Добрев, известни учени от Института по гората, Изпълнителна агенция по горите, РИОСВ – Смолян и други.\r\n***\r\nОт 07.30 часа от Обединен детски комплекс ще започне поход „По стъпките на Свети Иван рилски”. \r\n***\r\nОт 10.00 часа Окръжен съд ще проведе заседание по делото за убийството на Николай Радев от Дупница .\r\n*** \r\nОт 09.30 часа в Окръжния съд в Пазарджик ще се проведе заседание по делото за екстрадиция на осмия задържан за участие в организирана престъпна група, действала в Испания .\r\n*** \r\nОт 18.30 часа ще бъде открит паметник на Васил Левски, изграден по инициатива на Община Пещера и Общобългарски комитет „Васил Левски“.\r\n***\r\nОт 11.00 часа в регионалния пресклуб на БТА ще се състои пресконференция, на която  Сдружение \"ОбзорАрт\" ще представи проекта \"Отвори очи. Светът е цветен!\".\r\n***\r\nОт 10.00 часа в зала 2 на Окръжен съд Пловдив ще се гледа делото срещу мъж, обвинен в причиняване на смъртта на две лица при управление на автомобил в нетрезво състояние на пътя  с. Брестовица – гр. Перущица.\r\n***\r\nВ 10.30 часа заместник областният управител на Благоевград Иван Стоянов организира приемна за граждани в Община Разлог.\r\n***\r\nВ 13.00 часа на мотописта Средна Кула ще се проведат атрактивни стартове по повод Втория кръг на Европейския офроуд шампионат. В 18.00 часа на паркинга до НАП кметът на Община Русе официално ще открие състезанието.\r\n***\r\nОт 10.00 часа ще се състои церемонията по символична първа копка рехабилитацията на още 9,77 км от път II-49 Търговище - Разград. На събитието се очаква да присъства председателят на Управителния съвет на Агенция „Пътна инфраструктура“ инж. Дончо Атанасов. \r\n***\r\nВ 19.00 часа кметът на Община Симитли Апостол Апостолов ще открие тридневен Рок фестивал до крепостта „Хоталич”.\r\n***\r\nОт 20.00 часа ще започне тридневен събор „Илинден - среща на родовете”.\r\n***\r\nОт 12.00 часа в къмпинг „Каваци” ще се проведе пресконференция във връзка с опасността къмпингът да остане без ток и вода.\r\n***\r\nЩе се проведат три тренировъчни манша за петия кръг от автомобилно състезание по планинско изкачване „Шипка – Дамасцена 2017”.", "date": "2017.07.20", "title": "Предстоящи събития в страната за 21 юли (Агенция „Фокус”)"}
{"url": "http://www.focus-news.net/news/2017/07/20/2417766/futbol-kristian-panuchi-oglavi-natsionalniya-otbor-na-albaniya.html", "text": "Бившият наставник на Ливорно Кристиан Панучи официално стана старши партньор на Албания.\r\nУсловията на договора между 44-годишния италианец и Албанската футболна федерация не се разгласяват. Задачата на треньора ще бъде да подготви националния отбор за Евро 2020.  Виктор Турмаков", "date": "2017.07.20", "title": "Футбол: Кристиан Панучи оглави националния отбор на Албания"}
{"url": "http://www.focus-news.net/news/2017/07/20/2417768/ria-novosti-30-ot-grad-rakka-sa-osvobodeni-ot-islyamska-darzhava.html", "text": "По данни на представителя на САЩ в коалицията, бореща се срещу „Ислямска държава“, Брет МакГърг сирийският град Ракка е на 30% освободен от терористите. Сирийските демократични сили водят настъпление срещу града от четири посоки, предаде РИА Новости.\r\n„Терористите от „Ислямска държава“ са обкръжени и блокирани. 30% от града са освободени. Сирийските демократични сили се приближават от четири посоки“, заяви МакГърк. По-рано щабът на международната коалиция начело със САЩ срещу „Ислямска държава“ съобщи, че за последните две денонощия по града са нанесени 26 въздушни удара.  Виктор Турмаков", "date": "2017.07.20", "title": "РИА Новости: 30% от град Ракка са освободени от „Ислямска държава“"}
{"url": "http://www.focus-news.net/news/2017/07/20/2417765/desislava-taneva-parlamentarna-komisiya-po-zemedelieto-i-hranite-ako-ne-se-napravyat-promenite-v-regulatsiyata-na-pozemlenite-otnosheniya-problemite-shte-se-zadalbochat-seriozno.html", "text": "Ако не се направят промените в регулацията на поземлените отношения, която да регламентира ползването на земите от земеделските производители за земеделски цели, проблемите ще се задълбочат сериозно. Това каза за Радио „Фокус“ Десислава Танева, председател на парламентарната комисия по земеделието и храните. „Тя е закъсняла много отдавна, но това, че е закъсняла, не означава, че не трябва да я има, не означава че трябва да спре. И ще съм доволна, ако тя не се ползва за политически цели, защото въпросът е много сериозен, проблемите са много сериозни и ще стават все по-сериозни, ако не се направят съответните промени“, каза Десислава Танева. Тя подчерта, че темата е особено актуална и във връзка с навечерието и предстоящия същински дебат за промените в новата обща селскостопанска политика след 2020 година.", "date": "2017.07.20", "title": "Десислава Танева, парламентарна комисия по земеделието и храните: Ако не се направят промените в регулацията на поземлените отношения, проблемите ще се задълбочат сериозно"}
{"url": "http://www.focus-news.net/news/2017/07/20/2417764/prof-plamen-pavlov-sled-parvata-svetovna-voyna-nyamashe-nikakvi-makedontsi-sarbiya-i-gartsiya-nalagaha-srabsko-i-gratsko-samosaznanie-varhu-balgarite-v-tezi-nashi-kraishta.html", "text": "След Първата световна война нямаше никакви македонци – Сърбия и Гърция налагаха по брутален и кървав начин сръбско и респективно гръцко самосъзнание върху българите в тези наши краища. Това каза за Радио „Фокус“ – Пирин историкът проф. Пламен Павлов. По думите му ситуацията след Берлинския конгрес, намесата на нашите съседи с тяхната егоистична политика, довежда до там, че първо през 1912 година, окончателно след края на Първата световна война, с Ньойския договор Сърбия и Гърция разделят по-голямата част от историко-географската област Македония с нейния доминиращ български профил. „Вече след Втората световна война, с намесата и на Коминтерна, и на Съветските служби и държава се създаде или по-скоро бе официализирана теорията за македонската нация. Така или иначе тя почива на гнила основа и това личи от документите на Илинденско – Преображенското въстание – там се говори за българи, не се говори за никакви македонци. А вече това, което е на въоръжения през последните години в Република Македония, най-вече от режима на Никола Груевски, е така наречения Античен македонизъм, който се опитваше да обясни на хората, че те са славяногласни или българогласни елини. Те всъщност са гърци или тоест, че те са наследници на античните македонци и в днешните  гръцко-македонски спорове не бива да взимаме страна, въпреки че много наши политолози казват да взимаме за пример Гърция“, подчерта проф. Павлов. Според него позицията на Гърция също е лишена от основание позиция, защото античното име Македония принадлежи и в не по-малка степен на България, тъй като Антична Македония е едно тракийско царство и в този смисъл Александър Велики е колкото част от гръцката, толкова част и от българската история. „Казвал съм това не веднъж – в нашата наука има известни колебания в това отношение, но в крайна сметка истината е тази“, каза проф. Пламен Павлов и добави, че става дума за българско население. „Този последователен антибългаризъм след 1991 година, който уви, през последните години се прокарва от една партия, която носи абревиатурата Вътрешна македонска революционна организация, то е вече абсурд и е крайно време това нещо да се осмисли. Естествено щом това се прокарва не е само от инат и не е само от невежество – това е следване на определени външни влияния, на агентури внушения и в случая, в конкретния случай - опитът да се истеризира обстановката, да се пише все повече антибългарски. Но за щастие, не за да Ви правия комплимент, но имаме Агенция „Фокус“, които единствени давате една пълна картина на това, което се случва в момента в Скопие, Република Македония и аз искам да поздравя Красимир Узунов за неговия блестящ анализ от екрана на БНТ преди дни“, заяви проф. Димитров. По думите му крайно време е това да разберат българските политолози, ограмотявайки се на тема „Македония“, а не да има  само отделни гласове, които разбират обстановката. „Малцина са наблюдатели с позиции от типа на Красимир Узунов, Коста Филипов и още най-много 10 имена. Крайно време е самата наша културна и политическа общественост да се ограмоти на тема „Македония“, за да не допускаме грешки и да бъдем последователни, достатъчно толерантни, но и достатъчно настойчиви, за да работим в името на общите ни интереси“, заяви проф. Павлов.\r\nЛивия НИНОВА", "date": "2017.07.20", "title": "Проф. Пламен Павлов: След Първата световна война нямаше никакви македонци – Сърбия и Гърция налагаха сръбско и гръцко самосъзнание върху българите в тези наши краища"}
{"url": "http://www.focus-news.net/news/2017/07/20/2417769/vsyako-ministerstvo-s-antikoruptsionen-plan-do-30-avgust.html", "text": "Вицепремиерът по правосъдната реформа и министър на външните работи Екатерина Захариева ръководи за първи път днес заседание на Националния съвет по антикорупционни политики към Министерския съвет като негов председател и национален координатор, съобщиха от правителствената информационна служба.\r\n„Убедена съм, че докато всеки един министър или директор на дирекция не приеме създаването и прилагането на антикорупционни политики в своята администрация като лична кауза, трудно можем да говорим за борба с корупцията, дори като превантивна мярка“, посочи вицепремиерът в началото на заседанието на съвета.\r\n„Силно се надявам в работата си занапред да даваме конкретни препоръки, а не да се отнасяме просто формално“, добави   Захариева. Пред членовете на съвета тя уточни какъв ритъм и стил ще има органът: „Очаквам всяка институция да подходи не формално, като преписва нормативни разпоредби, а да опише конкретните антикорупционни мерки, които ще предприеме”.\r\n Съветът постави срок до 30 август на министерствата за представяне на антикорупционните си планове, след което Центърът за превенция и противодействие на корупцията ще извърши анализ и ще предложи  конкретни мерки за борба с корупцията, включително и изготвяне на стандарти за проверка на интегритет на служителите в държавната администрация. \r\nОбсъдена и приета беше пътна карта, която следва препоръките от доклада за Механизма за сътрудничество и проверка от 2017 г., с мерки за отстраняване на слабостите при разследването и наказателното преследване на случаи на корупция, както и механизъм за отчитане на постигнатия напредък пред обществеността. \r\nПътната карта предвижда в края на октомври, след провеждане на обсъждане, работна група да изготви предложения за промени в Наказателния кодекс относно корупционните престъпления, като се обхване и частният сектор. \r\n„Съгласна съм, че е необходима изцяло нова наказателна концепция“, допълни министър Захариева по време на обсъжданията с уточнението, че в кратък срок трябва да се изготвят неотложните  законодателни промени.\r\nНационалният съвет по антикорупционни политики е създаден през 2015 г. със задача координира и контролира създаването и изпълнението на антикорупционни политики.", "date": "2017.07.20", "title": "Всяко министерство – с антикорупционен план до 30 август"}
{"url": "http://www.focus-news.net/news/2017/07/20/2417767/dotsd-r-petar-nenkov-voenen-istorik-ilindensko-preobrazhenskoto-vastanie-ot-1903-g-e-apoteozat-v-revolyutsionnoto-dvizhenie-za-osvobozhdenieto-i-obedinenieto-na-balgarskiya-narod.html", "text": "Илинденско-Преображенското въстание от 1903 г. е апотеозът в революционното движение за освобождението и обединението на българския народ в неговите етнически граници, признати със султанския ферман за създаването на Българската Екзархия от 1870 г. Това каза в предаването „Със славната  2-ра Тракийска дивизия – За честта на България” на Радио „Фокус” - Пловдив доц. д-р Петър Ненков, военен историк. На 3 март 1878 година свободата, донесена от победоносните руски щикове, изгрява като ясно слънчице над измъчената след пет века на робство българска земя. Съгласно подписания между Русия и Високата порта Сан Стефански мирен договор от пепелищата възкръсва Майка България като единна и целокупна държава на всички българи от Мизия, Тракия и Македония. „Ала кратка е радостта на българите от Македония и Тракия. Тя е попарена от грозната вест за Берлинския договор на Великите сили, който разкъсва снагата на току що появилата се на картата на Европа държава на няколко кървящи къса и ги оставя под ботуша на  султана“, посочи Ненков. По думите му българите не се отчайват. Стремежът им към свобода и единение се изразява в едно мощното революционно движение, родило Кресненско-Разложкото въстание през 1878 г. и акта на Съединението на 6 септември 1885 г. Ненков посочи още, че изразител на мислите и чувствата на излъганите българи в Македония и Одринска Тракия става ВМОРО,  създадена по идея на Даме Груев на 23 октомври 1893 г. в Солун от шестима ентусиасти. Решението за избухването на въстанието се взема на Солунския конгрес, проведен в началото на януари 1903 г. На конгреса е решено да се вдигне повсеместно, стратегическо въстанието през април. По-късно, след среща между ръководителите на организацията е променена датата за въстанието и неговата форма. За да се подготви то по-добре, е решено да се вдигне през лятото, по Илинден като масово да бъде само в Битолския и Одринския революционни окръзи, а в останалите окръзи да се предприемат масови четнически акции.\r\nВоенният историк посочи, че в хода на подготовката, на път за  връх Али ботуш, където трябва да се проведе конгресът на Серския революционен окръг, на 21 април в бой с турска потеря при село Баница загива един от най-обичаните ръководители на ВМОРО, легендарният Гоце Делчев.\r\nВъпреки страшния удар, на 19 април ръководството на Битолския революционен окръг решава на свой конгрес в село Смилево, че въстание ще има. Съставен е главен щаб начело с Даме Груев, Борис Сарафов и Атанас Лозанчев.\r\nЦветана ТОНЧЕВА", "date": "2017.07.20", "title": "Доц.д-р Петър Ненков, военен историк: Илинденско-Преображенското въстание от 1903 г. е апотеозът в революционното движение за освобождението и обединението на българския народ"}
{"url": "http://www.focus-news.net/news/2017/07/20/2417770/prof-plamen-pavlov-izklyuchitelno-otvraten-sam-ot-opitite-da-se-govori-za-vtori-ili-dori-za-treti-ilinden.html", "text": "Изключително отвратен съм от опитите да се говори за втори или дори за трети Илинден. Това каза за Радио „Фокус“ – Пирин историкът проф. Пламен Павлов. По думите му това е една много глупава, посредствена и буквално отвратителна пропагандна теза, която непрекъснато се лансира в Македония – че имало втори Илинден. проф. Павлов добави, че това е всъщност времето след 9 септември 1944 година, когато България е заставена армията ни да напусне Македония и там се създават тези псевдоструктури на псевдодържавата Народна Република Македония, после Съюз на социалистическа Република Македония и създаването на тъй наречения „македонски език“, „македонска азбука“. „Всичко това е описано много добре от Венко Марковски в неговата книга „Кръвта вода не става“. Той е един от създателите, всъщност, на този език и тази азбука. Така че историческата истина я има и трябва интелигентните хора сами да признаят това, а не да робуват на пропагандни неща или просто егоистично да защитават своите интереси. Много често колеги от Скопския университет са ми споделяли, че те знаят каква е истината, но ако я кажат ще си загубят работата. Кога най-накрая ще има демокрация и свобода на мисълта в Македония искам да попитам аз? Така че ние, като по-голямата „сестра“ от двете „сестри“ Македония и България и като държавата, която е в Европейския съюз (ЕС) имаме някои универсални задължения по отношение на Македония, освен чисто националните ни въжделения и сантименти“, каза още проф. Павлов. Той апелира към нашето правителство за настойчивост и последователност, защото според него много често България е предприемала стъпки, но това е било ден за ден, абсолютно конюнктурно с търсене на някакъв ПР ефект. „Както е казал Левски: „Дела трябват, а не думи“. В този ред на мисли какво пречи наред с този договор да се активизира диалогът между двете страни и културни обмени. Какво пречи една от македонските държавни телевизии да върви по българската, а българската национална да върви по македонската? Вие много добре знаете, че в днешна Македония, българска телевизия почти не се хваща. Това до голяма степен се дължи на нашата неспособност да маневрираме. Ето сега примерно имаме български спътник. Той покрива Македония  и би трябвало просто някакви конкретни договорености да се направят, но трябва и политически стъпки, наред с чувствата и емоциите“, подчерта проф. Павлов.\r\nЛивия НИНОВА", "date": "2017.07.20", "title": "Проф. Пламен Павлов: Изключително отвратен съм от опитите да се говори за втори или дори за трети Илинден"}
{"url": "http://www.focus-news.net/news/2017/07/20/2417772/kmetat-na-obshtina-dupnitsa-e-vavel-zabrana-za-polzvane-na-piteyna-voda-za-nuzhdi-izvan-piteyno-bitovite.html", "text": "Кметът на Община Дупница е въвел забрана за ползване на питейна вода за нужди, извън питейно-битовите. Това съобщи за Радио „Фокус” – Кюстендил Христо Апостолов, експерт в Община Дупница. Издадената заповед забранява ползването на питейна вода за напояване на земеделски земи и поливане на зелени площи. Въведена е възможност при необходимост и при недостиг на питейна вода да се обявява режимно водоснабдяване. Ползването на питейна вода за всички промишлени нужди, миене на улици и на моторни превозни средства, пране на килими и измиване на площадки също се забранява. „Нарушителите на тази заповед ще бъдат строго санкционирани, съгласно разпоредбите на Наредбата за опазване на обществения ред”, каза Христо Апостолов. До момента подобна забрана е въведена и в общините Кюстендил и Сапарева баня.\r\nВенцеслав ИЛЧЕВ", "date": "2017.07.20", "title": "Кметът на Община Дупница е въвел забрана за ползване на питейна вода за нужди, извън питейно-битовите"}
{"url": "http://www.focus-news.net/news/2017/07/20/2417776/nimh-utre-shte-e-slanchevo-temperaturite-shte-se-povishat-oshte-i-maksimalnite-shte-sa-mezhdu-30-i-35.html", "text": "През нощта ще е ясно и почти тихо. Утре ще е слънчево, след обяд главно в планинските райони ще се развива купеста облачност. Ще духа слаб североизточен вятър. Температурите ще се повишат още и максималните ще са между 30° и 35°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартина Цветанова.\r\nАтмосферното налягане е малко по-високо от средното за юли и ще остане без съществена промяна.\r\nПо Черноморието ще бъде слънчево. Ще духа слаб североизточен вятър. Максималните температури ще са между 27° и 29°. Температурата на морската вода е 22-24°. Вълнението на морето ще е 1-2 бала. В планините ще е предимно слънчево. След обяд ще се развива купеста облачност. Ще духа до умерен североизточен вятър. Максималната температура на височина 1200 метра ще е около 24°, на 2000 метра – около 17°.\r\nПрез следващите дни ще бъде горещо. В събота ще бъде предимно слънчево. В неделя и понеделник също ще преобладава слънчево време, но ще има и по-значителни временни увеличения на облачността. Възможни са само изолирани краткотрайни валежи.", "date": "2017.07.20", "title": "НИМХ: Утре ще е слънчево, температурите ще се повишат още и максималните ще са между 30° и 35°"}
{"url": "http://www.focus-news.net/news/2017/07/20/2417777/varna-sluzhiteli-v-mvr-se-sabraha-na-protest-s-iskane-za-po-visoki-zaplati-i-speshni-zakonodatelni-promeni.html", "text": "Служители на МВР от Варна и други градове на страната се събраха на протест в морската столица с искане за по-високи заплати и спешни законодателни промени, предаде репортер на Радио „Фокус“ – Варна. Протестът започна под звуците на химна на Р България. Част от протестиращите бяха дошли на протеста със своите семейства. Те настояват за повишаване на основните месечни възнаградения, спешни промени в действащия Закон за МВР, подготовка на консенсусен проект за нов Закон за МВР и внасянето му в Народното събрание. Красимир Костов, заместник-председател на УС на Синдикалната федерация на служителите на МВР и председател на организацията във Варна, заяви, че датата на днешния протест не е избрана случайно – днес е патронният празник на пожарникарите. „Както обещахме, на всеки един празник на Главна дирекция или на МВР няма да празнуваме, а ще бъдем на улицата. Осем години ние бяхме толерантни. Осем години бяхме лъгани, беше ни обяснявано, че не сме приоритет на правителствата заради изплащане на дългове на Цанков камък, КТБ, фрегати и изтребители. Не виждаме защо някои хора се учудват, че оттук нататък ние няма да бъдем толерантни. За осем години постигнахме едно – държавата призна, че служителите на МВР са спонсорирали с 30 млн. лева Министерството на вътрешните работи, като тази сума е доста по-голяма, тъй като в нея не са включени мебели, компютри, принтери и консумативи, които служителите все още си закупуват, за да изпълняват служебните си задължения. Увеличението, което искаме, не е нагло, то е изстрадано и е дадено с годините“, допълни Красимир Костов. Той заяви, че до момента Синдикалната федерация на служителите в МВР не е влизала в преговори по основните искания, които има към министерството. „Думите на г-н Радев, които бяха тиражирани по национални медии, че всеки ден говори със синдикатите, не отговарят на истината. Затова Синдикалната федерация на служителите в МВР бе принудена вчера да изпрати нотариална покана до г-н Радев и съдът да определи дата за започване на преговорите“, каза още Красимир Костов. \r\nПротестът на служителите на МВР бе подкрепен от Синдиката на служителите на затворите в България, от Регионалния клон на КТ „Подкрепа“, от Синдиката на докерите, както и от Синдиката на Морска администрация. Николай Друмев, който е председател на Синдиката на Морска администрация във Варна, заяви, че е упълномощен от координационния съвет на Националния синдикат на Морска администрация да представи декларация в подкрепа на справедливите искания на Синдиката на служителите в МВР, изразени в тяхната декларация на 29 юни. \r\nМарияна ВАЛЕНТИНОВА", "date": "2017.07.20", "title": "Варна: Служители в МВР се събраха на протест с искане за по-високи заплати и спешни законодателни промени"}
{"url": "http://www.focus-news.net/news/2017/07/20/2417774/ohrid-news-zemetresenie-s-magnitud-30-po-skalata-na-rihter-e-registrirano-kray-ohrid.html", "text": "В 16:02 часа местно време  (17:02 българско) край Охрид е регистрирано земетресение с магнитуд 3,0 по скалата на Рихтер, предаде  Ohrid News.\r\nЕпицентърът се намира на осем  км. разстояние от Косел на дълбочина от два км. Виктор Турмаков", "date": "2017.07.20", "title": "Ohrid News: Земетресение с магнитуд 3,0 по скалата на Рихтер е регистрирано край Охрид"}
{"url": "http://www.focus-news.net/news/2017/07/20/2417771/ministar-lilyana-pavlova-kategorichno-ne-e-imalo-natisk-varhu-miroslav-borshosh-za-obshtestveni-porachki.html", "text": "Категорично не е имало натиск върху Мирослав Боршош за обществени поръчки. Това каза министърът за Българското председателство на Съвета на ЕС 2018 Лиляна Павлова в предаването \"Още от деня\" по БНТ. Тя заяви, че е изисквала от изпълнителния директор на НДК в срок да се изпълняват договорите за ремонта. По думите ѝ даже се е опитала да предотврати сключването на незаконосъобразни договори от Боршош. \"Имах много ясно черно на бяло становище на агенция за обществени поръчки, която му казва: \"Това, което предлагате не е Окей, то включва недопустими стройности\". Настоявала съм да сключи законосъобразни договори и да не продължава тази агония нито сключва договори, нито се върви с ремонта напред, напротив закъснява се.", "date": "2017.07.20", "title": "Министър Лиляна Павлова: Категорично не е имало натиск върху Мирослав Боршош за обществени поръчки"}
{"url": "http://www.focus-news.net/news/2017/07/20/2417779/aleksandar-manolev-zam-ministar-na-ikonomikata-samo-ot-nachaloto-na-godinata-ima-15-sertifitsirani-proekta-za-investitsii-na-obshta-stoynost-181-mln-lv.html", "text": "Има 15 сертифицирани проекта за инвестиции само от началото на годината, които са на обща стойност 181 млн. лв. Това каза пред Радио „Фокус“ Александър Манолев, заместник-министър на икономиката. Той уточни, че това са проекти, които все още не са се стартирали като инвестиция, но само за тези проекти ще бъдат разкрити 4250 работни места. „Има още заявки за сертифициране на инвеститори, а има и доста проекти, по които работим по отношение на привличане на чужди инвеститори. Така че тепърва предстои да видим какъв ще бъде ръстът на чуждите инвеститори. Определено към страната ни има интерес, всичко зависи от нас оттук нататък да бъдем по-активни и да успеем да доведем един интерес до реализиране на съответната инвестиция“, посочи Александър Манолев. Той коментира, че индустриалните зони дават тласък на регионите, в които те се изграждат, и също така имат много сериозна добавена стойност за цялата икономика по отношение на привличане на инвеститори. Изграждането на тези зони е продиктувано от икономическия интерес на първо място, подчерта зам.-министърът.", "date": "2017.07.20", "title": "Александър Манолев, зам.-министър на икономиката: Само от началото на годината има 15 сертифицирани проекта за инвестиции на обща стойност 181 млн. лв."}
{"url": "http://www.focus-news.net/news/2017/07/20/2417773/reuters-germanskite-iznositeli-smyatat-che-nesigurnostta-okolo-brekzit-vredi-na-es-i-na-velikobritaniya.html", "text": "Германската търговска асоциация БГА заяви, че липсата на прозрачност около Брекзит вреди икономически и на ЕС, и на Великобритания, предаде  Reuters.\r\n„Време е за повече яснота по процеса на Брекзит“, заяви председателят на БГА Антон Бьорнер. „Тази несигурност пречи на икономическата активност и вреди и на ЕС, и на Великобритания“.  Виктор Турмаков", "date": "2017.07.20", "title": "Reuters: Германските износители смятат, че несигурността около Брекзит вреди на ЕС и на Великобритания"}
{"url": "http://www.focus-news.net/news/2017/07/20/2417775/antoaneta-bares-natsionalna-kompaniya-industrialni-zoni-ima-konkreten-interes-ot-avtomobilnata-industriya-kam-badeshtata-industrialna-zona-v-kardzhali.html", "text": "Има конкретен интерес от автомобилната индустрия към бъдещата индустриална зона в Кърджали. Това съобщи за Радио „Фокус“ Антоанета Барес, изпълнителен директор на „Национална компания индустриални зони“, след като с областния управител на Кърджали Никола Чанев подписаха меморандум за сътрудничество. „Става въпрос за сериозно производство и това е важно за града, тъй като тук има много инженерни кадри, има възможност за работна ръка, а най-важните неща, за да се ситуира една инвестиция където и да било, това е местоположение, инфраструктура и работна ръка. Тук има и трите“, посочи Антоанета Барес. Тя коментира, че идването на един инвеститор води до идването и на други инвестиции, които са обслужващи и доразвиващи тази инвестиция.", "date": "2017.07.20", "title": "Антоанета Барес, „Национална компания индустриални зони“: Има конкретен интерес от автомобилната индустрия към бъдещата индустриална зона в Кърджали"}
{"url": "http://www.focus-news.net/news/2017/07/20/2417780/afp-iran-razkritikuva-neobosnovanite-obvineniya-na-kuveyt.html", "text": "Иран заплаши да отговори реципрочно на решението на Кувейт да изгони по-голямата част от дипломатите му, посочвайки, че обвиненията, че Техеран стои зад терористичните клетки в арабската държава са „необосновани“, предаде  AFP.\r\n„Иранското силно възразяване е предадено на кувейтското шарж д’афер. Посочили сме, че Иран запазва своето право на реципрочни мерки“, заяви прессекретарят на иранското МВнР Бахрам Гасеми. По-рано високопоставен държавен служител от Кувейт заяви, че 15 ирански дипломати са помолени да напуснат страната във връзка със съдебен процес, при който 21 души бяха признати за виновни, че са участвали в терористична клетка, обучавана от Иранската революционна гвардия – обвинение, което Техеран отрича. \r\n„Жалко е, че кувейтските политици,  при цялата чувствително ситуация в региона, вместо да се опитват да намалят ненужното напрежение, нападат Иран с необосновани обвинения“, заяви Гасеми.  Виктор Турмаков", "date": "2017.07.20", "title": "AFP: Иран разкритикува „необоснованите“ обвинения на Кувейт"}
{"url": "http://www.focus-news.net/news/2017/07/20/2417778/the-guardian-sar-vins-keybal-e-izbran-za-predsedatel-na-britanskite-liberaldemokrati.html", "text": "Бившият британски министър на бизнеса сър Винс Кейбъл е избран за председател на Либералдемократическата партия, след като неговият предшественик Тим Фарън подаде оставка, пише   The Guardian.\r\nКейбъл бе единственият кандидат на провелите се на 20 юли 2017 г. избори. Той идва на мястото на Тим Фарън, който подаде оставка наскоро заради слабите резултати на парламентарните избори. \r\nПо време на първата си реч като председател Кейбъл заяви, че британската политика е „по-поляризирана и по-разделена от когато и да е“. „Целта ми е партията да заеме централното място в британската политика“, уточни той.  Виктор Турмаков", "date": "2017.07.20", "title": "The Guardian: Сър Винс Кейбъл е избран за председател на британските либералдемократи"}
{"url": "http://www.focus-news.net/news/2017/07/20/2417782/pragat-na-keshovite-plashtaniya-ostava-10-hilyadi-leva-obzor.html", "text": "Предложението на ГЕРБ прагът на кешовите плащания от 1 януари 2018 година да бъде 5 хил. лева беше отхвърлено в пленарна зала. Така прагът на кешовите плащания остава 10 хиляди лева. От ГЕРБ предложиха прагът на кешовите плащания да бъде 10 хил. лева до 31 декември 2017 година, а от януари 2018 година да стане 5 хиляди лева. Вносителят на промените Менда Стоянова заяви, че с гласуването за прага за кешовите плащания ще се види кой е „за“ нелоялната конкуренция, защото сивата икономика я захранва и оттам удря малкия и средния бизнес, както и кой е „за“ парите в кеш в джобовете на бизнесмените. Тя коментира, че ще напомни на народните представители за предложението на ГЕРБ от трибуната, когато застанат и поискат разходи за пенсии, за социални плащания, за сигурност или за заплати. Менда Стоянова посочи, че депутатите трябва да мислят като политици, а не като бизнесмени. По думите ѝ изказалите се против предложението по-скоро са бизнесмени, а не политици и може би имат горчив опит и ограничаването в плащанията ще ги затрудни. Тя заяви, че с предложението няма да се създадат затруднения на обикновените хора, а на хората, чиито джобове са пълни с кешови пари, защото са получили заплатите си на черно или са собственици на фирми, които продават документи и искат парите да продължат да се въртят в сивата икономика.„Фокус“ припомня: На 14 юли стана ясно, че бюджетната комисия е отхвърлила предложението на ГЕРБ прагът за плащанията в брой да бъде 5 хил. лева. Тогава депутатът Менда Стоянова коментира, че не е чула нито един смислен пример за гласуването против предложението. Според нея народните представители от другите парламентарни групи са гласували емоционално. Тогава Менда Стоянова обясни, че от ГЕРБ предлагат прагът да бъде 5 хил. лева, защото това е балансът между това да има мярка, която да носи своите положителни страни за бюджета и това да не се затрудни стопанския оборот.\r\nБиляна ИВАНОВА", "date": "2017.07.20", "title": "Прагът на кешовите плащания остава 10 хиляди лева (ОБЗОР)"}
{"url": "http://www.focus-news.net/news/2017/07/20/2417781/pazardzhik-futbolni-fenove-na-levski-i-tsska-sa-sred-parvite-dariteli-za-izgrazhdaneto-na-pametnika-na-vasil-levski-v-peshtera.html", "text": "Фенове на футболните отбори на Левски и ЦСКА от Пещера са сред първите дарители за изграждането на паметника на Васил Левски в родопския град, съобщи за Радио „Фокус“ – Пазарджик Димитър Павлов, експерт по културата в Община Пещера. Той обясни, че футболните фенове са организирали благотворителен мач и са внесли събраните средства в Общински комитет „Васил Левски“. Тази инициатива е набрала популярност и е дала тласък на набирането на средствата за изграждането на паметника.  „Това е много добър пример за младите хора, както и за запалянковците на българските футболни клубове. Младежите знаят за делото на Апостола. Гледайки дарителите, повечето от тях са именно млади хора. Очевидно е, че към делото на Левски и млади, и стари, се отнасят сериозно и уважително“, уточни Павлов. Той допълни, че на 21 юли от 18.30 часа ще бъде официалното откриване на паметника на Левски в Пещера.\r\nАлбена ЖИЛЕКОВА", "date": "2017.07.20", "title": "Пазарджик: Футболни фенове на Левски и ЦСКА са сред първите дарители за изграждането на паметника на Васил Левски в Пещера"}
{"url": "http://www.focus-news.net/news/2017/07/20/2417799/afp-prezidentat-na-ispanskata-futbolna-federatsiya-e-zadarzhan-bez-pravo-na-garantsiya.html", "text": "Съдът в Мадрид задържа президента на Испанската кралска футболна федерация Анхел Мария Виляр под стража без право на гаранция във връзка с разследване за корупция, предаде  AFP.\r\nВъв вторник сутринта полицията обискира офиса на федерацията.  По време на обиските бяха задържани 10 души, в това число 67-годишния Виляр, неговия син Горка и вицепрезидента Хуан Пардон. Тримата са  обвинени в разхищение на 45 млн. евро.  Виктор Турмаков", "date": "2017.07.20", "title": "AFP: Президентът на Испанската футболна федерация е задържан без право на гаранция"}
{"url": "http://www.focus-news.net/news/2017/07/20/2417800/pazardzhik-dve-novi-dareniya-poluchi-istoricheskiyat-muzey-v-panagyurishte.html", "text": "На светлия празник Илинден Лилянка Цветанкова дари на Историческия музей в Панагюрище част от женски празничен костюм от Панагюрище – бонджур и риза, съобщиха от музея. Семейната реликва е принадлежала на майка й Анка Дюлгярова, която я е наследила пък от своята майка Ненка Панайотова. В знак на признателност доц. д-р Атанас Шопов връчи на Лилянка Цветанкова свидетелство за дарение. Той й благодари за направеното дарение, с което фондът на институцията се обогатява. От своя страна дарителката сподели, че ще се радва да има повече хора като нея, за да се съхрани и помни родната история. Два дни по-рано, на 18 юли, Исторически музей-Панагюрище получи и книгата „Панагюрище, неговото заселване, битие и възстание“. Автор е Тодор Н. Манев, а годината на издаване е 1906 г., Пловдив. Ценната реликва е дарена от Ненка Куртакова, счетоводител в музея. Тя също получи свидетелство за дарение от директора на музея. От ценното издание могат да се научат изключително много факти и събития за развитието на Панагюрския край, а също така и за делата на видни панагюрци.", "date": "2017.07.20", "title": "Пазарджик: Две нови дарения получи Историческият музей в Панагюрище"}
{"url": "http://www.focus-news.net/news/2017/07/20/2417805/prezidentat-rumen-radev-kam-balgarskite-diplomati-balgariya-tryabva-da-ima-edna-vanshna-politika-obzor.html", "text": "България трябва да има една външна политика. Това заяви президентът Румен Радев по време на традиционната годишна среща на посланиците на Република България. „Един от най-важните фактори за успех във външната ни политика сте именно вие – посланиците.  Ще държа посланиците да бъдат хора с доказан професионализъм, с опит, с ерудиция и с изключително положително отношение и мотивация за работа за България“, обърна се президента към дипломатите. Държавният глава поздрави дипломатите ни по случай Деня на българската дипломатическа служба и подчерта ангажимента на президентската институция към дипломатическите представители на България и за реализирането на успешна външна политика. „Знам, че в момента е трудно, не достигат ресурси за посолствата. Българите по чужбина се увеличават, а нашите консулски представителства намаляха и знам, че правителството прави, каквото е по силите му, в рамките на този бюджет, да решаваме тези въпроси, но всичко трябва да се прави в името на гражданите на България“, допълни той. По думите му българската дипломация има непреходната роля да бъде гарант за просперитета и сигурността на българския народ със своята високо отговорна дейност. Радев беше категоричен, че България трябва да говори с един глас и призова за преодоляване на нормативния вакуум при постигането на консенсус и изработването на общи национални позиции. „Трябва заедно, с водещата роля на МВнР и вашата експертиза, да разработим ефективни процедури как тази политика да се изработва и споделя между Министерски съвет, Народното събрание и президентската институция“, заяви държавният глава. По думите му всеки, който се занимава с външна политика, трябва да работи за положителния образ на България навън. „За България навън трябва да се говори само добро. Това е признак за цивилизованост“, подчерта Румен Радев. По думите на държавния глава българската външна политика следва да се ръководи и от принципите на предсказуемостта и надеждността и подчерта, че именно в отношенията си с България нашите партньори правят изводи за нашата надеждност, предсказуемост и почтеност. \r\nВ изказването си президентът посочи също така, че предстоящото Българско председателството на Съвета на ЕС не е, за да извлечем непосредствени ползи, но те ще дойдат на по-късен етап. „Българското правителство е задало ясни и добре структурирани приоритети за председателството на Съвета на ЕС. Да, амбициозни са, но е важно да променим нагласите на хората за това председателство. Трябва да покажем, че България може да бъде лидер и да управлява процесите в ЕС, тогава ще дойдат ползите – на по-късен етап, когато отношението към България бъде друго“, заяви Румен Радев. Според президента функционирането на Европа на различни скорости е факт и България не може да очаква държавите, които са по-напред в процеса на европейска интеграция да спрат и да изчакат. „За нас най-важно е да знаем, че бягаме на същия стадион, в същата писта. Акцентът ще бъде върху засилените сътрудничества и там трябва да бъдем изключително активни“, посочи държавният глава. Румен Радев беше категоричен, че всички български институции работят в пълен синхрон за приемането ни в Шенгенското пространство. \r\nПо отношение на мигрантската криза той коментира, че е крайно време Европа да има единна политика. По думите му е необходима солидарност с всички държави, които са на първа линия- „Ние трябва да обединим усилията си за изработването на специално отношение към нас, защото охраната на външните граници на ЕС не може да бъде ангажимент само на тези държави“, категоричен беше президентът. \r\nПо темата за НАТО той отбеляза, че на първата среща с президента Тръмп в Брюксел през ясно е заявил, че 2% от БВП за отбрана е важен, но е недостатъчен критерий за изграждане на отбранителни способности. „Не можем да разглеждаме само количество, ние трябва да гледаме и качество. Друг е въпросът, че България изостава критично. Ако правителството не вземе мерки на време да придвижи проектите за модернизация, ще се окажем на опашката на НАТО по отношение на достигане на тези 2%“, отбеляза той. \r\nПо отношение на енергийната сигурност на страната ни той заяви, че трябва да се прилага принципът „колкото повече, толкова повече“. „Виждам, че правителството работи сериозно в тази насока. България трябва да прави всичко възможно да транзитира колкото може повече енергийни ресурси през своята територия“, подчерта държавният глава. \r\nПо думите на държавния глава засилването на борбата с корупцията също е от изключително значение за подобряването на образа на страната ни в международните отношения и за спечелване на доверието и привличането на повече инвеститори. Президентът открои Румъния и Италия като държави, които през последните години са положили значителни усилия и са постигнали реални успехи в ефективното преустановяване на корупционни практики, като са възстановили милиарди евро в своите бюджети. \r\nВ рамките на изказването си пред българските дипломати държавният глава подчерта и желанието на страната ни за ускоряване на процеса на европейска интеграция за държавите от Западните Балкани, за последващо задълбочаване на стратегическото партньорство на страната ни със САЩ, за преодоляване на напрежението в отношенията между ЕС и САЩ с Русия, както и за активизиране на отношенията с постигащите бързо икономическо развитие държави от Азиатско-тихоокеанския регион, Латинска Америка и Близкия Изток. \r\nВесела ПЕТРОВА", "date": "2017.07.20", "title": "Президентът Румен Радев към българските дипломати: България трябва да има една външна политика (ОБЗОР)"}
{"url": "http://www.focus-news.net/news/2017/07/20/2417783/tv21-makedoniya-ekaterina-zaharieva-balgariya-nyama-poveche-da-pregovarya-otnosno-sporazumenieto-za-dobrosasedstvo-s-makedoniya.html", "text": "Според българския министър на външните работи Екатерина Захариева споразумението за добросъседство е важна нова страница в отношенията между България и Македония, но след подписването остава много работа. Според нея споразумението се основава на декларация, подписана през 1999 г., а разликата е, че са вградени механизми за мониторинг на прилагането му и че ще има експертна комисия от историци, които ще работят за подобряването на училищните програми въз основа на исторически източници, предаде македонската медия “ТВ21“.\r\n\"Договорите не признават нито езици, нито народи. Клаузата за езика, договорена през 1999 г., не случайно казвам, че България тогава направи компромис и няма намерение да прави повече никакви компромиси, нито по въпроса за езика, нито за други въпроси. Договорът се  подписва на официалните езици. Македонски, съгласно конституцията на РМ и български, съгласно конституцията на България \", заяви  Захариева.\r\nВъв връзка с изискванията на някои македонски опозиционни партии да бъде признато съществуването на македонско малцинство в България, Захариева заяви, че властите в София не водят преговори с партии, а с правителство.\r\nПо-рано депутатът от ВМРО-ДПМНЕ Антонио Милошоски заяви, че има няколко забележки по договора. \"Ако наистина този проект за споразумение е все още  отворен за намесаза подобряване на текста, всички депутати от „Коалиция за по-добра Македония“ ще дадат сериозни забележки и препоръки къде проектът на договора за добросъседство с България може да се подобри\", съобщи Милошоски. Виктор Турмаков", "date": "2017.07.20", "title": "\"ТВ21\" (Македония) : Екатерина Захариева: България няма повече да преговаря относно споразумението за добросъседство с Македония"}
{"url": "http://www.focus-news.net/news/2017/07/20/2417802/reuters-dzhon-makkeyn-zayavi-che-shte-se-prebori-s-rakovoto-zabolyavane-i-che-shte-se-zavarne-v-politikata.html", "text": "Американският сенатор-републиканец от щата Аризона Джон Маккейн заяви, че скоро ще се завърне във Вашингтон, въпреки скорошната му диагноза за рак на мозъка. По-рано по време на операция по премахване на съсирек над лявото му око бе открито, че има агресивна  форма на мозъчен тумор, предаде  Reuters.\r\n„Дълбоко оценявам отдадената подкрепа. Ще се завърна“, заяви МакКейн на своя профил в социалната мрежа „Туитър“.  От дома си в Аризона МакКейн ще стои на телефона, за да бъде в течение на най-новите въпроси, обсъждани в Сената . \r\n„Той ми звъня три пъти тази сутрин“, заяви сенаторът-републиканец Линдзи Греъм от Южна Каролина. Той посочи, че МакКейн е искал да обсъди здравната реформа и проектозакони, свързани с отбраната. Виктор Турмаков", "date": "2017.07.20", "title": "Reuters: Джон МакКейн заяви, че ще се пребори с раковото заболяване и че ще се завърне в политиката"}
{"url": "http://www.focus-news.net/news/2017/07/20/2417804/tmz-vokalistat-na-linkin-park-chestar-beningtan-se-e-samoubil.html", "text": "Вокалистът на известната ню-метъл бандата „Линкин Парк“ Честър Бенингтън се е самоубил, предаде  TMZ.\r\nПолицията сочи, че певецът се е самообесил в частно жилище в предградието на Лос Анджелис „Палос Верде“. Тялото му е открито днес сутринта. Честър е бил женен два пъти с шест деца. \r\n41-годишният певец се е борил с алкохолна и наркозависимост.  Виктор Турмаков", "date": "2017.07.20", "title": "TMZ: Вокалистът на „Линкин Парк“ Честър Бенингтън се е самоубил"}
{"url": "http://www.focus-news.net/news/2017/07/20/2417806/pazardzhik-arheolozi-otkriha-nova-zlatna-nahodka-ot-selishtna-mogila-yunatsite.html", "text": "Настоящият сезон също се оказа благодатен за археолозите, проучващи селищната могила до пазарджишкото село Юнаците, съобщиха за Радио „Фокус“ – Пазарджик от пазарджишкия музей. Една от най-значимите находки до момента е кръгла златна апликация с диаметър 2,8 см. Тя е от типа на тъй наречените антропоморфни златни амулети, познати от Варненския халколитен некропол. Датира се във втората половина на V хил. пр. Хр. Проучванията на обекта продължават до 25 август. Ценната находка вече е съхранена във фонда на Регионален исторически музей – Пазарджик.", "date": "2017.07.20", "title": "Пазарджик: Археолози откриха нова златна находка от „Селищна могила Юнаците“"}
{"url": "http://www.focus-news.net/news/2017/07/20/2417807/the-hill-donald-tramp-e-publikuval-poveche-ot-1000-saobshteniya-na-profila-si-v-tuitar-za-parvite-si-shest-mesetsa-kato-prezident.html", "text": "Президентът на САЩ Доналд Тръмп е публикувал повече от 1000 съобщения, откакто преди шест месеца зае поста и повече от 9000 пъти откакто започна политическата си кампания през 2015 г., предаде  The Hill.\r\nТръмп е публикувал 1002 съобщения откакто е заел поста, а от 16 юни 2015 г., когато обяви, че ще се кандидатира за президент – 9146 пъти. Според изчисленията, ако президентът запази навиците си в интернет, то броят на „туитовете\" му ще достигне до 8000 към края на мандата му.  Виктор Турмаков", "date": "2017.07.20", "title": "The Hill: Доналд Тръмп е публикувал повече от 1000 съобщения на профила си в „Туитър“ за първите си шест месеца като президент"}
{"url": "http://www.focus-news.net/news/2017/07/20/2417811/dha-mevlyut-chavushoglu-germaniya-stana-osnovnata-baza-na-teroristichnite-organizatsii-sreshtu-turtsiya.html", "text": "Министърът на външните работи на  Турция Мевлют Чавушоглу отправи остри обвинения към Германия, предаде информационната агенция Догу хабер ажансъ (ДХА). Външният министър даде пресконференция в т. нар. Северно-кипърска турска република (СКТР), където се намира по повод честванията на годишнината от турския военен десант на остров Кипър на 20 юли 1974 година (турската окупация на Кипър с кодово название операция „Атила“ – бел. на „Фокус”). „Германия се превърна в основната база на всички терористични организации, които  буквално наново започнаха да действат срещу нас”, посочи още Мевлют Чавушоглу, цитиран от ДХА. Георги Димов", "date": "2017.07.20", "title": "ДХА: Мевлют Чавушоглу: Германия стана основната база на терористичните организации срещу Турция"}
{"url": "http://www.focus-news.net/news/2017/07/20/2417803/atanas-tashkov-gerb-do-kraya-na-mesetsa-zapochva-razshirenieto-na-patya-plovdiv-asenovgrad.html", "text": "До края на месеца започва разширението на пътя Пловдив-Асеновград. Това съобщи за Радио „Фокус” – Пловдив депутатът от ГЕРБ Атанас Ташков, бивш директор на ОПУ - Пловдив. „Договорът с изпълнителя на строителните дейности е подписан, очаква се да бъде подписан и договорът с надзора. Очаква се това да бъде направено през следващата седмица и обектът да стартира”, каза Ташков. „Мисля, че най-много до 5-6 август трябва да бъде направена първата копка на обекта”, добави той. Средствата, в размер на 26 млн. лева са осигурени по Оперативна програма „Региони в растеж”. Новият път ще бъде високоскоростен, четирилентов, с разделителна ивица по средата. Ще бъде изградено ново платно от източната страна на съществуващия път и две кръгови кръстовища – при разклона за село Крумово и при разклона за Куклен. Първо ще бъде изградена новата лента с две платна в източна посока, а след това ще бъде рехабилитиран и старият участък от пътя. „Това, което имаме в момента, е половината от новия път”, каза Ташков.\r\nОтсечката е изключително важна, тъй като е с голяма интензивност на трафика – по него се движат средно по около 24 000 автомобила на денонощие. По думите на Ташков, още при изграждането преди години шосето е проектирано като четирилентов път, но е било построено наполовина.\r\nЦветана ТОНЧЕВА", "date": "2017.07.20", "title": "Атанас Ташков, ГЕРБ: До края на месеца започва разширението на пътя Пловдив-Асеновград"}
{"url": "http://www.focus-news.net/news/2017/07/20/2417809/reuters-sasht-nalaga-globa-na-ekson-mobilzaradi-narushavane-na-sanktsionniya-rezhim-sreshtu-rusiya.html", "text": "Министерството на финансите на САЩ заяви, че ще наложи глоба на международната петролна компания „Ексон Мобил“, заради нарушаване на санкционния режим срещу Русия през май 2014 година, предава Reuters.\r\nМежду 14 и 23 май 2014 г. филиали на „Ексон Мобил“ са подписали осем договора с началника на „Роснефт“ Игор Сечин.\r\nПо това време Игор Сечин е бил вече сред лицата срещу, които САЩ наложиха санкции. \r\nПо това време изпълнителен директор на „Ексон Мобил“ е Рекс Тилърсън, който в момента е държавен секретар на САЩ. От компанията заявиха, че са се съобразили напълно с режима на санкции, въведен през 2014 година от бившия президент Обама. Бизнес дейностите на компанията с „Роснефт“ не са нелегални. За такива се смятат действия като личните контакти с Игор Сечин, както и подписването на договор с него. Симеон Миланов", "date": "2017.07.20", "title": "Reuters: САЩ налага глоба на „Ексон Мобил“заради нарушаване на санкционния режим срещу Русия"}
{"url": "http://www.focus-news.net/news/2017/07/20/2417808/plovdiv-za-23-ta-poredna-godina-v-grada-shte-se-provede-mezhdunarodniyat-folkloren-festival.html", "text": "За 23-та поредна година в Пловдив ще се проведе Международния фолклорен фестивал. Това съобщиха за Радио „Фокус“ – Пловдив от дирекция „Култура и културно наследство“ към Общината. В тазгодишното издание, което ще се проведе от 1 до 5 август в Пловдив, ще си дадат среща представителни фолклорни състави от осем държави – Армения, Бразилия, Грузия, Испания, Йордания, Косово, Чили и Черна Гора. В програмата на фестивалните дни ще вземат участие и пловдивските формации – Фолклорен ансамбъл „Седенчица“, Детска танцувална школа „Тракия“ и Фолклорен ансамбъл „Дилянка“, който ще отпразнува 25 години от създаването си.\r\nВсяка вечер от 17.30 часа ще се състоят дефилетата на съставите. Те ще тръгват от „Дом Левски”, ще преминават по Главната улица и ще стигат до сцената на пл. „Стефан Стамболов”, където ще изнасят кратки концерти. Програмата ще продължава с официалните вечерни представяния на участниците на сцената  на Античния театър от 20:00 часа. Входът за събитията е свободен.\r\nОсвен концертите в Пловдив, представления ще има и в други райони на областта. Ансамблите от Армения, Черна гора и Йордания ще изнесат на 2 август концерт в град Хисаря. На 3 август в гр. Пещера ще се представят колективите от Испания, Чили, Косово. На 4 август, отново в Пещера ще танцуват участниците от Бразилия, Армения и Йордания.\r\nФестивалът е част от Календара на културните събития на Общината и в него всяка година се включват фолклорни колективи от цял свят, представящи с много красота, талант и добро настроение незабравима феерия от цвят и ритми на едно от най- емблематичните места – Античния театър на Пловдив.\r\nЦеремонията по откриването е  на 1 август,  от 20:00 часа на Античния театър.  На същата сцена в последната вечер – 5 август, от 20:00 часа ще се състои Гала-концертът и церемонията по официалното закриване на събитието.\r\nКристиян ГАРОВ", "date": "2017.07.20", "title": "Пловдив: За 23-та поредна година в града ще се проведе Международният фолклорен фестивал"}
{"url": "http://www.focus-news.net/news/2017/07/20/2417812/reuters-martin-shults-iska-uskoryavane-na-reformite-v-evrozonata.html", "text": "Германският социалдемократически лидер Мартин Шулц  призова за ускоряване на реформите в Еврозоната, на базата на засилването на валутния съюз, предава Reuters .\r\nВ реч, която изнесе в Париж Мартин Шулц заяви, че подкрепя инвестиционен бюджет за Еврозоната, както и финансов министър за блока, чиято цел ще бъде да се справи с данъчната конкуренция и укриването на данъци.\r\n„Реформирането на икономическия и валутен съюз не трябва да се бави повече“, каза лидерът на ГСДП.\r\nТой подчерта, че Германия трябва да е готова да прави повече за Европа, включително и по-голям принос в бюджета на ЕС. \r\nМартин Шулц се срещна с френския президент Еманюел Макрон. Симеон Миланов", "date": "2017.07.20", "title": "Reuters: Мартин Шулц иска ускоряване на реформите в Еврозоната"}
{"url": "http://www.focus-news.net/news/2017/07/20/2417813/the-times-of-israel-izrael-ochakva-turtsiya-da-osadi-napadenieto-na-hramoviya-halm.html", "text": "Израелският президент Ройвен Ривлин проведе телефонен разговор с турския си колега Реджеп Тайип Ердоган, предава The Times of Israel.\r\nРазговорът е проведен по искане на президента Ердоган и идва след близо една седмица размирици и напрежение в Ерусалим. По време на него президентът на Израел заяви на турския си колега, че очаква Турция да осъди терористичното нападение, както и Ерусалим осъжда атаките в турската страна.  Турският президент от своя страна призова Израел да премахне металните детектори, които бяха сложени на входовете към Храмовия хълм.  Симеон Миланов", "date": "2017.07.20", "title": "The Times of Israel: Израел очаква Турция да осъди нападението на Храмовия хълм"}
{"url": "http://www.focus-news.net/news/2017/07/20/2417810/anadolu-agency-turskiyat-vanshen-ministar-razkritikuva-izkazvaniyata-na-germanskite-vlasti-narichayki-gi-iznudvane.html", "text": "Турският външен министър Мевлют Чавушоглу разкритикува изказванията на германския си колега Зигмар Габриел относно задържането на германски гражданин, предава Anadolu Agency .\r\nГерманският външен министър Зигмар Габриел обяви, че ще насърчи германския бизнес да не инвестира в Турция, заради арестуването на активиста Петер Щойднер.\r\n„Берлин знае, че Турската република и турската нация никога не са се подчинявали на заплахи и изнудване. Следователно трябва да се знае, че тези заплахи и изнудване няма да получат отговор от Турция“, заяви турският външен министър Мевлют Чавушоглу.\r\n„Ще оценим тези заплахи, и разбира се, ще им отговорим“, каза той. Симеон Миланов", "date": "2017.07.20", "title": "Anadolu Agency: Турският външен министър разкритикува изказванията на германските власти, наричайки ги „изнудване“"}
{"url": "http://www.focus-news.net/news/2017/07/20/2417815/the-times-of-israel-desetki-raneni-pri-novi-sblasatsi-v-stariya-grad-na-erusalim.html", "text": "Поне 42-ма палестинци са ранени след нови сблъсъци между демонстранти и полицията в Стария град на Ерусалим, предава The Times of Israel.\r\nТова се случи след като хиляди мюсюлмани се събраха около Храмовия хълм за вечерни молитви.\r\nВ същото време премиерът Бенямин Нетаняху бе на среща на министерски съвет и съвета за сигурност, чиято цел бе намаляване на напрежението.\r\nГоворителят на израелската полиция Люба Самри заяви, че палестинците са замервали полицаи с камъни, стъкла и бутилки пред Лъвската порта на Стария град. Служителите на реда са отразили агресията със сълзотворен газ и техники за разпръскване на метежници, казаха от влрастите.\r\nОт Червен полумесец казаха, че 36 от демонстрантите са закарани в болници за незабавно третиране.\r\nМерките за сигурност в цял Ерусалим са изключително засилени, докато властите планират да ограничат броя на мюсюлманите, които отиват на Храмовия хълм. Симеон Миланов", "date": "2017.07.20", "title": "The Times of Israel: Десетки ранени при нови сблъсъци в Стария град на Ерусалим"}
{"url": "http://www.focus-news.net/news/2017/07/20/2417801/18-obvinyaemi-za-falita-na-ktb-obzor.html", "text": "Специализираната прокуратура внесе обвинителния акт по досъдебното производство “КТБ“. По делото за фалита на Корпоративна търговска банка (КТБ) са привлечени като обвиняеми 18 лица: Цветан Василев, Снежанка Велева – Стефанова, Маргарита Голева, Александър Панталеев, Красимир Хаджидинев, Георги Христов, Мария Димова, Борислава Тренева - Кючукова, Маргарита Петрова, Елка Стойкова, Елена Инджева, Рангел Стойчев, Светлана Георгиева, Илиан Зафиров, Георги Зяпков, Цветан Гунев, Румен Симеонов И Славияна Данаилова - Велева. \r\nРазпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома. Според прокуратурата загубите, нанесени на българската икономика от фалита на КТБ, са близо 5 млрд. лева, а източените средства от банката - 2,5 млрд. лв. \r\nАдминистративният ръководител на Специализираната прокуратура Иван Гешев определи делото като „уникално“. По думите му КТБ представлява най-голямата финансова измама с корупционен привкус в българската история. Той обаче обърна внимание, че ако КТБ не е фалирала през 2014 г., това е щяло да се случи по естествен начин през 2016 г, а вредите щяха да са за 10 млрд. лева. Според него последствията за държавата и банковата сфера у нас при това положение биха били непредвидими. Гешев представи данни, според които кредити в КТБ са се одобрявали за по-малко от два дни, а в 70 от случаите и за по-малко от ден. При 53% процента кредитните средства не са използвани за целта, предвидена, по договор, а при 82% усвоените средства са били превеждани на някоя от 11-те бизнес групи, които са обслужвали бизнеса на мажоритарния собственик. При 8 случая общо за 116 милиона лева липсват каквито и да е документи. \r\n„В последните години от съществуването си КТБ не е и банка. Тя може да се определи като пирамида, ако цитираме проф. Ханке, като инвестиционна схема и неустойчив бизнес модел, ако цитирам г-н Хампарцумян, а ако цитирам екипът, с който работих – финансова къща и личният портфейл на мажоритарния собственик на банката“, заяви прокурор Гешев. Той все пак изрази надежда съдът бързо да доведе делото до край. \r\nВ отговор на журналистически въпрос защо сред обвиняемите не е и народният представител Делян Пеевски, прокурорът уточни, че не са открити доказателства той да е участвал в източването на банката. \r\nПо отношение на бившия мажоритарен собственик на КТБ Цветан Василев Иван Гешев припомни, че екстрадицията на Василев е поискана от Сърбия още преди три години. Той отбеляза, че в този момент Цветан Василев се е намирал в Австрия и в последствие е отишъл в Сърбия. По думите му това означава, че Василев се притеснява от европейското законодателство, а не от българското, защото в противен случай не би отишъл в страна, извън ЕС. Говорителят на прокуратурата Румяна Арнаудова допълни, че до момента от сръбска страна няма обяснение защо Сърбия не отговаря на молбата за екстрадиция. Константин Симеонов, който е адвокат на Василев, заяви, че не очаква справедлив съдебен процес. По думите му Цветан Василев иска да се прибере в България и да се защитава в съда, но ако направи, ще се озове в ареста. \r\nВесела ПЕТРОВА", "date": "2017.07.20", "title": "18 обвиняеми за фалита на КТБ (ОБЗОР)"}
{"url": "http://www.focus-news.net/news/2017/07/20/2417814/makedonskiyat-vanshen-ministar-nikola-dimitrovdarzhaven-interes-na-makedoniya-e-da-napravi-ot-balgariya-priyatel.html", "text": "Македонският външен министър Никола Димитров заяви, че Македония и България са постигнали компромис, при който и двете страни са еднакво „щастливи и нещастни“, предава македонският телевизионен канал НОВА .\r\n„Никога от независимостта на Македония през 1991 година досега, не сме имали толкова видима активност в парламента, както и на опозицията при такава работа. Конституционните процедури повеляват, че преговарящият екип преговаря, съгласува текста и той отива при правителството, подписва се и след това става договор, който отива за ратификация в парламента. Има много време, както за обществеността, така и за опозицията“, заяви македонският външен министър.\r\n„Второ. Има едно голямо лицемерие. Този договор е обсъждан и текстът му е добре познат на опозицията, тъй като те преговаряха за него 5-6 години. Ние преговаряме 50 дена, от които активно 30. Нуждата от този договор е резултат от лошите отношения, които имахме с България. Не искам да обвинявам никой, но е факт, че заради лошите отношения дойде и нуждата да има договор за приятелство“, подчерта Никола Димитров.\r\n„Трето, какъв е националният интерес на Република Македония? Дали България ще ни спира или ще ни поддържа. Ако можем да превърнем България в силен поддръжник на нашата интеграция, дали трябва да го правим или не? Договорът няма да бъде изненада, когато се подпише, дори и за тези, които са преговаряли шест години, нито за обществеността, тъй като в голяма степен основата му е декларацията“, каза министър Димитров.\r\n„Държавен интерес на Македония е да направил от България приятел по един достоен начин“, каза Никола Димитров, подчертавайки, че според него позициите на опозицията са лимерни, тъй като именно тя е създала нуждата от такъв договор. Симеон Миланов", "date": "2017.07.20", "title": "Македонският външен министър Никола Димитров:“Държавен интерес на Македония е да направи от България приятел“"}
