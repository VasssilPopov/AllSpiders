{"url": "http://www.focus-news.net/news/2017/07/26/2419784/the-jerusalem-post-hamas-prizova-za-den-na-yarostta.html", "text": "„Хамас“ призова за „ден на яростта“ в Петък (28.07), в областите Юдея, Самария и Ивицата Газа. Това се случи скоро след като от Европейския съюз решиха да оставят групировката в „черния“ списък на терористическите организации, пише The Jerusalem Post, позовавайки се на съобщения и изявления на терористите.\r\nПредседателят на политбюрото на „Хамас“, Исмаил Хания, е призовал всички фракции да се борят с „едностранните действия на Израел“ на Храмовия хълм.\r\nОт групировката също се похвалиха за заслугите си за премахването на детекторите за метал в района и заявиха, че „твърдостта на гражданите на Ерусалим е изненадала окупатора с решителността и жертвоготовността си“.\r\nЛидера на „Хамас“ се обърна и към лидерите на арабския и мюсюлманския свят: „Използвайте всички дипломатически способи срещу Израел, за да ги откажете да тормозят молителите в джамията ал-Акса.", "date": "2017.07.26", "title": "The Jerusalem Post: „Хамас“ призова за „ден на яростта“"}
{"url": "http://www.focus-news.net/news/2017/07/26/2419755/predstoyashti-mezhdunarodni-sabitiya-za-27-yuli-agentsiya-fokus.html", "text": "Ще се проведе среща между президентите на Русия и на Финландия Владимир Путин и Саули Ниинистьо по случай стотния Ден на независимостта на Финландия.\r\n*** Председателят на Европейската комисия Жан-Клод Юнкер и председателят на Европейския съвет Доналд Туск ще проведат отделни преговори със словашкия министър-председател Роберт Фицо.\r\n*** Председателят на Германската социалдемократическа партия Мартин Шулц ще проведе среща с италианския министър-председател Паоло Джентилони. Очаква се двамата да обсъдят мигрантската криза. \r\n*** Външните министри на Арабската лига ще проведат среща, на която ще обсъдят ситуацията в Йерусалим.\r\n*** Съветът за сигурност на ООН ще обсъди хуманитарната криза в Сирия. \r\n***", "date": "2017.07.26", "title": "Предстоящи международни събития за 27 юли /Агенция „Фокус“/"}
{"url": "http://www.focus-news.net/news/2017/07/26/2419756/komisar-vasil-vasilev-rd-pbzn-burgas-pogasen-e-pozharat-v-selo-tserkovski-izgoreli-sa-dve-kashti-i-stopanska-postroyka.html", "text": "Погасен е пожарът в село Церковски. Това каза за Агенция „Фокус“ комисар Васил Василев, началник на Регионална дирекция „Пожарна безопасност и защита на населението“ – Бургас. По думите му пострадалият пожарникар е прегледан в болницата в Карнобат и е освободен с леки наранявания. При пожара с изгорели две къщи и около 200 кв. м стопанска постройка. Комисар Василев уточни, че е ясен човекът, който е предизвикал пожара, като не става въпрос за умишлен палеж, небрежност при боравене с открит огън. По думите му става дума за две отделни огнища, като при едното става въпрос за късо съединение, а при другото – за неправилно боравене с огън. При пожара няма пострадали жители на селото.", "date": "2017.07.26", "title": "Комисар Васил Василев, РД ПБЗН – Бургас: Погасен е пожарът в село Церковски, изгорели са две къщи и стопанска постройка"}
{"url": "http://www.focus-news.net/news/2017/07/26/2419759/ria-novosti-vladimir-putin-ratifitsira-sporazumenie-za-obedinena-voyskova-grupirovka-mezhdu-rusiya-i-armeniya.html", "text": "Президентът на Русия Владимир Путин подписа закон за ратификация на споразумение с Армения за обединена групировка войски, предаде РИА Новости.\r\n„Ратифицирано е споразумение между Русия и Армения за обединена групировка войски от въоръжените сили на Армения и въоръжените сили на Русия, подписан в Москва на 30 ноември 2016 година“, пише в документ, публикуван от Кремъл.  Виктор Турмаков", "date": "2017.07.26", "title": "РИА Новости: Владимир Путин ратифицира споразумение за обединена войскова групировка между Русия и Армения"}
{"url": "http://www.focus-news.net/news/2017/07/26/2419754/nimh-oranzhev-kod-za-intenzivni-valezhi-pridruzheni-s-gramotevitsi-e-v-sila-za-8-oblasti-v-stranata-za-27-yuli-zhalt-e-kodat-v-7-oblasti.html", "text": "Оранжев код за интензивни валежи, придружени с гръмотевици, е в сила за 8 области в страната за 27 юли. Предупреждението е в сила за областите Русе, Търговище, Велико Търново, Габрово, Хасково, Стара Загора, Кърджали и Смолян. Това сочи справка на сайта на Националния институт по метеорология и хидрология към БАН. Очакваните количества валежи са между 35 и 50 л/кв. м, а в планинските райони на областите и повече. Ще има условия и за градушки.\r\nЖълт код за интензивни валежи, придружени с гръмотевици, е в сила за 7 области в страната. Очакваните сумарни количества са между 15 и 30 л/кв. м, а в отделни райони и повече. Кодът е в сила за областите Пазарджик, Пловдив, Ловеч, Разград, Сливен, Ямбол и Бургас.", "date": "2017.07.26", "title": "НИМХ: Оранжев код за интензивни валежи, придружени с гръмотевици, е в сила за 8 области в страната за 27 юли, жълт е кодът в 7 области"}
{"url": "http://www.focus-news.net/news/2017/07/26/2419757/shumen-dazhd-vyatar-gramotevitsi-i-gradushka-se-izlyaha-nad-grada.html", "text": "Дъжд, вятър, гръмотевици и градушка се изляха над Шумен след 20,30 часа, предаде репортер на Радио „Фокус“- Шумен. За кратко дъждът, придружен от силен вятър напълни улиците с вода и обрулени листа. С вода са пълни и откритите тераси по посока на валежа. Сред падналите ледени зърна имаше такива с големина на вишна. В момента дъждът продължава, но е по-слаб.\r\nИвелина ИВАНОВА", "date": "2017.07.26", "title": "Шумен: Дъжд, вятър, гръмотевици и градушка се изляха над града"}
{"url": "http://www.focus-news.net/news/2017/07/26/2419753/mvnr-publikuva-proekta-na-dogovora-za-dobrosasedstvo-mezhdu-balgariya-i-makedoniya.html", "text": "Министерството на външните работи публикува на интернет страницата си Проекта на Договора за приятелство, добросъседство и сътрудничество между Република България и Република Македония, съобщиха от пресцентъра на МВнР. Текстът на проекта на договора е следният:\r\nПРОЕКТ ! \r\nДОГОВОР \r\nЗА \r\nПРИЯТЕЛСТВО, ДОБРОСЪСЕДСТВО И СЪТРУДНИЧЕСТВО \r\nМЕЖДУ \r\nРЕПУБЛИКА БЪЛГАРИЯ И РЕПУБЛИКА МАКЕДОНИЯ \r\nРепублика България и Република Македония (наричани по-нататък общо \r\n„Договарящи се страни”), \r\nИзхождайки от общия стремеж за по-нататъшно развитие на добросъседството, приятелството и сътрудничеството между двете държави, \r\nДълбоко убедени в необходимостта от развитие на сътрудничеството на базата на взаимното уважение, доверие, разбирателство, добросъседство и взаимно зачитане на интересите на техните държави, \r\nВярвайки, че всестранното развитие и задълбочаване на приятелските, добросъседски отношения между тях отговаря на интересите на народите на Република България и Република Македония, \r\nУбедени в необходимостта от укрепване на сигурността и мира, сътрудничеството и доверието в Югоизточна Европа, \r\nПриветствайки стремежа на Република Македония за интеграция в европейските и евроатлантическите структури, \r\nВярвайки, че конструктивният диалог по всички аспекти на двустранните отношения, както и по регионални и международни въпроси ще допринесе за по-нататъшното развитие на връзките между двете държави на равноправна основа, \r\nПотвърждавайки фундаменталното значение на Съвместната декларация от 22 февруари 1999 г. в отношенията между двете държави, \r\nИмайки предвид общата им история, която свързва двете държави и народите им, \r\nЗачитайки принципите на Устава на Организацията на обединените нации и документите на Организацията за сигурност и сътрудничество в Европа, както и демократичните принципи, залегнали в актовете на Съвета на Европа, \r\nСе договориха за следното: \r\nЧлен 1 \r\nДвете Договарящи се страни ще развиват всестранни отношения помежду си в съответствие с основните принципи на международното право и добросъседството. \r\nЧлен 2 \r\n1.\tДвете Договарящи се страни ще си сътрудничат в рамките на Организацията на обединените нации, Организацията за сигурност и сътрудничество в Европа, Съвета на Европа и други международни организации и форуми. \r\n2.\tДвете Договарящи се страни ще развиват сътрудничеството помежду си в областта на европейската и евроатлантическата интеграция, насочено към успешната подготовка на Република Македония за присъединяването й към Европейския съюз и НАТО. Българската страна ще споделя своя опит с цел да съдейства на Република Македония да изпълни необходимите критерии за членство в Европейския съюз и ще подкрепя Република Македония за получаване на покана за членство в НАТО, съгласно съответните решения от срещите на върха на НАТО. \r\nЧлен 3 \r\nДвете Договарящи се страни ще съдействат за развитието на сътрудничеството между държавите от Югоизточна Европа, за укрепване на разбирателството, мира и стабилността в региона и при осъществяването на регионални проекти, като част от процеса за създаване на единна Европа. \r\nЧлен 4 \r\n1.\tДвете Договарящи се страни ще поддържат контакти и ще провеждат срещи между представителите на органите на държавната власт на различни равнища за развитието на приятелските отношения и сътрудничеството. \r\n2.\tДвете Договарящи се страни ще съдействат за поддържане на контактите между местните власти и гражданите на двете страни. \r\nЧлен 5 \r\nИмайки предвид географската си близост, двете Договарящи се страни ще се стремят да създават необходимите правни, икономически, финансови и търговски условия за осигуряване на възможно най-широко движение на стоки, услуги и капитали. Те ще насърчават взаимните инвестиции и ще осигуряват тяхната защита. \r\nЧлен 6 \r\nДвете Договарящи се страни ще подкрепят разширяването на туристическия обмен, както и развитието на подходящи форми на сътрудничество в областта на туризма. \r\nЧлен 7 \r\n1.\tДвете Договарящи се страни ще разширяват и усъвършенстват транспортните връзки и комуникациите между тях, включително в рамките на регионалните инфраструктурни проекти. \r\n2.\tДвете Договарящи се страни ще се стремят към облекчаване на митническите и гранични формалности за пътниците и стоките, които се придвижват между тях. \r\nЧлен 8 \r\n1.\tДвете Договарящи се страни ще насърчават активното и безпрепятствено сътрудничество в областта на културата, образованието, здравеопазването, социалните грижи и спорта. \r\n2.\tВ срок най-късно до три месеца от влизането на настоящия договор в сила, с цел задълбочаването на взаимното доверие, двете Договарящи се страни създават Съвместна мултидисциплинарна експертна комисия на паритетен принцип по исторически и образователни въпроси, \r\nза да допринесе за обективното, основаващо се на автентични и основани на доказателства исторически извори за научно тълкуване на историческите събития. Комисията представя пред правителствата на Договарящите се страни ежегодни доклади за своята работа. \r\n3.\tДвете Договарящи се страни ще организират по взаимна договореност съвместни чествания на общи исторически събития и личности, насочени към укрепване на добросъседските отношения в духа на европейските ценности. \r\nЧлен 9 \r\nДвете Договарящи се страни ще полагат усилия за свободно разпространяване на информация, като насърчават и развиват сътрудничеството в областта на средствата за масово осведомяване чрез използване на възможностите на съвременните комуникационни средства. Те се ангажират в защитата на авторските и интелектуалните права на творците от двете страни. \r\nЧлен 10 \r\nДвете Договарящи се страни ще разширяват сътрудничеството си в правната и консулска област и по-специално по граждански, наказателни и административни въпроси, както и за решаване на хуманитарни и социални проблеми на техните граждани. \r\nЧлен 11 \r\n1.\tНито една от Договарящите се страни няма да предприема, подтиква и поддържа действия, насочени срещу другата страна, които имат неприятелски характер. \r\n2.\tНито една от Договарящите се страни няма да допуска нейната територия да бъде използвана срещу другата от организации и групи, които имат за цел извършването на подривни, сепаратистки и застрашаващи спокойствието и сигурността на другата Договаряща се страна действия. \r\n3.\tДвете Договарящи се страни нямат и няма да предявяват териториални претенции една спрямо друга. \r\n4.\tВсяка от Договарящите се страни има право да защитава правата и интересите на своите граждани, на територията на другата страна, в съответствие с международното право. \r\n5.\tРепублика Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута и правата на лица, които не са граждани на Република Македония. \r\n6.\tДвете Договарящи се страни ще предприемат ефикасни мерки за предотвратяване на недобронамерена пропаганда от страна на институции и агенции и ще обезкуражават дейности на частни субекти, насочени към подстрекателство на насилие, омраза или други подобни действия, които биха навредили на техните отношения. \r\nЧлен 12 \r\n1.\tВ рамките на 3 месеца от влизането в сила на този Договор, двете Договарящи се страни ще учредят Съвместна междуправителствена комисия. Комисията се съпредседателства от министрите на външните работи и включва висши официални представители на двете Договарящи се страни. \r\n2.\tСъвместната междуправителствена комисия ще провежда редовни срещи един път годишно, с цел преглед на ефективното прилагане на този Договор, приемане на мерки за подобряване на двустранното сътрудничество, както и решаване на възникнали по време на изпълнението на Договора въпроси. Всяка от Договарящите се страни може, при необходимост, да предложи организирането на допълнителни срещи на Съвместната междуправителствена комисия. \r\nЧлен 13 \r\n1.\tТози Договор подлежи на ратификация съгласно конституционните изисквания на Договарящите се страни. Този Договор влиза в сила на датата на размяна на ратификационните документи на двете Договарящите се страни и остава в сила за неопределен период от време. \r\n2.\tТози Договор може да бъде изменян с писменото съгласие между двете Договарящите се страни. Измененията се договарят по дипломатически път и влизат в сила в съответствие с алинея 1 на този член. \r\n3.\tВсяка Договаряща се страна може да прекрати Договора чрез изпращане на писмено уведомление до другата Договаряща се страна. \r\nДоговорът ще престане да бъде в сила една година след датата на получаване на това уведомление. \r\nЧлен 14 \r\nТози Договор по никакъв начин няма да бъде тълкуван така, че да противоречи на двустранни или многостранни договори, по които двете Договарящи се страни са страни. \r\nПодписан в …………………..на………………………….в два оригинални екземпляра, всеки един на официалните езици на Договарящите се страни – български език, съгласно Конституцията на Република България, и македонски език, съгласно Конституцията на Република Македония, като и двата текста имат еднаква сила.", "date": "2017.07.26", "title": "МВнР публикува проекта на Договора за добросъседство между България и Македония"}
{"url": "http://www.focus-news.net/news/2017/07/26/2419761/kyustendil-do-kraya-na-mesets-avgust-tryabva-da-bade-vnesena-strategiyata-za-razvitie-na-mestnata-initsiativna-grupa-mezhdu-kyustendil-i-nevestino.html", "text": "До края на месец август трябва да бъде внесена стратегията за развитие на местната инициативна група между Кюстендил и Невестино. Това каза пред Радио „Фокус” – Кюстендил Иван Андонов, председател на инициативната група. Министерство на земеделието и храните е обявило процедурата за кандидатстване по съответната мярка от Програмата за развитие на селските райони. „Срокът е до 31 август, до тогава трябва да бъде внесена цялата документация. Надявам се, че резултатите ще излязат около 1 ноември”, каза Иван Андонов. По думите му в началото на следващата година ще може да се подават и конкретните проекти за финансиране от самата Местна инициативна група. По този начин жителите на селата от община Кюстендил и община Невестино ще могат да кандидатстват по различни мерки.\r\nВенцеслав ИЛЧЕВ", "date": "2017.07.26", "title": "Кюстендил: До края на месец август трябва да бъде внесена стратегията за развитие на местната инициативна група между Кюстендил и Невестино"}
{"url": "http://www.focus-news.net/news/2017/07/26/2419763/stara-zagora-ikoni-ot-17-vek-pritezhava-hudozhestvenata-galeriya-v-kazanlak.html", "text": "Икони от 17 век притежава Художествената галерия в Казанлък, която е една от най-старите в страната. Това каза за Радио „Фокус“ Женя Димова, уредник в галерията. Тя поясни, че тази сбирка е едно от най-ценните неща в нейните фондове. Над 140 икони има галерията, една част от които са изложени в постоянната и експозиция. Те именно поставят началото на художествената сбирка в Казанлък, чийто родоначалник е Иван Енчев – Видьо. В галерията се съхраняват икони дарени и от района на Казанлък, като например от храм „Св. Параскева“ в село Енина, от Тъжа и  Средногорово. „Иван Енчев – Видьо, който създава художествената сбирка е събирал икони и кръстове от всякъде“, каза Женя Димова.\r\nНай-старите икони в галерията в Казанлък са от 17 век, сред тях е и „Моление“, на която са изобразени Богородица, Христос и Йоан Кръстител. Други древни икони са „Старозаветната троица“ - една от най-ценните в целия християнски свят и „Слизане в ада“. Сбирката икони е събирана в галерията предимно чрез дарения.\r\nСлавяна ГАЙДАРОВА", "date": "2017.07.26", "title": "Стара Загора: Икони от 17 век притежава Художествената галерия в Казанлък"}
{"url": "http://www.focus-news.net/news/2017/07/26/2419765/kyustendil-zaradi-visoki-niva-na-shuma-v-mnogofamilni-zhilishtni-sgradi-shte-badat-promeneni-tekstove-ot-naredbata-za-obshtestveniya-red.html", "text": "Заради високи нива на шума в многофамилни жилищни сгради ще бъдат променени текстове от Наредбата за обществения ред в Кюстендил. Това каза пред Радио „Фокус” – Кюстендил общественият посредник в Кюстендил адвокат Васил Иванов. По думите му при него е постъпил сигнал от страна на жител на Община Кюстендил, касаещ нарушаването на обществения ред, което нарушение не е отразено като форма в Наредбата за обществения ред, която да води до санкция от страна на общинската администрация. „Това породи и моето предложение, което беше изпратено до председателя на Общинския съвет и до председателя на правната комисия, за изменение на наредбата”, каза Васил Иванов. По думите му става въпрос за слушане на музика с по-големи от разрешените децибели от живущи в жилищен блок. До момента това не е било достатъчно ясно отразено в нормативния документ. В промяната на част от текстовете ще бъде записано, че нивото на шума трябва да отговаря на хигиенните норми за пределна допустимост на нивата на шума. Създава се и нов текст, който касае поддържането на тротоарите от страна на собствениците на имоти.\r\nВенцеслав ИЛЧЕВ", "date": "2017.07.26", "title": "Кюстендил: Заради високи нива на шума в многофамилни жилищни сгради ще бъдат променени текстове от Наредбата за обществения ред"}
{"url": "http://www.focus-news.net/news/2017/07/26/2419760/sofiya-ogranicheno-e-dvizhenieto-v-dvete-posoki-na-am-trakiya-pri-nadleza-v-rayona-na-motel-ihtiman.html", "text": "Ограничено е движението в двете посоки на АМ „Тракия“, при надлеза в района на мотел „Ихтиман“, предаде репортер на Агенция „Фокус“. Движението е отбито през локалните платна вляво и дясно на съществуващите търговски крайпътни обекти.", "date": "2017.07.26", "title": "София: Ограничено е движението в двете посоки на АМ „Тракия“, при надлеза в района на мотел „Ихтиман“"}
{"url": "http://www.focus-news.net/news/2017/07/26/2419483/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Около две хиляди пожарникари се борят с огнената стихия, която обхвана обширна площ в югоизточната част на Франция и средиземноморския остров Корсика през последните два дни, пише вестник The Local в местната си редакция.\r\nВ потушаването на пламъците са задействани 19 самолети. Пожарите избухнаха след поредица от необичайно горещи дни, а вятърът допринесе за бързото им разпространяване. Данните към момента са за около три хиляди хектара унищожена от стихията земя. \r\nВ южната част на Франция най-малко 10 хил. души бяха евакуирани в рамките на нощта заради бушуващите пожари.  \r\n*** Правителството на Гърция обяви спешен търг за ремонт на главното пристанище на остров Кос, което бе поразено от силното земетресение с магнитуд от 6,6 по скалата на Рихтер от миналата седмица, съобщава електронното издание Ekathimerini.\r\nЦелта е до средата на август основното пристанище на острова отново да заработи. „Решихме, че в първата фаза ще ремонтираме една част от пристанището - тази с по-малкото щети, за да могат корабите да се прибират и да предават доставките си“, поясни генералният секретар на Министерството на инфраструктурата Гьоргос Дедес. За тази цел финансовото министерство вече одобри отпускането на 400 евро. \r\nВ същото време държавните инженери продължават инспекциите си на сгради на острова. Училищата, болниците и други правителствени сгради не са повредени в резултат на труса, увери Дедес.\r\n*** Това вероятно щеше да е шанс да бъде преодоляна пропастта между Турция и ЕС - или поне се предотврати  превръщането й в истинска бездна. Въпреки това, след посещението на турския външен министър Мевлют Чавушоглу и министър по европейските въпроси Омер Челик в Брюксел е повече от ясно: правителството в Анкара не желае да се разкае в спора с ЕС. А политиците на Общността  държат на позициите си, особено по отношение на ситуацията с човешките права в Турция, коментира германското издание Der Spiegel. \r\nСрещата в Брюксел е преминала с \"честен, открит и конструктивен диалог\", заяви върховният представител на ЕС по въпросите на външните работи и политиката на сигурност Федерика Могерини. В „превод“ това означава, че двете страни в преговорите са изложили мненията си. Пред журналистите обаче бе казано, че Брюксел е настоял да види „конкретни стъпки в областта на върховенството на закона, правата на човека, демокрацията, свободата на медиите\" в Турция. Те трябва да бъдат приложени и към активистите за човешки права. „Заявленията не са достатъчни“, подчерта Могерини.\r\nПо казуса със задържаните в Турция кореспондент на вестник „Ди Велт“ Дениз Юджел и активиста за човешки права Петер Щойднер няма и признак за постигане на решение. Анкара няма проблем с опозиционните политици, но някои от тях, които подкрепят терористични организации – като „Работническата партия на Кюрдистан“ (ПКК), трябва да бъдат прецизно разграничавани, подчерта Челик. \r\nИзглежда, че същият метод се прилага и за преценка на пресата. Има „истински журналисти“ и „псевдожурналисти, които помагат на терористите“, е позицоята на Анкара. \r\nГерманското правителство вижда това съвсем различен начин: външният министър Зигмар Габриел (ГСДП) говори за \"абсурдни обвинения в терористична пропаганда, които да служат като заглушител на какъвто и да е критичен глас в Турция“.\r\n*** Британският министър за Брекзит Дейвид Дейвис заяви, че страната има „морален императив“ да достигне до бързо споразумение за правата на европейските граждани на острова, както и британските в ЕС, предава The Scottish Herald.\r\nПо време на визита в Чехия, министър Дейвис призна, че по-ранно споразумение не е било възможно заради фундаменталните различия на Великобритания и ЕС относно ролята на Европейския съд.\r\nОт Брюксел искат правата на европейските граждани в Обединеното кралство да бъдат съблюдавани от Европейския съд, докато в Лондон считат, че това е безпрецедентно и невъзможно.\r\n„Искаме да направим това бързо, като морален императив, защото искаме да облекчим притесненията на тези четири милиона души, както и да им дадем сигурност в бъдеще“, заяви Дейвид Дейвис по време на пресконференция с чешкия външен министър Любомир Заоралек.\r\n***", "date": "2017.07.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/26/2419459/burgas-raznosvach-na-hrana-instsenira-grabezh-sled-kato-poharchi-oborota-si-ot-600-leva-v-kazino.html", "text": "Разносвач на храна инсценира грабеж, след като похарчи оборота си от 600 лева в казино, съобщиха от Областната дирекция на МВР – Бургас. В неделя около 23.00 часа в Районно управление „Полиция” – Несебър е получено съобщение от 20-годишния с инициали Д.М. от село Енина, Старозагорско, работещ, като разносвач на храна към ресторант в Слънчев бряг. Той е заявил, че час по-рано преминавайки със служебния си велосипед по уличката до хотел „Хризантема”, водеща към медицински център „Аштън Хол”, е пресрещнат от четирима мъже, които след привеждане в безпомощно състояние, му отнели мъжка кожена чанта, съдържаща сумата от 600 лв. и връзка с ключове, след което избягали в посока автогарата в курорта. \r\nВ резултат на бързите полицейски действия са установени множество разминавания в показанията на пострадалия и реалната фактическа обстановка, като е констатирано, че Д.М. съзнателно заблуждава полицейските органи. В деня на инцидента (в работното си време) посетил казино към хотел „Хризантема”, където проиграл сума приблизително равна на заявената от него. Притиснат от обстоятелствата Д.М. признал, че излъгал и заявил неистина, като по този начин ангажирал множество човешки ресурс и материално техническо оборудване, които биха могли да бъдат насочени в друга посока за разкриване на реални престъпни посегателства. Работата по случая продължава от служители на Районно управление „Полиция” – Несебър.", "date": "2017.07.26", "title": "Бургас: Разносвач на храна инсценира грабеж, след като похарчи оборота си от 600 лева в казино"}
{"url": "http://www.focus-news.net/news/2017/07/26/2419758/aleksandar-damovski-mkd-dogovorat-za-dobrosasedstvo-shte-otvori-temite-za-ikonomicheskite-otnosheniya-i-pomoshtta-na-balgariya-za-evrointegratsiyata-na-makedoniya.html", "text": "Договорът за добросъседство е стъпка напред в отношенията между България и Македония и ще отвори важни теми като икономическите отношения и помощта на България за евроинтеграцията на Македония. Това коментира в предаването „Това е България“ на Радио „Фокус“ главният редактор на електронното издание МКД Александър Дамовски. По думите му в социалните мрежи има някакви малки призиви за протести, но преобладава положителното мнение на гражданите. „Мисля, че преобладават темите за икономическото сътрудничество, за инфраструктурно сътрудничество, за това, което се предвижда в договора за връзка между газовите системи на двете страни. Това са повечето коментари по отношение на Договора между Македония и България“, каза журналистът. Александър Дамовски коментира още, че въпреки че президентът Георги Иванов призова Договорът да бъде оповестен публично, той всъщност не му даде никаква оценка – нито положителна, нито отрицателна.", "date": "2017.07.26", "title": "Александър Дамовски, МКД: Договорът за добросъседство ще отвори темите за икономическите отношения и помощта на България за евроинтеграцията на Македония"}
{"url": "http://www.focus-news.net/news/2017/07/26/2419506/nova-makedoniya-makedoniya-navarshvat-se-54-g-ot-katastrofalnoto-zemetresenie-v-skopie.html", "text": "На 26 юли 1963 г. в 5:17 часа (местно време), македонската столица Скопие е разлюляна от земетресение от девета степен по Меркалиевата скала (MCS), т.е. магнитуд от 6,1 по Рихтер, с дълбочина от пет до седем километра под земната кора, припомня електронното издание „Нова Македония“.\r\nТрусът е продължил 20 секунди, последван от серия по-слаби в следващите минути. Земетресението е усетено в периметър от около 15 хил. кв. км, в цяла Македония, но и в съседните държави. След него над 200 хил. останаха без покрив, четири хиляди бяха ранени, а под развалините загинаха 1070 души. \r\nЩетите от земетресението бяха оценени на 15% от БВП на цяла Югославия, което днес се равнява на между три и пет милиарда долара, т.е. повече от целия годишен бюджет на Република Македония.\r\nСлед земетресението в града започна да се строи според съвременните проекти на японеца Кензо Танге и на Адолф Циборовски. Старата гара днес е Музей на град Скопие и представлява символ на голямото земетресение. Часовникът на гарата е завинаги спрян на 5.17 часа – фаталната минута, в която е регистрирано земетресението. Тереза Герова", "date": "2017.07.26", "title": "„Нова Македония“ (Македония): Навършват се 54 г. от катастрофалното земетресение в Скопие"}
{"url": "http://www.focus-news.net/news/2017/07/26/2419432/api-tazi-nosht-dvizhenieto-pri-42-ri-km-na-avtomagistrala-trakiya-v-rayona-na-ihtiman-shte-e-ogranicheno-v-dvete-posoki-i-shte-se-prenasochva-po-obhoden-marshrut-zaradi-demontazh-na-most.html", "text": "От 21.00 ч. до 05.00 ч. на 27 юли, движението в участъка при 42-ри километър на автомагистрала „Тракия“, в района на мотел „Ихтиман“ ще се осъществява през локалните платна вляво и дясно на съществуващите търговски крайпътни обекти. Това съобщиха от пресцентъра на Агенция \"Пътна инфраструктура\" (АПИ). Временната организация на движението е във връзка с демонтаж на пешеходен мост (пасарелка) над автомагистрала „Тракия“.\r\nТрафикът в посока Пловдив ще бъде пренасочен през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“.\r\nНеобходимо е шофьорите да карат внимателно и да спазват пътната сигнализация по обходния маршрут.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.07.26", "title": "АПИ: Тази нощ движението при 42-ри км на автомагистрала „Тракия“, в района на Ихтиман, ще е ограничено в двете посоки и ще се пренасочва по обходен маршрут заради демонтаж на мост"}
{"url": "http://www.focus-news.net/news/2017/07/26/2419358/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп обвини ЕС в протекционистки политики и поиска от Съюза да спре да се укрива от американската конкуренция, предаде The Hill.\r\n„В момента работя по важно търговско споразумение с Великобритания. Ще бъде много голямо и вълнуващо. РАБОТНИ МЕСТА! ЕС е много протекционистичен към САЩ. СПРЕТЕ!“, написа Доналд Тръмп в профила си в социалната мрежа „Туитър“. Като кандидат-президент той водеше кампания за изоставяне или предоговаряне на наличните търговски споразумения, които според него са несправедливи към САЩ. \r\nСамият Тръмп е често обвиняван от Европа именно в протекционизъм. Той и британският министър-председател Тереза Мей наскоро потвърдиха плановете за сключат двустранно споразумение за двустранна търговия.\r\n***  По данни на американските власти боен кораб от флота на САЩ е произвел предупредителни изстрели към ирански съд в северната част на Персийския залив във вторник, след като двата кораба се разминават на около 140 метра, предаде  Tehran Times.\r\nСпоред анонимния американски източник бойният кораб „ЮСС Тъндърболт“ е изстрелял предупредителни изстрели, след като иранския съд игнорира радиосигналите му. „ЮСС Тъндърболт“ е бил придружаван от няколко по-малки съда на американския флот. Според източника става дума за кораб на „Корпуса на иранската ислямска революционна гвардия“. \r\nПравителството на Иран все още не е излязло с коментар относно инцидента.\r\n*** Египет, Саудитска Арабия, ОАЕ и Бахрейн публикуваха общо заявление, в което изброиха девет организации и девет личности, които са свързани с терористични дейности и с Катар, пише  Ahram.\r\nВ списъка фигурират девет благотворителни организации, които са свързани с „тероризъм, подкрепян от Катар, като три са базирани в Йемен, а шест с Либия“. В списъка са изброени и девет личности от различни арабски държави, свързани с тероризма. \r\nМиналия месец четирите арабски държави прекъснаха дипломатическите си отношения с Катар, обвинявайки го, че подкрепя тероризма.  Доха отхвърля обвиненията.\r\n*** Президентът на Южна Корея Мун Джей-ин отново покани Северна Корея да приеме участие на Зимните олимпийски игри в Пьончан, които ще се проведат през 2018 г. Той посочи, че ще запази вратите отворени „до последната минута“, пише южнокорейският вестник  „Чосун Илбо“.\r\nПрезидентът на Южна Корея посочи, че „няма да се бърза, няма да се проявява песимизъм, а вратите ще бъдат отворени пред КНДР до последната минута“. Той добави, че в момента решението за участието на Олимпийските игри зависи от Северна Корея.\r\n***  Правителството на Япония съобщи, че поема ангажимента да намали самоубийствата в страната (в момента с най-лош показател сред страните от Г-7) с най-малко 30% до 2026 г., предаде  Japan Times.\r\nЦелта е включена в новия петгодишен план за превенция на самоубийствата, приет по време на среща на правителството. В Япония  броят на самоубийствата спада вече седма година и за първи път от 22 години е достигнал до по-малко от 22 хил. души. \r\nНо правителството сочи, че страната все още е в „извънредно положение“, частично заради факта, че все още броят на непълнолетните самоубийци не е намалял и самоубийството е все още една от водещите причини за смърт на хора между 20 и 30 години. \r\nПрез 2015 г. броят на самоубийствата в Япония е 18,5 на 100 хил. души, което е значително повече от показателя сред останалите шест страни от Г-7, където варира между 7,2 и 15,1. Правителството цели до 2026 г. броят на самоубийствата да достигне до 13 самоубийства на 100 хил. души. \r\nСпоред приетия документ по-голямата част от самоубийствата са извършени от хора, попаднали в безпомощно положение. Цел на правителството е да намали самоубийствата чрез намаляване на извънредната работа, бедността, тормоза и изтощението.", "date": "2017.07.26", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/07/26/2419382/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Пентагонът е доловил признаци, че Северна Корея подготвя нов ракетен тест, предава The Guardian.\r\nАко тестът се проведе, най-вероятно ще се случи на 27 юли, заяви високопоставен американски представител.\r\nЩе бъде тествана или ракета „КN-20“ със среден обсег, или „Hwasong-14“.\r\nЕксперти смятат, че Аляска може да е в обсега на севернокорейските ракети. \r\n„Подготвят нещо“, каза друг американски представител относно Северна Корея.\r\n*** Австралийският министър на ресурсите Мат Канаван подаде оставка, предава The Scotsman.\r\nТова се случи след като той научи, че може да има италиански паспорт. Според австралийската конституция, граждани на чужди държави не могат да бъдат избирани в парламента или като министри.\r\nТова е третият подобен случай в Австралия в последно време. Още двама политици напуснаха позициите си преди дни, заради двойно гражданство.\r\n***От Пентагона заявиха, че Северна Корея ще може да изстрелва балистични ракети с ядрени глави до 2018 година, предава британското издание The Independent. \r\nТова е с две години по-малко, отколкото първоначално смятаха сред американските разузнавателни среди.\r\nНовата дата е базирана на напредъка, който са отбелязали в Северна Корея след последните си ракетни изпитания.\r\nСевернокорейският диктатор Ким Чен-ун може да притежава „надеждни и способни да носят ядрени глави интерконтинентални балистични ракети“ до няколко месеца, според американски представители.\r\n*** Британският министър за Брекзит Дейвид Дейвис заяви, че страната има „морален императив“ да достигне до бързо споразумение за правата на европейските граждани на острова, както и британските в ЕС, предава The Scottish Herald.\r\nПо време на визита в Чехия, министър Дейвис призна, че по-ранно споразумение не е било възможно заради фундаменталните различия на Великобритания и ЕС относно ролята на Европейския съд.\r\nОт Брюксел искат правата на европейските граждани в Обединеното кралство да бъдат съблюдавани от Европейския съд, докато в Лондон считат, че това е безпрецедентно и невъзможно.\r\n„Искаме да направим това бързо, като морален императив, защото искаме да облекчим притесненията на тези четири милиона души, както и да им дадем сигурност в бъдеще“, заяви Дейвид Дейвис по време на пресконференция с чешкия външен министър Любомир Заоралек.\r\n*** Главата на европейската дипломация Федерика Могерини похвали „прямите и конструктивни“ разговори, които се проведоха в Брюксел, предава Daily Express.\r\nТя заяви, че „очевидно Турция е, и остава кандидат-членка“ на ЕС.\r\n„Много от нашите колеги предпочитат да се фокусират на червените линии. Аз предпочитам да се фокусирам на общите неща, които имаме“, каза първият дипломат на Европейския съюз.\r\nВъпреки критиките на Брюксел, Анкара продължава да настоява, че има право да арестува и осъжда журналисти и активисти, които турските власти обвиняват в терористични връзки.", "date": "2017.07.26", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/07/26/2419359/predstoyashti-sabitiya-v-stranata-za-26-yuli-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 10.30 часа министърът на отбраната Красимир Каракачанов, постоянният секретар на отбраната Антон Ластарджиев и заместник-началникът на отбраната генерал-лейтенант Пламен Атанасов ще наблюдават демонстрация на способностите на бригада „Специални сили“ в района на Специализирания учебен център „Црънча“.\r\n***\r\nОт 9.00 часа в Аулата на Софийския университет „Климент Охридски” ще бъде официално открита юбилейната годишна конференция на Асоциацията на българските училища в чужбина.\r\n***\r\nОт 10.30 часа на ул. „6-ти септември“ 37 екипът на Областен информационен център София-град и София-област (ОИЦ-София) ще проведе информационна среща за представяне на процедура: „Разработване на продуктови и производствени иновации”.\r\n***\r\nОт 11.00 часа в пресклуб БТА Български лекарски съюз ще проведе пресконференция на тема : \"Бюджет на НЗОК 2018 за медицински дейности без заложен дефицит – възможен”.\r\n***\r\nОт 12.00 часа в пресконферентната зала на Министерството на младежта и спорта ще се ссъстои официалното подписване на договора за спонсорство на зала „Фестивална“ между Академика 2011 ЕАД и Асикс България.\r\n***\r\nОт 12.30 часа кметът на София Йорданка Фандъкова и кметът на район „Витоша“  Теодор Петков ще проверят  изпълнението на преустройство на сградата на старото боянско училище в детска градина за две групи.\r\n***\r\nОт 14.30 часа в парламентарната комисия по здравеопазването ще бъде изслушан  единственият кандидат за поста управител на здравната каса проф. Камен Плочев.\r\n***\r\nОт 19.30 часа в Борисовата градина ще се проведе Концерт от цикъла „Остров на музиката“ – Група „PYOB7”.\r\n***\r\nОт 21.00 часа на площад „Никола Вапцаров“, при лошо време в Голямата зала на Читалище „Никола Вапцаров“, ще бъдат прожектирани най-добрите ленти от световното екстремно и планинарско кино. \r\n***\r\nОт 10.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция по актуални теми.\r\n***\r\nОт 9.00 часа в зала \"Пленарна\" на Община Варна ще се проведе заседание №20 на Общински съвет – Варна.\r\n***\r\nОт 9.30 часа в Гранд Хотел Варна ще бъде официално открит Летен университет на Европейските студенти демократи.\r\n***\r\nОт 10.00 часа в хотел „Черно море“ще се проведе Национална доброволческа среща „Лято без риск“. \r\n***\r\nОт 11.00 часа в зала „Варна“, Община Варна, ще се проведе пресконференция по повод Алея на книгата. Организатори на проявата са Асоциация „Българска книга“ и Община Варна.\r\n***\r\nОт 11.00 часа в зала „Пленарна“, Община Варна, ще се състои пресконференция „Алея на книгата – гр. Варна, 2017 г.“  \r\n***\r\nОт 14.00 часа в зала „Варна“, Община Варна, ще се проведе пресконференция по повод Международният джаз фестивал \"Варненско лято\".\r\n***\r\nОт 19.00 часа в Летния театър на Варна ще се проведе най-зрелищният концерт от програмата на Международния музикален фестивал „Варненско лято“ 2017.\r\n***      \r\nОт 09.15 часа на Стадион „Ивайло“ ще се проведе Откриване на II Турнир по футбол „Трифон Иванов“. \r\n***      \r\nОт 11.00 часа в Читалище „Надежда” ще се проведе Творческо ателие „Красотата на българския фолклор“ с ръководител Райчо Димитров, хореограф.\r\n***\r\nОт 9.30 часа кметът на Община Враца - Калин Каменов ще поднесе цветя пред паметника на Васил Кънчов- бележит български политик и учен.\r\n***\r\nОт 10.00 часа в градинката зад паметника на Христо Ботев ще се проведе „Приказни пътечки“ от програмата „Лято в библиотеката 2017“.\r\n***\r\nЩе се проведе ХVІ Международен младежки фестивал „Фолклор без граници“ – Добрич 2017 под патронажа на Йордан Йорданов, кмет на Община Добрич.\r\n***\r\nОт 20.00 часа в Летен театър ще се състои концерт на Николина Чакърдъкова с Неврокопския танцов ансамбъл.\r\n***\r\nОт 10.00 часа в зала „Гросето“ областният управител на Хасково Станислав Дечев стартира приемни в общините от региона.\r\n***\r\nОт 14.00 часа областният управител на Хасково Станислав Дечев организира приемна за граждани. \r\n***\r\nДФ „Земеделие“ – РА организира Ден на отворени врати в областната дирекция на фонда.\r\n***\r\nОт 16.00 часа в офиса на ГЕРБ в район „Южен” на ул.”Академик Петър Динеков”№1А Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани.\r\n***\r\nОт 16.00 часа в офиса на ГЕРБ в район „Южен” на ул.”Академик Петър Динеков”№1А Георги Василев ще проведе среща с граждани. \r\n***\r\nОт 17.00 часа в офиса на ГЕРБ в район „Източен” на ул.”Коста Паница”№5 Ани Лафчиева ще проведе среща за граждани. \r\n***\r\nОт 17.30 часа в офиса на ГЕРБ в район „Южен” на ул.”Академик Петър Динеков”№1А д-р Аргир Аргиров ще проведе приемна за граждани. \r\n***\r\nОт 17.30 часа в офиса на ГЕРБ в район „Източен” на ул.”Коста Паница”№5 Емил Русинов ще проведе среща с граждани. \r\n***\r\nОт 10.15 часа в зала 105 на общинската администрация, ще се състои пресконференция с Димитър Митев, по повод предстоящото заседание на Общинския съвет. \r\n***\r\nОт 11.00 часа в пресклуб Сливен ще се състои пресконференция с директора на Бюро по труда.\r\n***\r\nОт 11.00 часа в зала „Май” на Община Сливен ще се проведе пресконференция за отчитане на дейностите по проекта „Подкрепа и разширяване на дейността за почасово предоставяне на услуги за социално включване в общността или в домашна среда на Звено за социални услуги „Домашен помощник”. \r\n***\r\nОт 10.00 часа в детски отдел на библиотека „Родина“ ще се проведе Програма за лятна работа с деца.\r\n***\r\nОт 11.00 часа в зала 203 на Община Стара Загора ще се проведе пресконференция във връзка с програмата за отбелязването на 140 години от боевете за Стара Загора (1877-1878 г.)\r\n***\r\nОт 21.00 часа в Античен форум „Августа Траяна“ ще се състоят Летни музикални вечери.\r\n***\r\nОт 21.00 часа в Лятното кино, тополовградчани ще могат да гледат новия български филм „Каръци“. \r\n***\r\nОт 10.00 часа в зала 203 на общината ще бъде даден редовен брифинг.", "date": "2017.07.26", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2017/07/26/2419762/asharq-al-awsat-vanshnite-ministri-na-arabskata-liga-shte-provedat-izvanredna-sreshta.html", "text": "Съветът на Лигата на арабските държави в четвъртък ще проведе извънредна среща на външните министри от организацията. Срещата ще се проведе в Алжир и на нея ще се обсъдят последните действия на Израел в района на Храмовия хълм и свещената за исляма джамия „Ал Акса“, пише  Asharq Al-Awsat.\r\nПо-рано тази седмица Арабската лига заяви, че Тел Авив „си играе с огъня и рискува мащабна криза с арабския и ислямския свят“. В изявлението на организацията се сочи, че международната общност трябва да „задължи израелското правителство да поддържа статуквото“, защото настоящата му политика „наранява чувствата на палестинците и на целия мюсюлмански свят“.  Виктор Турмаков", "date": "2017.07.26", "title": "Asharq Al-Awsat: Външните министри на Арабската лига ще проведат извънредна среща"}
{"url": "http://www.focus-news.net/news/2017/07/26/2419360/afp-chetirima-tsivilni-v-mali-zaginaha-sled-teroristichno-napadenie.html", "text": "Поне четирима цивилни, включително и дете, загинаха при нападение на джихадисти в североизточната част на Мали, предава AFP.\r\nЖертвите са етнически туареги. По време на нападението те са спели, близо до река Нигер. Други са съумели да избягат.\r\nТуарегският лагер, намиращ се на 44 километра от малийския град Менака „бе нападнат от терористи“, заяви източник от силите за сигурност.\r\nДруг източник от силите за сигурност твърди, че нападението е извършено от ислямистката групировка на Абу Валид Сахрауй, който се закле във вярност на „Ислямска държава“.Симеон Миланов", "date": "2017.07.26", "title": "AFP: Четирима цивилни в Мали загинаха след терористично нападение"}
{"url": "http://www.focus-news.net/news/2017/07/26/2419362/sbs-shveytsarskata-politsiya-arestuva-mazh-koyto-napadna-zastrahovatelen-ofis-s-motorna-rezachka.html", "text": "Мъж, заподозрян в нападение с моторна резачка срещу застрахователен офис в Швейцария, бе арестуван, предава австралийската телевизия SBS.\r\nФранц Врусис бе арестуван в Талвил на 45 километра от Шафхаузен, където извърши нападението, при което петима души бяха ранени.  Симеон Миланов", "date": "2017.07.26", "title": "SBS: Швейцарската полиция арестува мъж, който нападна застрахователен офис с моторна резачка"}
{"url": "http://www.focus-news.net/news/2017/07/26/2419407/zhivko-martinov-napuska-narodnoto-sabranie-nachelo-na-oblastnata-struktura-na-gerb-v-dobrich-zastava-vitseadmiral-plamen-manushev-obzor.html", "text": "Живко Мартинов напуска Народното събрание, а временно начело на областната структура на ГЕРБ в Добрич застава вицеадмирал Пламен Манушев. Това стана ясно по време на пресконференция на ГЕРБ в Добрич. Заместник-председателят на ГЕРБ Цветан Цветанов заяви, че предстои Изпълнителната комисия на ГЕРБ да реши дали депутатът от ГЕРБ Живко Мартинов ще бъде изключен от партията. Цветанов благодари на Мартинов, че ще напусне българския парламент, за да не пречи нито на разследването и преди всичко - да не се руши авторитета на партия ГЕРБ и на министър-председателя Бойко Борисов. На пресконференцията Цветан Цветанов обяви новото временно ръководство на областната и общинска структура на партията. Народният представител на партията от Добрич и водач на листата за региона вицеадмирал Пламен Манушев ще бъде областен координатор на ГЕРБ. Общинската организация ще се ръководи от Красимир Николов, който заема поста зам.-областен управител на Добрич. До избора на временното ръководство в ГЕРБ – Добрич се стигна след като лидерът на ГЕРБ Бойко Борисов разпореди на заместник-председателя на партията Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ПП ГЕРБ – Добрич. Това се случи след като на досегашния председател на общинското ръководство на ПП ГЕРБ в Добрич Живко Мартинов му бе поискан имунитета като народен представител, затова, че използвал името на премиера, за да придобие  4 тона суджук и  заради други злоупотреби с власт.\r\nПаралелно с промените в ръководството на ПП ГЕРБ – Добрич говорителят на главния прокурор Румяна Арнаудова обяви, че има индикации, че свидетели, които съдействат на прокуратурата в разследването срещу Живко Мартинов, са подложени на натиск. По думите й за част от свидетелите по случая натискът е заплаха за лична саморазправа, за други – че ще им се попречи на бизнеса. Междувременно в Добрич бяха проведени и разпити на свидетели във връзка с обвиненията срещу народния представител.", "date": "2017.07.26", "title": "Живко Мартинов напуска Народното събрание, начело на областната структура на ГЕРБ в Добрич застава вицеадмирал Пламен Манушев (ОБЗОР)"}
{"url": "http://www.focus-news.net/news/2017/07/26/2419361/the-scotsman-avstraliyskiyat-ministar-na-resursite-podade-ostavka-sled-kato-nauchi-che-e-italianski-grazhdanin.html", "text": "Австралийският министър на ресурсите Мат Канаван подаде оставка, предава The Scotsman.\r\nТова се случи след като той научи, че може да има италиански паспорт. Според австралийската конституция, граждани на чужди държави не могат да бъдат избирани в парламента или като министри.\r\nТова е третият подобен случай в Австралия в последно време. Още двама политици напуснаха позициите си преди дни, заради двойно гражданство. Симеон Миланов", "date": "2017.07.26", "title": "The Scotsman: Австралийският министър на ресурсите подаде оставка след като научи, че е италиански гражданин"}
{"url": "http://www.focus-news.net/news/2017/07/26/2419766/zhivko-martinov-ot-gerb-veche-ne-e-naroden-predstavitel-obzor.html", "text": "Парламентът прекрати правомощията на народния представител от ГЕРБ Живко Мартинов. Оставката му бе приета със 170 гласа „за“, 3 „против“ и 7 „въздържал се“. Скандалът около повдигнатите му обвинения стана повод за декларация от името на парламентарната група на „БСП за България“. В нея народният представител от БСП Стоян Мирчев заяви, че Аферата със суджука в Добрич е олицетворение на управлението. По думите му страната ни позорно стои на първо място по корупция. \"Държавата колабира, колеги, и това става по две прости причини - за трети път от 2009 г. Борисов управлява държавата, но по един и същи бандитски начин\", заяви депутатът от БСП. \"Ако не ни чуете и този път, мандатът ви ще е още по-къс от предишния. Гневът се натрупа в обществото\", коментира Мирчев. Председателят на ПГ на ГЕРБ Цветан Цветанов отговори с декларация от името на партията, в която се обърна към БСП с думите: „Ако сложим проблема със суджука от едната страна, то от другата е купуването на ромски гласове, за да влезете в парламента“. „Говорите за суджука, което не е проблем на БСП, но ГЕРБ взе ясното решение и се разграничи от подобно поведение и оставихме компетентните органи да се произнесат“, заяви той. „Няма нито един народен представител, на който му е поискан имунитета и, който да не го е дал. Няма и такъв, на който да е поискан имунитета, защото е разговарял със затворници и да е осъществявал купуване на гласове, за да влезе в българския парламент“, посочи Цветан Цветанов. „Това е проблемът на БСП, не можете да изразите принципната си позиция, а искате да се връщате във времена, където да има конфронтации“, коментира председателят на ПГ на ГЕРБ.Фокус припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител Живко Мартинов. Той обясни, че от 2012 година до настоящия момент Мартинов е упражнявал натиск с цел определени облаги, използвайки името на премиера. На народния представител ще бъдат повдигнати 5 групи обвинения, които касаят изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице. Самият Мартинов обяви, че се отказва от имунитета си доброволно. Той заяви, че има група хора от левия спектър, които от няколко месеца пишат жалби срещу него. \r\nПо-късно, премиерът Бойко Борисов разпореди на заместник-председателя на ГЕРБ Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ГЕРБ – Добрич. На пресконференция в Добрич на 25 юли стана ясно, че временно начело на областната структура на ГЕРБ застава вицеадмирал Пламен Манушев. Заместник-председателят на ГЕРБ Цветан Цветанов заяви, че предстои Изпълнителната комисия на партията да реши дали депутатът Живко Мартинов ще бъде изключен от партията.\r\nПаралелно с промените в ръководството на ГЕРБ – Добрич говорителят на главния прокурор Румяна Арнаудова обяви, че има индикации, че свидетели, които съдействат на прокуратурата в разследването срещу Живко Мартинов, са подложени на натиск. По думите й за част от свидетелите по случая натискът е заплаха за лична саморазправа, за други – че ще им се попречи на бизнеса. Междувременно в Добрич бяха проведени и разпити на свидетели във връзка с обвиненията срещу народния представител.\r\nТова бе поредното искане за снемане на имунитет на депутат от настоящото 44-то Народно събрание, след като Сотир Цацаров поиска това и по отношение на Делян Добрев и Димитър Гамишев от ГЕРБ, Манол Генов и Светла Бъчварова-Пиралкова от БСП, Димитър Аврамов от ДПС, Веселин Марешки, Кръстина Таскова и Пламен Христов от „Воля“.", "date": "2017.07.26", "title": "Живко Мартинов от ГЕРБ вече не е народен представител (ОБЗОР)"}
{"url": "http://www.focus-news.net/news/2017/07/26/2419366/anadolu-agency-turskite-sili-za-sigurnost-eliminiraha-devet-dushi-ot-kyurdskata-rabotnicheska-partiya.html", "text": "Девет бойци на „Кюрдската работническа партия“ са елиминирани в северната област на Ирак Зап, предава Anadolu Agency.\r\nОт Генералния щаб на Турция заявиха, че изтребители са извършили въздушно нападение срещу групата кюрдски бойци, които според турските власти са готвели нападения срещу военни бази.\r\nАгенция „Фокус“ припомня, че в конфликта между Турция и кюрдите досега са загинали хиляди и от двете страни за последните две години. Симеон Миланов", "date": "2017.07.26", "title": "Anadolu Agency: Турските сили за сигурност елиминираха девет души от „Кюрдската работническа партия“"}
{"url": "http://www.focus-news.net/news/2017/07/26/2419764/sarbiya-i-albaniya-razchitat-na-podkrepata-na-balgariya-za-evropeyskata-si-integratsiya-obzor.html", "text": "Срещите на високо ниво на вицепремиера и министър на външните работи Екатерина Захариева в Сърбия и Албания приключиха. Посещенията на Екатерина Захариева в Република Сърбия и Република Албания са част от балканска обиколка. Акцент в програмата бе представяне на приоритетите на Българското председателство на Съвета на Европейския съюз през първата половина на 2018 г. Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона.\r\nВ Белград вицепремиерът Екатерина Захариева се срещна с президента на Република Сърбия Александър Вучич, министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович.\r\nВ Тирана вицепремиерът Захариева разговаря  с президента Илир Мета, с  министъра на външните работи на Република Албания Дитмир Бушати и с министъра по евроинтеграцията Клайда Гьоша. Сърбия:\r\nСлед срещата със сръбския президент Вучич, Екатерина Захариева коментира пред журналисти, че желанието на България е наистина да бъде полезна и да помогне на страните от Западните Балкани за ясна перспектива за присъединяване. Захариева поясни, че е важно реформите по отношение на съдебната система, на върховенството на правото, на човешките права да бъдат ускорени. Според нея това са изключително важни глави и напредъкът по тях трябва да бъде осезаем и видим, за да може и българските европейски партньори да повярват в искреното желание за европейска перспектива, колкото е възможно по-скоро.\r\n Министър Захариева заяви, че в лицето на България Сърбия има истински партньор и държава, която ги подкрепя в европейското им развитие. Министър Захариева уточни, че по време на срещата са обсъдили и проектите, които свързват България и Сърбия. „Защото ние не можем да чакаме да станат членове на ЕС. Един от тях е Коридор №8. Имаме осигурени около 25 млн. евро. Имаме желание в края на годината или началото на следващата да стартираме обществената поръчка за избор на строител за целите два ЛОТ-а. Те са малко над 30 км“, добави тя. \r\nНа среща със сръбския правосъдeн министър Нела Кубурович Захариева изтъкна, необходимостта от координация между институциите, за да бъдат затворени глави 23 и 24 от преговорите за Европейския съюз - \"Съдебна система и основни права\" и \"Правосъдие, свобода и сигурност\", които по думите на Кубурович са най-трудни за тях. \r\nПо-късно първите дипломати на България и Сърбия - Екатерина Захариева и Ивица Дачич, се разбраха да работят заедно за стимулиране на бизнеса между двете държави. Първа стъпка в това ще е организирането на двустранен икономически форум в Ниш или друг южен сръбски град. Министър Захариева изрази надежда до края на годината или в началото на следващата да бъде обявена и поръчката за изграждането на магистралата София-Калотина, за да започне строителството през първата половина на 2018 година. От своя страна сръбският външен министър подчерта, че България е много важна държава за Сърбия, а отношенията между двете страни са на високо ниво. Външните министри обсъдиха проблемите на българското национално малцинство в Сърбия и се договориха да бъде решен проблемът с учебниците на български език и предаванията на майчин език, като възможните варианти са да се финансират такива емисии в Сърбия или български телевизии да се включат в пакетите на местните кабелни оператори.\r\nОбсъдено бе и как Западните покрайнини да бъдат стимулирани икономически, за да бъдат задържани хората там. „Вярваме, че ЕС няма да е пълноценен и завършен без пълноправно членство на страните от Западните Балкани. Това е единствената възможност за развитие, за работещи институции, мир, икономически просперитет“, коментира министър Захариева и изрази готовност страната ни да сподели опита и грешките си по време на нашия интеграционен процес.Албания:\r\nВ Албания президентът Мета посрещна българския вицепремиер с думите: „Разчитаме много на вас и оценяваме усилията на България за разширяването на Европейския съюз в Западните Балкани. Искаме да си напишем домашното по най-добрия начин“. Захариева подчерта, че приоритет на нашето председателство на Съвета на ЕС е разширяването на Западните Балкани и да покажем това не само на думи.  „Голям шанс за целия регион е, че в рамките на 2 години Съюзът ще бъде председателстван от четири държави, които подкрепят разширяването - България, Австрия, Естония и Румъния\", допълни тя. \r\n Вицепремиерът Захариева разказа, че реформите си струват, тъй като членството ни в ЕС има пряк ефект върху доходите, инфраструктурата и финансовия растеж на страната. Президентът Мета потвърди, че при последното си посещение в София е видял голяма промяна.\r\nЕкатерина Захариева подчерта, че част от критериите, които трябва да покрие Албания, се отнасят до върховенството на закона, административната реформа, борбата с организираната престъпност и правата на човека. В тази връзка тя постави въпроса и за признаването на българското малцинство в Албания. Въпреки резолюцията на Европейския парламент, призоваваща това да стане, в проектозакона на правителството, който предстои да бъде внесен в парламента, българското малцинство не е споменато. \"Имаме обща история и мислим, че нашето малцинство може да бъде мост между двете ни държави\", каза Захариева. \r\n Президентът Илир Мета обеща да проследи законопроекта в парламента и да съдейства за гъвкаво решение\".\r\nСлед срещата си с външния министър Бушати, Захариева коментира, че между България и Албания няма нерешени въпроси, пример сме затова как миналото не разделя, а свързва. От своя страна Бушати благодари за подкрепата на България към Албания по пътя й към европейската интеграция.  „Между България  и Албания съществува добро сътрудничество в НАТО, имаме и сътрудничество по отношение на борбата срещу тероризма и насилствения екстремизъм. Имахме възможност да коментираме трудните реформи, които сме предприели особено в областта на върховенството на закона, които са важни за европейската ни перспектива, свързани с подобряване на живота в страната ни“, добави той.\r\nМариела РУСЕВА", "date": "2017.07.26", "title": "Сърбия и Албания разчитат на подкрепата на България за европейската си интеграция (ОБЗОР)"}
{"url": "http://www.focus-news.net/news/2017/07/26/2419368/voa-makedonskiyat-ministar-na-otbranata-radmila-sekerinska-potvardi-che-prioritetite-na-stranata-sa-chlenstvoto-v-nato-i-es.html", "text": "Македонският министър на отбраната потвърди позицията на правителството си, че страната трябва да се присъедини към НАТО и ЕС, предава Voice of America.\r\n„Никой няма да ни го даде“, заяви министърът на отбраната Радмила Секеринска за македонската редакция на VOA.\r\n„Трябва да работим за него, да сме отговорни за напредъка. Международната общност ще ни подкрепи“, каза тя.\r\n„Трябва да наваксаме изгубеното при предишните управления време. Не можем да очакваме други да са по-амбициозни и заинтересовани в членството на Македония в НАТО, от самата Македония“, каза военният министър Радмила Секеринска.\r\nНа въпрос дали се притеснява от руското влияние в Македония, тя отговори, че приоритет на страната е „да изгради отношения с другите страни“.\r\n„Посланието ни към тях, включително Руската федерация, е че ние се интересуваме от близки двустранни отношения, но стратегическите решения ще дойдат от македонските институции и граждани“, каза тя. Симеон Миланов", "date": "2017.07.26", "title": "VOA: Македонският министър на отбраната Радмила Секеринска потвърди, че приоритетите на страната са членството в НАТО и ЕС"}
{"url": "http://www.focus-news.net/news/2017/07/26/2419460/parlamentat-prekrati-pravomoshtiyata-na-narodniya-predstavitel-ot-gerb-zhivko-martinov.html", "text": "Парламентът прекрати правомощията на народния представител от ГЕРБ Живко Мартинов, предаде репортер на Агенция „Фокус“. Оставката му бе приета със 170 гласа „за“, 3 „против“ и 7 „въздържал се“. Фокус припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител Живко Мартинов. Той обясни, че от 2012 година до настоящия момент Мартинов е упражнявал натиск с цел определени облаги, използвайки името на премиера. На народния представител ще бъдат повдигнати 5 групи обвинения, които касаят изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице. Самият Мартинов обяви, че се отказва от имунитета си доброволно. Той заяви, че има група хора от левия спектър, които от няколко месеца пишат жалби срещу него. \r\nПо-късно, премиерът Бойко Борисов разпореди на заместник-председателя на ГЕРБ Цветан Цветанов да предприеме незабавни действия за информиране на членовете на Изпълнителната комисия с предложението за освобождаване на всички членове на областното ръководство на ГЕРБ – Добрич. На пресконференция в Добрич на 25 юли стана ясно, че временно начело на областната структура на ГЕРБ застава вицеадмирал Пламен Манушев. Заместник-председателят на ГЕРБ Цветан Цветанов заяви, че предстои Изпълнителната комисия на партията да реши дали депутатът Живко Мартинов ще бъде изключен от партията.\r\nПаралелно с промените в ръководството на ГЕРБ – Добрич говорителят на главния прокурор Румяна Арнаудова обяви, че има индикации, че свидетели, които съдействат на прокуратурата в разследването срещу Живко Мартинов, са подложени на натиск. По думите й за част от свидетелите по случая натискът е заплаха за лична саморазправа, за други – че ще им се попречи на бизнеса. Междувременно в Добрич бяха проведени и разпити на свидетели във връзка с обвиненията срещу народния представител.\r\nТова бе поредното искане за снемане на имунитет на депутат от настоящото 44-то Народно събрание, след като Сотир Цацаров поиска това и по отношение на Делян Добрев и Димитър Гамишев от ГЕРБ, Манол Генов и Светла Бъчварова-Пиралкова от БСП, Димитър Аврамов от ДПС, Веселин Марешки, Кръстина Таскова и Пламен Христов от „Воля“. \r\nБиляна ИВАНОВА", "date": "2017.07.26", "title": "Парламентът прекрати правомощията на народния представител от ГЕРБ Живко Мартинов"}
{"url": "http://www.focus-news.net/news/2017/07/26/2419369/afp-petima-politsai-i-dvama-bankovi-sluzhiteli-zaginaha-pri-vaorazheno-napadenie-sreshtu-pravitelstven-konvoy-v-meksiko.html", "text": "Петима полицаи и двама банкови служители загинаха при въоръжено нападение срещу конвой, прекарващ парични помощи за планинския регион в щата Гереро, предава AFP.\r\nГрабежът се случи близо до град Ахуакуоцинго, заяви говорител на силите за сигурност.\r\nКамион от държавната банка „Бансефи“, транспортиращ еквивалента на 55 хиляди долара помощи за селски домакинства, бе нападнат от въоръжена група.\r\nЕдна от банковите служителки е успяла да избяга с огнестрелна рана на ръката. Тя е вдигнала алармата. Симеон Миланов", "date": "2017.07.26", "title": "AFP: Петима полицаи и двама банкови служители загинаха при въоръжено нападение срещу правителствен конвой в Мексико"}
{"url": "http://www.focus-news.net/news/2017/07/26/2419363/voa-pone-shest-zaginali-i-desetki-zatrupani-sled-srutvane-na-zhilishtna-sgrada-v-mumbay.html", "text": "Поне шест загинали и десетки ранени, след като многоетажна жилищна сграда в Мумбай се срути, предава Voice of America. \r\nВластите заявиха, че още девет души са ранени при инцидента, който се случи в квартал Гаткопар.\r\nНяколко жители са спасени.\r\nНа мястото работят спасителни екипи, за да помогнат на десетки затрупани под отломките. Симеон Миланов", "date": "2017.07.26", "title": "VOA: Поне шест загинали и десетки затрупани след срутване на жилищна сграда в Мумбай"}
{"url": "http://www.focus-news.net/news/2017/07/26/2419370/zhurnalist-na-bnt-be-napadnat-v-borisovata-gradina-v-sofiya-obzor.html", "text": "Журналистът на БНТ Иво Никодимов бе нападнат и бит от трима мъже в Борисовата градина, в района на Орлов мост. Инцидентът е станал около 15.00 часа. Нападателите са избягали от мястото на инцидента. Иво Никодимов е напуснал мястото на инцидента, отишъл е сам до телевизията и е подал сигнала за нападението върху него. Главният секретар на МВР Младен Маринов обясни, че състоянието на журналиста е стабилно и няма опасност за живота му. Огледът продължава до уточняване на точното място, на което е станал инцидентът. Полицията е отцепила по-голям периметър и търси всякакви следи и улики от извършителите. Младен Маринов посочи, че информацията за инцидента засега е само от пострадалия и няма данни да е имало очевидци. Той уточни, че се търсят камери в района и е ангажиран целият ресурс на СДВР, докато журналистът съдейства за локализиране на точното място. Главният секретар коментира, че няма данни пострадалият да е получавал предварителни заплахи или да свързва нападението с работата си като журналист. По думите му няма данни целта на нападението да е грабеж, затова основната версия, по която се работи е хулиганство.\r\nВ официална позиция БНТ изрази огромно възмущение от бруталното посегателство върху граждани. „Когато агресията е насочена срещу журналисти, тя се превръща в саморазправа със свободата на словото Обществената телевизия винаги е стояла зад ценностите на гражданското общество, които гарантират правата на всеки един гражданин и отговорността той да бъде защитен“, се посочва още в позицията на националната телевизия. \r\nПо-късно в МВР се проведе извънредна среща с участието на главният секретар, директорите на ГДНП и СДВР и ръководителите на столичните полицейски управления във връзка с инцидента. Министър Валентин Радев заяви, че няма връзка между нападенията над журналиста от БНТ и двете жени на бул. „Драган Цанков“. Той обясни, че сред дискутираните мерки са усилване на патрулите и засилване на вниманието към криминогенните елементи, включително и извън София. Обсъдени са подходящи механизми за подобряване на обстановката на сигурност, така че да са спокойни гражданите. Главният секретар на МВР Младен Маринов обясни, че предстои много работа за изясняване на този инцидент по хулигански подбуди, за който липсва конкретен мотив и пострадалият по никакъв начин не е предизвикал агресията. \r\nДиректорът на ГД „Национална полиция“ Христо Терзийски посочи, че на срещата са коментирани разположението на патрулите около Софийския университет и Борисовата градина, както и мерки за инструктажа на патрулите в тези райони. Набелязани са места за проверка, като профилът на нападателите най-вероятно е свързан с лица от криминалния контингент или  дори непълнолетни. Има вероятност нападателите да са засечени, затова са разпоредени мерки за запазване на записите от камерите в района, дори и от по-отдалечени обекти, за да се направи обстоен преглед.\r\nНа срещата началникът на Първо РУ-СДВР комисар Георги Хаджиев е докладвал, че от началото на тази година няма регистрирано подобно престъпление в района на Борисовата градина. \r\nБиляна ИВАНОВА", "date": "2017.07.26", "title": "Журналист на БНТ бе нападнат в Борисовата градина в София (ОБЗОР)"}
{"url": "http://www.focus-news.net/news/2017/07/26/2419364/the-independent-sledvashtata-godina-severna-koreya-shte-ima-kapatsiteta-da-izstrelva-yadreni-glavi.html", "text": "От Пентагона заявиха, че Северна Корея ще може да изстрелва балистични ракети с ядрени глави до 2018 година, предава британското издание The Independent. \r\nТова е с две години по-малко, отколкото първоначално смятаха сред американските разузнавателни среди.\r\nНовата дата е базирана на напредъка, който са отбелязали в Северна Корея след последните си ракетни изпитания.\r\nСевернокорейският диктатор Ким Чен-ун може да притежава „надеждни и способни да носят ядрени глави интерконтинентални балистични ракети“ до няколко месеца, според американски представители. Симеон Миланов", "date": "2017.07.26", "title": "The Independent: Следващата година Северна Корея ще има капацитета да изстрелва ядрени глави"}
{"url": "http://www.focus-news.net/news/2017/07/26/2419374/vestiru-ruski-bombardirovach-premina-blizo-do-vazdushnoto-prostranstvo-na-nato-v-cherno-more.html", "text": "Британски изтребител от румънската база „Михаил Кохелничану“ излетя, за да съпроводи руски бомбардировач Ту-22, предава руското издание „Вести“.\r\nСтратегическият руски бомбардировач се е намирал над Черно море, близо до въздушното пространство на НАТО. Той се е отправял на юг, държейки се по неутрален въздушен курс.\r\nКомандирът на базираните в Румъния ескадрили Андрю Коу заяви, че операцията е била обичайна.  Симеон Миланов", "date": "2017.07.26", "title": "Вести.ru: Руски бомбардировач премина близо до  въздушното пространство на НАТО в Черно море"}
{"url": "http://www.focus-news.net/news/2017/07/26/2419373/afp-dvama-mirotvortsi-na-oon-sa-ubiti-v-tsentralnoafrikanskata-republika.html", "text": "Двама марокански миротворци на ООН са убити при нападение в югоизточната част на Централноафриканската република, само два дена след смъртта на друг войник от същия контингент, предава AFP.\r\n„МИНУСКА (мироопазващата мисия, бел.р.) съжалява да обяви смъртта на два сини шлема във вторник следобед в Бангасу“, заявиха от мироопазващата мисия в официално изявление.\r\nМароканските миротворци са „убити при засада от бойци на Антибалака, докато други миротворци са леко ранени“, се казва в изявлението.\r\nАгенция „Фокус“ припомня, че Централноафриканската република се възстановява от избухналата през 2013 г. гражданска война, след свалянето от власт на бившия християнски президент Франсоа Бозизе от мюсюлмански бунтовници от коалиция „Селека“.\r\nВ резултат на преврата се формираха „Антибалака“ отряди, набирани от християнското мнозинство. Симеон Миланов", "date": "2017.07.26", "title": "AFP: Двама миротворци на ООН са убити в Централноафриканската република"}
{"url": "http://www.focus-news.net/news/2017/07/26/2419371/reuters-ispanskiyat-premier-mariano-rahoy-shte-bade-svidetel-po-delo-za-nelegalno-finansirane-na-nyakolko-gradski-saveta.html", "text": "Испанският премиер Мариано Рахой ще бъде първият действащ министър-председател на Испания, който е призован в съда като свидетел по дело за корупция, което разтърси консервативната му партия, и повлия на подкрепата за нея, предава Reuters .\r\nПоявата на премиера в съда хвърля светлина върху един от най-известните подобни случаи в момент, който е деликатен за общественото одобрение на правителството.\r\nМариано Рахой пожела да свидетелства на видеоконференция, твърдейки, че пътуването до съда в Сан Фернандо де Хенарес би било загуба на парите на данъкоплатците.\r\nИскането му бе отхвърлено от Върховния съд на Испания.\r\nПроцесът идва след дълго разследване за нелегално финансиране на няколко градски съвета от различни фирми.\r\nВластите разследват няколко бивши високопоставени членове на консервативната „Народна партия“.  Симеон Миланов", "date": "2017.07.26", "title": "Reuters: Испанският премиер Мариано Рахой ще бъде свидетел по дело за нелегално финансиране на няколко градски съвета"}
{"url": "http://www.focus-news.net/news/2017/07/26/2419767/sitel-makedoniya-pravitelstvoto-na-makedoniya-upalnomoshti-zoran-zaev-da-podpishe-dogovora-za-dobrosasedstvo-s-balgariya.html", "text": "Пет дни преди подписването, правителството на Македония обяви договора за добросъседство с България. Чрез 14 члена двете страни уреждат начина за укрепване на сътрудничеството в областта на културата, образованието, здравеопазването, социалната сфера и приятелството, предаде македонската медия „Сител“.\r\nСпоред член 8 от споразумението се предвижда създаването на съвместна експертна комисия за исторически и образователни въпроси, която ще допринесе за обективното тълкуване на историческите събития. Македония и България ще организират съвместни чествания на общи исторически събития и личности. България силно подкрепя членството на Македония в НАТО и ЕС и ще сподели своя опит за изпълнението на необходимите критерии. Ще се разширяват и усъвършенстват транспортните връзки и комуникации в рамките на регионалните инфраструктурни проекти.\r\nС договора Македония се задължава, че нищо от нейната Конституция не може и не трябва да се тълкува като основа за намеса във вътрешните работи на България, с цел защита на статута и правата на лица, които не са македонски граждани, докато същият член предвижда, че двете държави имат право да защитават правата и интересите на своите граждани на територията на другата държава в съответствие с международното право.\r\nСпоред опозиционната партия  ВМРО-ДПМНЕ договорът за добросъседство с България в такава форма е вреден и прилагането му ще нанесе непоправими щети на бъдещето на страната. И днес партията поиска спешна обществена парламентарна сесия, защото смята, че Македония няма нужда от  второ временно споразумение.\r\nДоговора за добросъседство ще бъде подписан на 1 август в Скопие, когато се очаква да пристигне и официална правителствена делегация от  България. Неговото прилагане ще започне  след ратификацията в македонския и българския парламенти. Виктор Турмаков", "date": "2017.07.26", "title": "„Сител“ (Македония): Правителството на Македония упълномощи Зоран Заев да подпише договора за добросъседство с България"}
{"url": "http://www.focus-news.net/news/2017/07/26/2419372/tass-kuba-praznuva-denya-na-natsionalnoto-vastanie.html", "text": "Един от главните национални празници – Деня на националното въстание, се отбелязва на 26 юли в Куба, предава ТАСС.\r\nНавършват се 64 години от опита на група революционери, водени от Фидел Кастро, да щурмуват казармата Монкада в Сантяго де Куба.\r\nНа съдебния процес след неуспешното нападение, Фидел Кастро произнася известната си реч, в която казва:\r\n„Историята ще ме оправдае.“\r\nЕжегодно всички провинции на Куба взимат участие в съревнованието за правото да станат място на провеждане на главните тържества за празника. Тази година провинция Пинар дел Рио ще бъде домакин на честванията.Симеон Миланов", "date": "2017.07.26", "title": "ТАСС: Куба празнува Деня на националното въстание"}
{"url": "http://www.focus-news.net/news/2017/07/26/2419376/rossiyskaya-gazeta-iran-nareche-intsidenta-s-korab-ot-vms-na-sasht-provokatsiya.html", "text": "Иран рязко реагира на инцидента в Персийския залив, при който кораб от ВМС на САЩ произведе няколко предупредителни изстрела близо до ирански морски съд, предава руското издание Российская Газета .\r\n„Кораб на ВМС на САЩ в северната част на Персийския залив, движещ се в посока на патрулен катер на ВМС на Ислямската революционна гвардия, патрулиращ в международни води, е произвел два изстрела във въздуха с цел провокация и заплаха“, се казва в официално изявление на „Корпуса на стражите на ислямската революция“. Симеон Миланов", "date": "2017.07.26", "title": "Российская Газета: Иран нарече инцидента с кораб от ВМС на САЩ „провокация“"}
{"url": "http://www.focus-news.net/news/2017/07/26/2419378/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Британски изтребител от румънската база „Михаил Кохелничану“ излетя, за да съпроводи руски бомбардировач Ту-22, предава руското издание „Вести“.\r\nСтратегическият руски бомбардировач се е намирал над Черно море, близо до въздушното пространство на НАТО. Той се е отправял на юг, държейки се по неутрален въздушен курс.\r\nКомандирът на базираните в Румъния ескадрили Андрю Коу заяви, че операцията е била обичайна.\r\n***Разширяването на антируските санкции подрива възможността за възстановяване на руско-американските отношения, предава руското издание „Газета“.\r\nПредседателят на Комисията за международни отношения към руската Дума, Леонид Слуцкий заяви, че тези санкции ще влошат отношенията между САЩ и Русия.\r\n„Безусловно, разширяването на ограниченията подкопава възможността за възстановяване на руско-американските отношения, и ги усложнява още повече в обозрима перспектива. Възможностите за дипломатически маневри за разсичане на гордиевия възел в диалога между Русия и САЩ, стават все по-малки“, каза руският политик.\r\n*** Иран рязко реагира на инцидента в Персийския залив, при който кораб от ВМС на САЩ произведе няколко предупредителни изстрела близо до ирански морски съд, предава руското издание Российская Газета .\r\n„Кораб на ВМС на САЩ в северната част на Персийския залив, движещ се в посока на патрулен катер на ВМС на Ислямската революционна гвардия, патрулиращ в международни води, е произвел два изстрела във въздуха с цел провокация и заплаха“, се казва в официално изявление на „Корпуса на стражите на ислямската революция“.\r\n*** Премиерът на Ливан Саад Харири заяви, че на 11 септември ще посети Москва за среща със своят „добър приятел“ президента Владимир Путин, предава Взгляд .\r\nХарири уточни, че двете страни ще обсъдят ситуацията в Ливан и Близкия изток.\r\n„Ще поискаме помощта му в борбата срещу Ислямска държава, както и помощ за ливанската армия“, заяви министър-председателят на Ливан.\r\nТой добави, че с Владимир Путин ще обсъдят и случващото се в съседна Сирия.\r\nПоследната среща между двамата се състоя през май 2015 година.", "date": "2017.07.26", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/07/26/2419379/balgariya-shte-podkrepya-evrointegratsiyata-na-sarbiya-obzor.html", "text": "ЕС е съюз на мир и ценности, готови сме да споделим опита и грешките си по време на нашия интеграционен процес. Това заяви вицепремиерът и министър на външните работи на България Екатерина Захариева след среща с министъра на външните работи на Република Сърбия Ивица Дачич. Българският външен министър е на посещение в западната ни съседка, като визитата й е част от балканска обиколка, на която да бъдат представени приоритетите на Председателство на Съвета на Европейския съюз през първата половина на 2018 г. В интервю пред „Радио-телевизия Сърбия“ след срещата си със сръбския президент Александър Вучич в понеделник Захариева заяви, че България е готова да подкрепи по всякакъв начин членството на Сърбия в ЕС. По думите й Съюзът няма да е цял, докато страните от Западните Балкани не станат част от него.\r\nНа среща със сръбския правосъдeн министър Нела Кубурович Захариева изтъкна, необходимостта от координация между институциите, за да бъдат затворени глави 23 и 24 от преговорите за Европейския съюз - \"Съдебна система и основни права\" и \"Правосъдие, свобода и сигурност\", които по думите на Кубурович са най-трудни за тях. \r\nПо-късно първите дипломати на България и Сърбия - Екатерина Захариева и Ивица Дачич, се разбраха да работят заедно за стимулиране на бизнеса между двете държави. Първа стъпка в това ще е организирането на двустранен икономически форум в Ниш или друг южен сръбски град. Министър Захариева изрази надежда до края на годината или в началото на следващата да бъде обявена и поръчката за изграждането на магистралата София-Калотина, за да започне строителството през първата половина на 2018 година. От своя страна сръбският външен министър подчерта, че България е много важна държава за Сърбия, а отношенията между двете страни са на високо ниво. Външните министри обсъдиха проблемите на българското национално малцинство в Сърбия и се договориха да бъде решен проблемът с учебниците на български език и предаванията на майчин език, като възможните варианти са да се финансират такива емисии в Сърбия или български телевизии да се включат в пакетите на местните кабелни оператори. Обсъдено бе и как Западните покрайнини да бъдат стимулирани икономически, за да бъдат задържани хората там. „Вярваме, че ЕС няма да е пълноценен и завършен без пълноправно членство на страните от Западните Балкани. Това е единствената възможност за развитие, за работещи институции, мир, икономически просперитет“, коментира министър Захариева.\r\n„Призивът ни е - помогнете ни, за да ви помогнем. Трябва да имаме ясен план за всяка една от държавите. Искаме да имаме ясен план заради гражданите на Сърбия“, поясни Захариева и допълни, че присъединяването към ЕС може да не стане в следващите 2-3 години, но младите в Сърбия трябва да имат ясна перспектива.\r\n„Искам да ви уверя, че всички усилия и реформи, дори и тежки, си струват повече отколкото очаквате“, каза още Екатерина Захариева и даде за пример приемането на България в ЕС. По думите й БВП на страната преди присъединяването й в ЕС е бил около 25 млрд. лв., а сега е към 92 млрд., доходите са се увеличили с 4 пъти, безработицата е около 7%, а на места и по-малка.\r\nЗахариева продължи визитата си със среща със сръбския министър-председател Ана Бърнабич, която благодаря ви за усилията на България Европейският съюз да остане отворен към разширяване в посока Западните Балкани. Бърнабич заяви, че в последните три години страната й се е съсредоточила върху икономическите и финансови реформи, като е постигната стабилност. Захариева поздрави Бърнабич за реформите и подчерта, че от това зависят пряко и чуждестранните инвестиции.\r\nБалканската обиколка на вицепремиера ще продължи в сряда в Тирана, Албания, където тя ще се срещне с президента Илир Мета, с министър-председателя Еди Рама, както и с министъра на външните работи на Република Албания Дитмир Бушати.", "date": "2017.07.26", "title": "България ще подкрепя евроинтеграцията на Сърбия (ОБЗОР)"}
{"url": "http://www.focus-news.net/news/2017/07/26/2419375/gazetaru-novite-antiruski-sanktsii-unishtozhavat-shansovete-za-podobryavane-na-otnosheniyata-mezhdu-rusiya-i-sasht.html", "text": "Разширяването на антируските санкции подрива възможността за възстановяване на руско-американските отношения, предава руското издание „Газета“.\r\nПредседателят на Комисията за международни отношения към руската Дума, Леонид Слуцкий заяви, че тези санкции ще влошат отношенията между САЩ и Русия.\r\n„Безусловно, разширяването на ограниченията подкопава възможността за възстановяване на руско-американските отношения, и ги усложнява още повече в обозрима перспектива. Възможностите за дипломатически маневри за разсичане на гордиевия възел в диалога между Русия и САЩ, стават все по-малки“, каза руският политик. Симеон Миланов", "date": "2017.07.26", "title": "Газета.ru: Новите антируски санкции унищожават шансовете за подобряване на отношенията между Русия и САЩ"}
{"url": "http://www.focus-news.net/news/2017/07/26/2419381/the-scottish-herald-deyvid-deyvis-zayavi-che-velikobritaniya-ima-moralen-dalg-da-garantira-pravata-na-evropeyskite-grazhdani-v-stranata-sled-brekzit.html", "text": "Британският министър за Брекзит Дейвид Дейвис заяви, че страната има „морален императив“ да достигне до бързо споразумение за правата на европейските граждани на острова, както и британските в ЕС, предава The Scottish Herald.\r\nПо време на визита в Чехия, министър Дейвис призна, че по-ранно споразумение не е било възможно заради фундаменталните различия на Великобритания и ЕС относно ролята на Европейския съд.\r\nОт Брюксел искат правата на европейските граждани в Обединеното кралство да бъдат съблюдавани от Европейския съд, докато в Лондон считат, че това е безпрецедентно и невъзможно.\r\n„Искаме да направим това бързо, като морален императив, защото искаме да облекчим притесненията на тези четири милиона души, както и да им дадем сигурност в бъдеще“, заяви Дейвид Дейвис по време на пресконференция с чешкия външен министър Любомир Заоралек.  Симеон Миланов", "date": "2017.07.26", "title": "The Scottish Herald: Дейвид Дейвис заяви, че Великобритания има морален дълг да гарантира правата на европейските граждани в страната след Брекзит"}
{"url": "http://www.focus-news.net/news/2017/07/26/2419365/afp-amerikanskiyat-kongres-glasuva-za-novi-sanktsii-sreshtu-rusiya-iran-i-severna-koreya.html", "text": "Камарата на представителите в САЩ гласува с мнозинство за нови по-твърди санкции срещу Русия, Иран и Северна Корея, предава AFP .\r\nТова е ход, който ще създаде допълнителен антагонизъм с Кремъл, както и европейските нации, които се притесняват от възможните икономически последствия.\r\nЗаконопроектът бе приет с 419 гласа „За“ срещу три „Против“.\r\nГоворителят на законодателния орган Пол Райън от Републиканската партия заяви, че новите санкции „затягат винтовете на нашите най-опасни противници, за да пазят американците“.\r\nМерките отиват в сената, където се очаква също да бъдат приети след кратък дебат. Симеон Миланов", "date": "2017.07.26", "title": "AFP: Американският конгрес гласува за нови санкции срещу Русия, Иран и Северна Корея"}
{"url": "http://www.focus-news.net/news/2017/07/26/2419388/bbc-v-sryada-es-shte-reshi-dali-avstriya-i-sloveniya-sa-imali-pravo-da-vrashtat-migranti-v-harvatiya.html", "text": "В сряда ЕС ще направи решение за стотици мигранти, които са влезли в Европа през 2015-2016 г., предава BBC .\r\nВ основата на случая е въпросът дали европейските закони за убежище, известни като Дъблински регулации, са приложими при тези изключителни обстоятелства.\r\nЕвропейският съд ще прецени дали Австрия и Словения са имали право да връщат мигрантите в Хърватия. От август 2015 г. стотици, а понякога и хиляди мигранти са пристигали в Австрия всеки ден. Близо 90 хиляди от тях са подали молби за убежище в страната, което се равнява на 1 % от австрийското население.\r\nСлучаят може да има по-широки последствия за Европейския съюз.  Симеон Миланов", "date": "2017.07.26", "title": "BBC: В сряда ЕС ще реши дали Австрия и Словения са имали право да връщат мигранти в Хърватия"}
{"url": "http://www.focus-news.net/news/2017/07/26/2419383/daily-express-turtsiya-prodalzhava-da-bade-kandidat-chlenka-na-es-vapreki-narushavaniyata-na-choveshkite-prava.html", "text": "Главата на европейската дипломация Федерика Могерини похвали „прямите и конструктивни“ разговори, които се проведоха в Брюксел, предава Daily Express.\r\nТя заяви, че „очевидно Турция е, и остава кандидат-членка“ на ЕС.\r\n„Много от нашите колеги предпочитат да се фокусират на червените линии. Аз предпочитам да се фокусирам на общите неща, които имаме“, каза първият дипломат на Европейския съюз.\r\nВъпреки критиките на Брюксел, Анкара продължава да настоява, че има право да арестува и осъжда журналисти и активисти, които турските власти обвиняват в терористични връзки. Симеон Миланов", "date": "2017.07.26", "title": "Daily Express: Турция продължава да бъде кандидат-членка на ЕС въпреки нарушаванията на човешките права"}
{"url": "http://www.focus-news.net/news/2017/07/26/2419389/sport-germaniya-se-klasira-za-chetvartfinalite-evropeyskiya-parvenstvo-po-futbol-za-zheni.html", "text": "Германия се класира за четвъртфиналите на Европейското първенство за жени. Това се случи след като германките победиха Русия с 2:0. Следващите съперници на германския отбор са Дания.", "date": "2017.07.26", "title": "Спорт: Германия се класира за четвъртфиналите Европейския първенство по футбол за жени"}
{"url": "http://www.focus-news.net/news/2017/07/26/2419385/reuters-hilyadi-yordantsi-izlyazoha-na-protest-sreshtu-izrael-s-iskaniya-za-zatvaryane-na-izraelskoto-posolstvo-v-aman-i-prekratyavane-na-mirnoto-sporazumenie.html", "text": "Няколко хиляди йорданци излязоха на протест, призовавайки правителството си да затвори израелското посолство в Аман, както и да разтрогне мирното споразумение, предава Reuters.\r\nПоводът за протеста е, че израелски охранители застреляха йорданец, който нападна посолството.\r\nДемонстраторите скандираха лозунги за затваряне на израелското посолство в Аман, както и за джихад срещу Израел.\r\nАгенция „Фокус“ припомня, че загиналият 16-годишен младеж е нападна израелски охранител в посолството, в резултат, на което бе застрелян. Младежът се опита да убие пазача с отвертка. Според израелските власти, това е терористична атака. Симеон Миланов", "date": "2017.07.26", "title": "Reuters: Хиляди йорданци излязоха на протест срещу Израел с искания за затваряне на израелското посолство в Аман и прекратяване на мирното споразумение"}
{"url": "http://www.focus-news.net/news/2017/07/26/2419391/futbol-olimpiakos-pobedi-partizan-belgrad.html", "text": "Гръцкият отбор Олимпиакос победи Партизан Белград в третия квалификационен кръг за Шампионска лига. Олимпиакос победиха Партизан с 3:1. Първият гол за гърците отбеляза Ел Фарду бен Набухан в шестата минута.", "date": "2017.07.26", "title": "Футбол: Олимпиакос победи Партизан Белград"}
{"url": "http://www.focus-news.net/news/2017/07/26/2419392/the-guardian-pozhari-bushuvat-blizo-do-turisticheski-destinatsii-v-korsika-i-lazurniya-bryag.html", "text": "Пожари бушуват близо до туристически дестинации в Корсика и Лазурния бряг, предава The Guardian. Близо 4 хиляди хектара земя е изгоряла.\r\nФренските власти помолиха Европа за помощ в борбата срещу пожарите, които погълнаха големи горски площи до популярния курорт Сен Тропе. \r\nБлизо 4 хиляди пожарникари и войници, подкрепени от 19 самолета са мобилизирани за справянето с огнената стихия.\r\nСедем пожарникари и 15 полицаи са ранени. Симеон Миланов", "date": "2017.07.26", "title": "The Guardian: Пожари бушуват близо до туристически дестинации в Корсика и Лазурния бряг"}
{"url": "http://www.focus-news.net/news/2017/07/26/2419393/middle-east-monitor-katar-shte-provede-savmestni-voenni-ucheniya-sas-sasht-i-turtsiya.html", "text": "Катарският министър на отбраната Халид бин Мохамед ал Атия заяви, че Катар се готви за военни учения със САЩ и Турция, предава Middle East Monitor.\r\n„Американско-катарските отношения са стари, и ние сме съюзници. Държавите, които блокират Катар забравят, че туитовете на президента Тръмп не винаги са официални“, каза министърът на отбраната.\r\nКатарският министър потвърди, че Вашингтон няма да търси база, която да замени Ал Удейд в Катар. Той добави, че оръжейната търговия между двете страни се е увеличила значително.\r\nПревод и редакция: Симеон Миланов", "date": "2017.07.26", "title": "Middle East Monitor: Катар ще проведе съвместни военни учения със САЩ и Турция"}
{"url": "http://www.focus-news.net/news/2017/07/26/2419394/reuters-donald-tramp-predupredi-iran-da-se-pridarzha-kam-usloviyata-na-yadrenoto-sporazumenie.html", "text": "Американският президент Доналд Тръмп предупреди Иран да се придържа към условието на ядреното споразумение със световните сили, предава Reuters.\r\nТой заяви, че ако Иран не спазва споразумението, „ще има много големи, големи проблеми“ за Техеран.\r\nПо време на митинг в Йънгстаун, Охайо, Тръмп заяви, че Иран е насърчен от ядрената сделка, но „това няма да продължи дълго“. Президентът не даде повече детайли. Симеон Миланов", "date": "2017.07.26", "title": "Reuters: Доналд Тръмп предупреди Иран да се придържа към условията на ядреното споразумение"}
{"url": "http://www.focus-news.net/news/2017/07/26/2419386/reuters-panama-otvori-posolstvo-v-pekin-sled-kato-skasa-otnosheniya-s-tayvan.html", "text": "Панама отвори посолство в Пекин, след като скъса отношения с дългогодишния си съюзник Тайван, предава Reuters.\r\nПанама установи дипломатически отношения с Китай през юни, когато скъса официалните връзки в Тайван. Това се разглежда като голяма победа за Китай, който счита Тайван за китайска провинция.Агенция \"Фокус\" припомня, че Тайван, който се нарича \"Република Китай\" е създаден през 49-та година след Китайската гражданска война. Оттогава до наши дни, двете страни са в напрегнати отношения, които често до водят до сблъсъци и инциденти от двете страни на Тайванския проток. Симеон Миланов", "date": "2017.07.26", "title": "Reuters: Панама отвори посолство в Пекин след като скъса отношения с Тайван"}
{"url": "http://www.focus-news.net/news/2017/07/26/2419380/afp-kardinal-dzhordzh-pel-e-v-avstraliya-zaradi-istoricheskoto-delo-za-seksualen-tormoz.html", "text": "Финансовият министър на Ватикана кардинал Джордж Пел пристигна в Австралия за първото си прослушване по историческото дело за сексуално насилие, предава AFP\r\nВисокопоставеният съветник на папа Франциск, който е на 76 години, се върна от Рим по-рано този месец, за да се изправи срещу многобройни обвинения в Мелбърн, свързани с престъпления извършени преди десетилетия. Въпросните престъпления са извършени, когато Пел е бил главният католически духовник на Австралия.\r\nДетайли относно обвиненията не са огласени публично, въпреки че от полицията завяха, че те включват „многобройни оплаквания“. Бившият архиепископ на Мелбърн и Сидни винаги е поддържал невинността си. Симеон Миланов", "date": "2017.07.26", "title": "AFP: Кардинал Джордж Пел е в Австралия заради историческото дело за сексуален тормоз"}
{"url": "http://www.focus-news.net/news/2017/07/26/2419396/poetapno-zapochva-puskaneto-na-60-novi-avtobusa-na-gradskiya-transport-koito-shte-se-dvizhat-osnovno-v-severnite-i-zapadnite-rayoni-na-sofiya-obzor.html", "text": "Пред площад „Александър Невски“ бяха представени 60  нови автобуса на градския транспорт. На събитието присъстваха кметът на Столична община Йорданка Фандъкова, министърът на транспорта, информационните технологии и съобщенията Ивайло Московски, народни представители и общински съветници в СОС. Кметът на София Йорданка Фандъкова заяви пред журналисти, че до 1 август по линиите на градския транспорт влизат в движение 60 нови газови автобуса от най-висок екологичен стандарт, които ще бъдат пускани поетапно. Фандъкова обясни, че новите автобуси ще се движат основно в северните и западните райони на София, в районите „Нови Искър“, „Кремиковци“,  „Връбница“ и „Надежда“, където до този момент тса се движили автобуси на възраст между 15 и 25 години.  Йорданка Фандъкова обясни, че пускането на новите автобуси е  стъпка в борбата срещу замърсяването на въздуха в столицата. Кметът на София допълни, че са договорили с изпълнителите новите автобуси да бъдат климатизирани. По думите й те ще имат платформи за достъпност, камери за по-голяма безопасност на водачите и монитори за информация на пътниците. Фандъкова  пожела безаварийно пътуване и приветства идеята за надписа на гърба на автобусите в призив за безопасно движение и поведение на пътя от всички шофьори. Тя благодари на всички, които имат заслуги за това да се направи един изгоден за общината договор и обърна внимание, че вносителят на доклада е общинският съветник от „Патриоти за София Карлос Контрера. От своя страна Контрера отбеляза, че докладът му е минал с усилията на ПП ГЕРБ и патриотите . По думите му с тези автобуси минимум с 1120 тона ще се намалят вредните емисии от въглеводороди. \r\nДеница КИТАНОВА", "date": "2017.07.26", "title": "Поетапно започва пускането на 60 нови автобуса на градския транспорт, които ще се движат основно в северните и западните райони на София (ОБЗОР)"}
{"url": "http://www.focus-news.net/news/2017/07/26/2419367/reuters-donald-tramp-obeshta-da-pomogne-na-livan-v-borbata-sreshtu-islyamska-darzhava.html", "text": "Американският президент Доналд Тръмп похвали усилията на Ливан да пази границите си, както и да отразява опитите на „Ислямска държава“ и други терористи да си създадат плацдарм в страната, предава Reuters.\r\nДоналд Тръмп обеща, че САЩ ще помогне на Ливан.\r\n„Помощта на Америка може да подсигури Ливанската армия като единствен защитник, от който Ливан се нуждае“, каза той, намеквайки за „Хизбула“.\r\nПрезидентът на САЩ не уточни каква помощ ще получи Бейрут, но с премиера на Ливан Харири изразиха оптимизъм за бъдещото военно сътрудничество. Симеон Миланов", "date": "2017.07.26", "title": "Reuters: Доналд Тръмп обеща да помогне на Ливан в борбата срещу „Ислямска държава“"}
{"url": "http://www.focus-news.net/news/2017/07/26/2419390/sport-shvetsiya-se-klasira-za-chetvartfinalite-na-evropeyskoto-parvenstvo-po-futbol-za-zheni.html", "text": "Женски футбол. Швеция се класира за четвъртфиналите на Европейското първенство за жени, заемайки второ място след германците. Това се случи въпреки загубата на Швеция от Италия с 3:2. Следващият противник на шведския отбор е Холандия. Мачът между тях ще се играе в събота.", "date": "2017.07.26", "title": "Спорт: Швеция се класира за четвъртфиналите на Европейското първенство по футбол за жени"}
{"url": "http://www.focus-news.net/news/2017/07/26/2419399/afp-deset-raneni-sled-kato-politsiyata-v-gabon-razprasna-demonstratsiya.html", "text": "Десет души са ранени в Либревил, след като габонската полиция разпръсна демонстрация, организирана от опозиционния лидер Жан Пинг, предава AFP.\r\nМинистерството на вътрешните работи на Габон заяви, че „няма смъртни случаи или ранени“ по време на митинга.\r\nЗападни журналисти твърдят, че са видели на мероприятието ранени хора, които получават първа медицинска помощ в щаба на опозиционния лидер. \r\n„Двама от тях имаха дълбоки рани и трябваше да получат спешна помощ“, заяви лекар. Симеон Миланов", "date": "2017.07.26", "title": "AFP: Десет ранени след като полицията в Габон разпръсна демонстрация"}
{"url": "http://www.focus-news.net/news/2017/07/26/2419400/reuters-vazdushni-i-artileriyski-udari-zaplashvat-primirieto-v-iztochna-guta.html", "text": "Въздушни удари убиха поне девет души в Източна Гута, предава Reuters.\r\nВ същото време, снаряд изстрелян от бунтовнически територии, попадна близо до руското посолство в Дамаск.\r\nСирийската обсерватория за човешки права заяви, че смъртните случаи в Арбин са първите жертви, след като подкрепяното от Русия примирие влезе в сила в областта.\r\nВ събота сирийската армия обяви прекратяване на военните действия там.\r\nПо-късно, местни жители заявиха, че руски самолети са ударили жилищни сгради, убивайки поне двама души.\r\nРусия каза, че подобни твърдения са „абсолютна лъжа“, чиято цел е да дискредитира мироопазващата мисия на руските военни.\r\n„По време на работни срещи с представители на опозицията в Източна Гута, бе потвърдено, че няма военни действия в зоната за деескалация. Не е имало въздушни удари“, заяви говорител на руското Министерство на отбраната.Симеон Миланов", "date": "2017.07.26", "title": "Reuters: Въздушни и артилерийски удари заплашват примирието в Източна Гута"}
{"url": "http://www.focus-news.net/news/2017/07/26/2419384/tass-postoyanniyat-predstavitel-na-sasht-v-oon-nikki-heyli-zayavi-che-iran-e-glavniyat-vinoven-za-konfliktite-i-ubiystvata-v-blizkiya-iztok.html", "text": "Съветът за сигурност към ООН усложнява ситуацията в Близкия изток, обсебвайки се от Израел, и игнорирайки заплахата от Иран и „Хизбула“, заяви американският постоянен представител в организацията Ники Хейли, предава ТАСС.\r\nПо думите на дипломата, във  Вашингтон „споделят широко разпространеното притеснение за повишеното напрежение в Ерусалим“. \r\nСАЩ са готови да окажат помощ за стабилизирането на ситуацията.\r\n„Събрали сме се на заседание за обсъждането на Близкия изток. Сложен, и както се вижда безкраен конфликт разстройва много американци, както и мен. Съветът за сигурност усложнява ситуацията в Близкия изток. Той се е обсебил от Израел и отказва да признае главните виновници за конфликтите и убийствата в Близкия изток, а именно Иран, и неговият партньор ливанската „Хизбула“, заяви Хейли.  Симеон Миланов", "date": "2017.07.26", "title": "ТАСС: Постоянният представител на САЩ в ООН Никки Хейли заяви, че Иран е главният виновен за конфликтите и убийствата в Близкия изток"}
{"url": "http://www.focus-news.net/news/2017/07/26/2419397/balgariya-v-svetovnite-medii-agentsiya-fokus.html", "text": "Въпросът за интеграцията на страните от Западните Балкани в Европейския съюз, ще бъде приоритетен по време на председателството на България на ЕС през 2018 г., заяви министър председателят на България Бойко Борисов пред помощника на Държавния секретар на САЩ за Европа и Евразия Хойт Ий, по време на разговор между тях, проведен в София, предаде International Balkan News Agency.\r\nВ рамките на разговорите Борисов е подчертал важността на европейската перспектива за страните от региона, се казва в съобщение на българското правителство след срещата.\r\nБългарският премиер също е сезирал Хойт Ий за резултатите от участието му в срещата на лидерите от „Берлинския процес“ в Триест. Той е подчертал възможностите, които се откриват пред Западните Балкани и ЕС от включването на Паневропейския транспортен коридор № 8 в „Берлинския процес“.\r\n„Построяването на инфраструктура е важно, то ще даде перспектива за развитие на Балканите“, заяви Борисов.\r\nДруга тема на разговор е бил строежът на газовия интерконектор между България и Гърция.\r\nПо този въпрос българският премиер е изразил мнението си, че това е ключов проект, не само  за двете страни, но и за Южна Европа и целия Европейски Съюз. Той също така е подчертал, че в резултат от построяването на интерконектора, ще последва диверсификация на източниците и пътищата за доставка на газ за \"Южния газов коридор\".\r\nВ съобщението на българското правителство се споменава, че по време на разговорите е обсъждан и газовия хъб „Балкан“.\r\nБойко Борисов и Хойт Ий са разговаряли и за засилване на двустранното партньорство между България и САЩ в интерес на общите цели на двете страни като съюзници. Акцентът е бил поставен върху сътрудничеството в сферата на сигурността и военната сфера.\r\n*** Споразумението за сътрудничество между България и Македония е груб израз на омраза към македонския народ, коментира скопското електронно издание „Република“ .\r\nДенят на развръзката около личния и почти частен договор на министър-председателя Зоран Заев и неговия външен министър Никола Димитров с българските лидери - Договора за сътрудничество между Република България и Република Македония - наближава. Във всеки случай, този договор е и трябва да се разбира единствено като частна сделка само на няколко души от едната и от другата страна, защото бе договорен в тесен кръг, в конспирация и далеч от очите и ушите на македонската общественост, която е осъдена на това само да предполага колко труден и колко болезнен ще бъде българския политически хомот, който по диктаторски начин се поставя около врата на македонския народ.\r\nСтилът и начинът, по който министърът на външните работи на Република България Екатерина Захариева се обръща към македонската общественост и народ е изключително агресивен и нагъл, безобразно пренебрежителен и безусловен. Така не говорят тези, които са приятели, или тези, които сключват приятелски споразумения.\r\nЗа министър Екатерина Захариева и премиера Бойко Борисов просто не съществува македонския народ. За тях има само български народ в Република Македония.\r\nЗа тях не съществува македонски език. За тях има само български език и български диалект в Македония.\r\nЗа тях не съществуват македонската култура и македонски национални традиции. За тях има само българска култура и български национални традиции в Македония.\r\nЗа тях не съществува отделна македонска национална история. За тях има само обща българо-македонска история, която, с оглед на непризнаването на македонския народ, език, култура и традиции, всъщност е българска история, за която, както каза министър Захариева, след подписването на договора \"ще се пишат нови учебници въз основа на научните факти \". Вероятно тя е компетентен специалист за научните факти за историята на Македония, така че знае какво говори!\r\n*** Трима души са загинали при пътнотранспортно произшествие в ранните часове на вторник на магистрала в източната част на Унгария, съобщава вестник Hungary Today. Говорител на местната полиция уточни, че инцидентът се е случил между микробус с български регистрационни номерта и полски камион. \r\nКъм момента не е установено какви са причните, довели до катастрофата. Жертвите – две жени и един мъж, са пътували в българския микробус. Тяханата национална принадлежност все още не е уточнена. Останалите пътници в микробуса са настанени в болница. \r\nМедиците поясняват, че мъж на средна възраст, който е получил тежки наранявания на лицето и гърдите, е настанен в интензивно отделение в критично състояние. Приет е още един човек, който има наранявания на бедрената кост, но няма опасност за живота му. \r\nСъс сериозни травми, включително мозъчна, в болница са настанени още двама души, други двама са диагностицирани с леки наранявания.\r\n***  Трима души са загинали в катастрофа, случила се в 4:40 местно време (5:40 българско време ), с участието на микробус с българска регистрация и с камион полска регистрация край граничещия с Румъния унгарски град Бихаркерестеш, предаде местната медия Hajdu Online.\r\nОт деветте пътници в микробуса на място за загинали две жени и един мъж. Петима души са ранени. По първоначални данни шофьорът на микробуса е заспал зад волана и е ударил задницата на паркирал в аварийната лента камион. \r\nПолицията разследва инцидента. Говорителят на местната полиция Добо Денещьо посочва, че пътниците на микробуса са румънски граждани. Трафикът на пътя е временно преустановен.\r\n***  Президентът на Македония Георге Иванов призова правителството да обяви и да обясни текста на договора за добросъседство с България преди подписването му. Според него липсата на прозрачност предизвиква негативни коментари и загриженост в обществото, които трябва да се преодолеят чрез публикуване на текста на документа , предаде македонската медия „Плюс Инфо“.\r\n\"Президентът Иванов подчерта, че винаги трябва да се имат предвид националните и държавните интереси на Македония и че нито едно междудържавно споразумение не трябва да бъде в ущърб на македонските национални интереси\", пише в официално заявление на президентството на Македония.\r\nИванов вчера проведе среща с министъра на външните работи Никола Димитров, на която е бил информиран за последната версия на договора за приятелство и добросъседство с България.\r\n\"Президентът Иванов, както и досега, така и в бъдеще ще продължи да участва в процесите на помирение и решаване на спорните въпроси по мирен начин и чрез политически диалог, в съответствие с международното право и добросъседските отношения, с цел да се постигнат справедливи решения въз основа на принципа на взаимно уважение и въздържане от намеса във вътрешните работи на страните \", се посочва в съобщение от президентството.\r\nМакедонският президент същевременно приветства волята и ангажираността на всички, които през изминалия период бяха включени в усилията за хармонизиране на споразумението между двете страни.", "date": "2017.07.26", "title": "България в световните медии (Агенция \"Фокус\")"}
{"url": "http://www.focus-news.net/news/2017/07/26/2419377/vzglyad-livanskiyat-premier-iska-pomosht-ot-rusiya-v-borbata-sreshtu-islyamska-darzhava.html", "text": "Премиерът на Ливан Саад Харири заяви, че на 11 септември ще посети Москва за среща със своят „добър приятел“ президента Владимир Путин, предава Взгляд .\r\nХарири уточни, че двете страни ще обсъдят ситуацията в Ливан и Близкия изток.\r\n„Ще поискаме помощта му в борбата срещу Ислямска държава, както и помощ за ливанската армия“, заяви министър-председателят на Ливан.\r\nТой добави, че с Владимир Путин ще обсъдят и случващото се в съседна Сирия.\r\nПоследната среща между двамата се състоя през май 2015 година.  Симеон Миланов", "date": "2017.07.26", "title": "Взгляд: Ливанският премиер иска помощ от Русия в борбата срещу „Ислямска държава“"}
{"url": "http://www.focus-news.net/news/2017/07/26/2419404/bsp-poiska-pozitsiya-ot-kabineta-za-rabotodatelskite-vizhdaniya-za-prosluzheno-vreme-za-borisov-3-temata-ne-stoi-na-dneven-red-obzor.html", "text": "БСП поиска позиция от кабинета за работодателските виждания за „прослужено време“, докато управляващите отново подчертаха, че темата не стои на дневен ред. До задочния спор между управляващи и опозиция се стигна след като преди ден трите национално представени работодателски организации нападнаха синдикатите заради прекратения дебат за отпадането на „клас прослужено“ време. Според тях синдикатите са вредни за икономиката и държавата. По тази причина в  Министерски съвет се проведе среща с работодателски организации. След нея министърът на финансите Владислав Горанов заяви,  че темата клас „прослужено време“ не стои на дневен ред за правителството. Той посочи, че въпросът с допълнителните възнаграждения, по-известни като класове, не е бил извеждан като приоритет на правителството на този етап. Горанов допълни, че има много по-важни неща за решаване. Според него високият тон в ефир или зад камерите не е добрият начин за правене на социален диалог. Той призова синдикати, работодатели и правителство да седнат в Националния съвет за тристранно сътрудничество и да върнат нормалния тон за дебат. Във връзка с казаното от министър Горанов, Нинова посочи, че правителството само си е инсценирало този скандал. „Днес замазват положението. Чухте ли някой да казва, че няма да махат „клас прослужено време“?. Замазват скандала, който сами те си предизвикаха“, заяви Нинова. Лидерът на БСП обяви, че правителството на Борисов е взривило тристранния диалог. Тя призова премиерът и министрите да заявят споделят ли мнението на работодателите, че работниците са търтеи, като обърна внимание, че  вицепремиера Валери Симеонов и депутата от ГЕРБ Менда Стоянова  са заели позицията на страната на работодателите за отмяна на „клас прослужено време\". По думите й Бойко Борисов се е срещнал със синдикатите и е заел тяхната страна. Нинова изтъкна, че това блокира социалния диалог, където трябва да се вземат най-важните решения за доходите на хората. Според нея това блокира и социалната държава. Нинова подчерта също, че за нея е абсолютно неприемливо да се определя правото на свободно сдружаване на работещите хора като вредно за държавата и за икономиката. По думите й това е право не само в България, а в цял свят. Нинова заяви, че БСП не приема определението за работещите хора като търтеи. „Миньорите от Бобов дол, които си чакат заплатите неопределено време и работят при нечовешки условия на труд – търтеи ли са?“, попита Нинова. \r\nДеница КИТАНОВА", "date": "2017.07.26", "title": "БСП поиска позиция от кабинета за работодателските виждания за „прослужено време“, за „Борисов“ 3 темата не стои на дневен ред (ОБЗОР)"}
{"url": "http://www.focus-news.net/news/2017/07/26/2419406/greek-reporter-liderat-na-edna-ot-parlamentarno-predstavenite-partii-v-turtsiya-zayavi-che-gartsiya-e-otnela-nezakonno-15-ostrova-ot-turtsiya.html", "text": "Девлет Бахчели, който е лидер на турската партия „Националистическо действия“, известна още като „Сивите вълци“ изпрати заплашително послание до Атина, заявявайки, че 15 егейски острова са контролирани от гърция „нелегално и нечестно“, предава Greek Reporter .\r\n„Ако има някои, които искат да бъдат хвърлени в морето и преследвани, ще ги намерим, независимо къде се крият, и ще ги хвърлим там с голямо удоволствие“, каза турският политик. \r\nИзказванията му са поповд на 94-тата годишнина от Лозанското споразумение. \r\nАгенция „Фокус“ припомня, че на 24 юли 1923-та година в Лозана е подписано мирно споразумение, което урежда границите между Гърция и Турция, след като Кемал Ататюрк побеждава гръцката армия.  Симеон Миланов", "date": "2017.07.26", "title": "Greek Reporter: Лидерът на една от парламентарно представените партии в Турция заяви, че Гърция е отнела незаконно 15 острова от Турция"}
{"url": "http://www.focus-news.net/news/2017/07/26/2419398/interfaks-ek-shte-razgleda-situatsiyata-vav-vrazka-s-novite-sanktsii-na-sasht-sreshtu-rusiya-i-drugi-strani.html", "text": "По време на заседание в сряда, Европейската комисия ще разгледа последните събития около ситуацията с американските санкции срещу Русия, предава Интерфакс.\r\n„Обсъждането ще се води от заместник-председателите на Европейската комисия Катайнен и Шефчович, и разбира се, еврокомисарят по енергетиката и климатичните промени Ариас Канете“, съобщи прессекретаря на ЕК на Маргаритас Схинас.\r\nПо-рано тази седмица, Схинас заяви пред журналисти, че Европейският съюз наблюдава подготовката за нови американски санкции към Русия с „с известно притеснение в перспектива на независимостта и безопасността на енергийното снабдяване на ЕС“.  Симеон Миланов", "date": "2017.07.26", "title": "Интерфакс: ЕК ще разгледа ситуацията във връзка с новите санкции на САЩ срещу Русия и други страни"}
{"url": "http://www.focus-news.net/news/2017/07/26/2419403/reuters-palestintsite-sa-nedovolni-ot-novite-merki-za-sigurnost-na-hramoviya-halm-v-erusalim.html", "text": "Израел премахна металните детектори от входовете на джамията Ал Акса, и ги замени с камери, надявайки се да предотврати кръвопролитие, предава Reuters.\r\nВъпреки това, палестинците отново изразиха недоволството си от антитерористичните мерки, наричайки ги неприемливи.\r\nПалестинският водач Махмуд Абас и високопоставеният мюсюлмански духовник, който отговаря за Ал Акса, отхвърлиха новите израелски мерки, и настояха те да бъдат премахнати.\r\n„Всички нови израелски мерки, трябва да бъдат премахнати, за да може работите в Ерусалим да станат нормални, и да продължим работата си по двустранните отношения“, заяви Махмуд Абас по време на среща на палестинското ръководство.\r\nСлед спешна среща на израелския кабинет, бе решено да бъдат премахнати и заменени металните детектори с камери. \r\nИзраелските власти заявиха, че са отделили 100 милиона шекела (28 милиона долара) за оборудване и допълнителна охрана на Храмовия хълм през следващите шест месеца. Симеон Миланов", "date": "2017.07.26", "title": "Reuters: Палестинците са недоволни от новите мерки за сигурност на Храмовия хълм в Ерусалим"}
{"url": "http://www.focus-news.net/news/2017/07/26/2419408/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Израел Бенямин Нетаняху разкритикува изказване на турския президент Реджеп Тайип Ердоган относно мерките за сигурност и потушаването на насилието и демонстрациите на Храмовия хълм в Ерусалим.\r\n„Би било интересно да видим дали Ердоган ще каже същото на жителите на Северен Кипър или кюрдите. Ердоган е последният, който може да поучава Израел“, се казва в изявление от офиса на Нетаняху.\r\nВ изявлението се припомня за турската окупация на Северен Кипър, както и действията на турската държава срещу кюрдското малцинство.\r\nЧасове по-рано турският президент разкритикува Израел за използването на „прекомерна сила“ при потушаването на насилието и размириците около Храмовия хълм в Ерусалим.\r\nПо време на среща на управляващата в Турция партия, Ердоган заяви, че „израелските войници оскверняват Ал Акса с кубинките си, като използват прости извинения, за да проливат кръв“.\r\n*** Пентагонът е доловил признаци, че Северна Корея подготвя нов ракетен тест.\r\nАко тестът се проведе, най-вероятно ще се случи на 27 юли, заяви високопоставен американски представител.\r\nЩе бъде тествана или ракета „КN-20“ със среден обсег, или „Hwasong-14“.\r\nЕксперти смятат, че Аляска може да е в обсега на севернокорейските ракети. \r\n„Подготвят нещо“, каза друг американски представител относно Северна Корея.\r\n*** Американският президент Доналд Тръмп обвини сирийския президент Башар Асад в извършването на „ужасни“ престъпления срещу човечеството.\r\nДоналд Тръмп обеща, че ще попречи на сирийското правителство да извършва химически атаки.\r\n„Не съм фен на Асад. Със сигурност смятам, че това, което е направил на страната си и човечеството, е ужасно“, каза Тръмп по време на пресконференция с ливанския премиер Саад Харири.\r\n„Не съм някой, който ще седи, и ще му позволи да се измъкне с това, което се е опитвал, и е правил няколко пъти“, добави президентът на САЩ.\r\n*** Поне четирима цивилни, включително и дете, загинаха при нападение на джихадисти в североизточната част на Мали.\r\nЖертвите са етнически туареги. По време на нападението те са спели, близо до река Нигер. Други са съумели да избягат.\r\nТуарегският лагер, намиращ се на 44 километра от малийския град Менака „бе нападнат от терористи“, заяви източник от силите за сигурност.\r\nДруг източник от силите за сигурност твърди, че нападението е извършено от ислямистката групировка на Абу Валид Сахрауй, който се закле във вярност на „Ислямска държава“.\r\n*** Поне шест загинали и десетки ранени, след като многоетажна жилищна сграда в Мумбай се срути.\r\nВластите заявиха, че още девет души са ранени при инцидента, който се случи в квартал Гаткопар.\r\nНяколко жители са спасени.\r\nНа мястото работят спасителни екипи, за да помогнат на десетки затрупани под отломките.\r\n***От Пентагона заявиха, че Северна Корея ще може да изстрелва балистични ракети с ядрени глави до 2018 година.\r\nТова е с две години по-малко, отколкото първоначално смятаха сред американските разузнавателни среди.\r\nНовата дата е базирана на напредъка, който са отбелязали в Северна Корея след последните си ракетни изпитания.\r\nСевернокорейският диктатор Ким Чен-ун може да притежава „надеждни и способни да носят ядрени глави интерконтинентални балистични ракети“ до няколко месеца, според американски представители.\r\n*** Камарата на представителите в САЩ гласува с мнозинство за нови по-твърди санкции срещу Русия, Иран и Северна Корея.\r\nТова е ход, който ще създаде допълнителен антагонизъм с Кремъл, както и европейските нации, които се притесняват от възможните икономически последствия.\r\nЗаконопроектът бе приет с 419 гласа „За“ срещу три „Против“.\r\nГоворителят на законодателния орган Пол Райън от Републиканската партия заяви, че новите санкции „затягат винтовете на нашите най-опасни противници, за да пазят американците“.\r\nМерките отиват в сената, където се очаква също да бъдат приети след кратък дебат.\r\n*** Девет бойци на „Кюрдската работническа партия“ са елиминирани в северната област на Ирак Зап.\r\nОт Генералния щаб на Турция заявиха, че изтребители са извършили въздушно нападение срещу групата кюрдски бойци, които според турските власти са готвели нападения срещу военни бази.\r\nАгенция „Фокус“ припомня, че в конфликта между Турция и кюрдите досега са загинали хиляди и от двете страни за последните две години.\r\n*** Петима полицаи и двама банкови служители загинаха при въоръжено нападение срещу конвой, прекарващ парични помощи за планинския регион в щата Гереро.\r\nГрабежът се случи близо до град Ахуакуоцинго, заяви говорител на силите за сигурност.\r\nКамион от държавната банка „Бансефи“, транспортиращ еквивалента на 55 хиляди долара помощи за селски домакинства, бе нападнат от въоръжена група.\r\nЕдна от банковите служителки е успяла да избяга с огнестрелна рана на ръката. Тя е вдигнала алармата.\r\n*** Финансовият министър на Ватикана кардинал Джордж Пел пристигна в Австралия за първото си прослушване по историческото дело за сексуално насилие.\r\nВисокопоставеният съветник на папа Франциск, който е на 76 години, се върна от Рим по-рано този месец, за да се изправи срещу многобройни обвинения в Мелбърн, свързани с престъпления извършени преди десетилетия. Въпросните престъпления са извършени, когато Пел е бил главният католически духовник на Австралия.\r\nДетайли относно обвиненията не са огласени публично, въпреки че от полицията завяха, че те включват „многобройни оплаквания“. Бившият архиепископ на Мелбърн и Сидни винаги е поддържал невинността си.\r\n*** Съветът за сигурност към ООН усложнява ситуацията в Близкия изток, обсебвайки се от Израел, и игнорирайки заплахата от Иран и „Хизбула“, заяви американският постоянен представител в организацията Ники Хейли.\r\nПо думите на дипломата, във  Вашингтон „споделят широко разпространеното притеснение за повишеното напрежение в Ерусалим“. \r\nСАЩ са готови да окажат помощ за стабилизирането на ситуацията.\r\n„Събрали сме се на заседание за обсъждането на Близкия изток. Сложен, и както се вижда безкраен конфликт разстройва много американци, както и мен. Съветът за сигурност усложнява ситуацията в Близкия изток. Той се е обсебил от Израел и отказва да признае главните виновници за конфликтите и убийствата в Близкия изток, а именно Иран, и неговият партньор ливанската „Хизбула“, заяви Хейли.\r\n*** В сряда ЕС ще направи решение за стотици мигранти, които са влезли в Европа през 2015-2016 г.\r\nВ основата на случая е въпросът дали европейските закони за убежище, известни като Дъблински регулации, са приложими при тези изключителни обстоятелства.\r\nЕвропейският съд ще прецени дали Австрия и Словения са имали право да връщат мигрантите в Хърватия. От август 2015 г. стотици, а понякога и хиляди мигранти са пристигали в Австрия всеки ден. Близо 90 хиляди от тях са подали молби за убежище в страната, което се равнява на 1 % от австрийското население.\r\nСлучаят може да има по-широки последствия за Европейския съюз.\r\n*** По време на заседание в сряда, Европейската комисия ще разгледа последните събития около ситуацията с американските санкции срещу Русия.\r\n„Обсъждането ще се води от заместник-председателите на Европейската комисия Катайнен и Шефчович, и разбира се, еврокомисарят по енергетиката и климатичните промени Ариас Канете“, съобщи прессекретаря на ЕК на Маргаритас Схинас.\r\nПо-рано тази седмица, Схинас заяви пред журналисти, че Европейският съюз наблюдава подготовката за нови американски санкции към Русия с „с известно притеснение в перспектива на независимостта и безопасността на енергийното снабдяване на ЕС“.\r\n*** Въздушни удари убиха поне девет души в Източна Гута.\r\nВ същото време, снаряд изстрелян от бунтовнически територии, попадна близо до руското посолство в Дамаск.\r\nСирийската обсерватория за човешки права заяви, че смъртните случаи в Арбин са първите жертви, след като подкрепяното от Русия примирие влезе в сила в областта.\r\nВ събота сирийската армия обяви прекратяване на военните действия там.\r\nПо-късно, местни жители заявиха, че руски самолети са ударили жилищни сгради, убивайки поне двама души.\r\nРусия каза, че подобни твърдения са „абсолютна лъжа“, чиято цел е да дискредитира мироопазващата мисия на руските военни.\r\n„По време на работни срещи с представители на опозицията в Източна Гута, бе потвърдено, че няма военни действия в зоната за деескалация. Не е имало въздушни удари“, заяви говорител на руското Министерство на отбраната.", "date": "2017.07.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/07/26/2419402/the-times-of-israel-blizo-77-ot-izrailtyanite-smyatat-che-pravitelstvoto-im-e-kapituliralo-po-vaprosa-za-sigurnostta-na-hramoviya-halm-v-erusalim.html", "text": "Голямото мнозинство от израилтяните са против решението на израелското правителство да премахне металните детектори от Храмовия хълм в Ерусалим, предава The Times of Israel.\r\nТези данни показва проучване направено във вторник. \r\nПроучването е дело на израелския телевизионен канал „2“, и е базирано на отговорите на 502 пълнолетни граждани.\r\nАгенция „Фокус“ припомня, че Израел премахна металните детектори от Храмовия хълм в Ерусалим, които бяха поставени там за сигурността на гражданите. Премахването им се случи, след като Ерусалим и Западния бряг станаха арена на размирици и насилие. Много от мюсюлманите в цял свят протестираха срещу антитерористичните мерки на израелското правителство. Симеон Миланов", "date": "2017.07.26", "title": "The Times of Israel: Близо 77 % от израилтяните смятат, че правителството им е капитулирало по въпроса за сигурността на Храмовия хълм в Ерусалим"}
{"url": "http://www.focus-news.net/news/2017/07/26/2419411/asian-correspondent-kitay-prizova-za-prekratyavane-na-neftodobiva-v-yuzhnokitaysko-more.html", "text": "Министерство на външните работи на Китай призова за прекратяване на нефтодобива и сондажите за нефт в Южнокитайско море, където испанската компания „Репсол“ действа в сътрудничество с Виетнам, предава Asian Correspondent.\r\nСондажите започнаха в средата на юни във виетнамския „Блок 136/3“, който е предоставен от виетнамската държавна петролна фирма, испанската компания „Репсол“ и „Мубадала Девелъпмънт Ко“ от ОАЕ.\r\nГоворителят на китайското външно министерство Лю Канг заяви, че Китай има неоспорим суверенитет над островите Спратли, които в Пекин наричат „Нанша“. Симеон Миланов", "date": "2017.07.26", "title": "Asian Correspondent: Китай призова за прекратяване на нефтодобива в Южнокитайско море"}
{"url": "http://www.focus-news.net/news/2017/07/26/2419405/tass-sasht-schitat-che-nastoyashtite-usloviya-ne-predpolagat-vazobnovyavane-na-pregovorite-sas-severna-koreya.html", "text": "САЩ считат, че при настоящите условия, не е възможно да се възобновят преговорите със Северна Корея, предава ТАСС .\r\nТова заяви помощникът на държавния секретар по въпросите на Източна Азия и Тихия океан Сюзън Торнтън. \r\nПо време на прослушване в Комисията по външни дела към конгреса, тя заяви, че „Северна Корея няма да се откаже от своето въоръжение в замяна на преговори, дори ако има икономически отстъпки, обезпечаващи острата нужда от помощ за севернокорейския народ“. Симеон Миланов", "date": "2017.07.26", "title": "ТАСС: САЩ считат, че настоящите условия не предполагат възобновяване на преговорите със Северна Корея"}
{"url": "http://www.focus-news.net/news/2017/07/26/2419413/aktualna-patna-obstanovka.html", "text": "Преди обяд ще е предимно слънчево. Около и след обяд ще се развива купсета и купсето-дъждовна облачност и на отделни мсета ще има краткотрайни валежи и гръмотевични бури. Възможни са градушки. Вятърът ще е до умерен от северозапад и с него ще продължи да нахлува хладен въздух. Максималните температури ще са предимно между 28° и 33°. През нощта срещу четвъртък в Западна и Централна България явленията ще се активизират и в отделни райони са възможни значителни количсетва. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техничсека допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: от км 308+107 до км 359+000 в участъка Деветак-Ветрен се извършва косене на тревни площи и изрязване и почистване на храсти в двете посоки до 31.07.2017 г.; Област Пазарджик: до 26.07.2017 г. в участъка от км 89+500 до км 89+900 при п. в. „Пазарджик“  в посока Бургас е затворена изпреварващата лента, поради боядисване на портална рамка. Област София: от 21.00 ч. на 26.07.2017 г. до 5.00 ч. на 27.07.2017 г. е движението в участъка при км 42 в района на мотел „Ихтиман“ ще се осъщсетвява по локалните платна вляво и вдясно на същсетвуващите търговски крайпътни обекти. Временната организация на движението е във връзка с демонтаж на пешеходен мост (пасарелка) над АМ „Тракия“. Трафикът в посока Пловдив ще бъде пренасочен през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“. Необходимо е шофьорите да карат внимателно и да спазват пътната\r\nсигнализация по обходния маршрут.\r\nАМ „Хемус“: област София:\r\nДо 31.08.2017 г. е ограничено движението в тунел „Витиня“ в посока Варна, поради ремонтни дейности. Организацията на движението е:\r\n-За леки МПС:\r\nОт км 31+960 до км 33+850 и в тунел „Витиня“ движението се осъщсетвява двупосочно в платното в посока София. В тунел „Витиня“ на съоръжението при км 33+600 се забранява движението в изпреварващата лента, като леките МПС се движат в по една лента в посока Софиа и в посока Варна.\r\nОт км 33+850 до км 36+750 движението е в двете платна на АМ „Хемус“;\r\nВ участъка от км 36+750 до км 37+720 поради ремонт на виадукта при км 37+520, движението се осъщсетвява двупосочно в платно за София. \r\n-За тежкотоварни МПС с техничсеки допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъщсетвява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъщсетвява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна до 21.08.2017 г.; Област Варна: до 28.07.2017 г. от км 422 до км 425+500 в посока Варна се извършва рязане на храсти. Шофьорите да се движат с повишено внимание. В участъка от км 407+000 до км 386+000 в посока София се извършва събиране на отпадъци. Шофьорите да се движат с повишено внимание. \r\nАМ „Струма“: област Кюстендил: от км 66 до км 83 между с. Усойка и п.в. „Кочериново“ се извършва подмяна на ограничителни системи. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Марица“: няма ограничения.\r\nАМ „Черно море“: област Варна: до 28.07.2017 г.от км 0+000 до км 8+600 в двете посоки се извършва рязане на храсти. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - от 8:00 ч. до 12:00 ч. на 29.07.2017 г. е забранено е движението на МПС над 3,5 т от км 155+197 /пътно кръстовище с общински път кв. Етъра/ до км 184+100 /участъка гр. Габрово- Шипка/, в двете посоки, поради провеждане на традиционен митинг-събор в мсетността \"Историчсека поляна\" на връх Бузлуджа. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техничсека профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 27.07.2017 г. от 09.00 ч. до 11.00 ч.;  област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стсеняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъщсетвява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград:  до 28.07.2017 г. в участъка Благоевград и Крсененско ханче от км 366+000 до км 392+500 – изпълнение на подвижни работи – косене и изсичане на храсти. Шофьорите да се движат с повишено внимание и съобразена скорост, спазвайки пътната сигнализация.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Варна-Девня” от км 186+000 до км 197+500 – ръчно косене. Движение с повишено внимание. Срок до 26.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради частични ремонтни дейности до 28.07.2017 г.; Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци има стсенение на една от лентите за движение до 31.07.2017 г.;  област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Бряста-Дряновски манастир от км 116+169 до км 133+379, поради косене на тревни площи. Срок до 27.07.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Прселав-Върбишки проход-Петолъчката-Елхово-Лсеово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процсеи Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; от км 263+000 до км 318+000 Крушевец-ГКПП Малко Търново – движение с повишено внимание, поради косене на тревни площи. Срок до 28.07.2017 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 от Симитли до прохода Предел от км 7+500 до км 21+500 – косене и изсичане на храсти. Движението в лявата или дясната лента за движение. Срок до 28.07.2017 г.; път II-84 Якоруда-Разлог при км 98+500, стсенен участък поради дсетабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-108 път I-1-Петрич от км 0+000 до км 9+500 –  косене и изсичане на храсти. Движение в лявата или дясната лента за движение. Срок до 28.07.2017 г.; път IІI-197 с. Долен - с. Сатовча от км 20 до км 28 – почистване на отводнителни окопи. Движението се извършва в една лента за движение, съгласно поставените пътни знаци. Срок до 04.08.2017 г.; път III-198  с. Добротино - отклонение  с. Пирин от км 10+000 до км 19+000 – косене и изсичане на храсти. Движение в лявата или дясната лента за движение. Срок до 28.07.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стсеняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Всеелие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 26.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 26.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 26.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 26.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 26.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъщсетвява в свободната лента. Срок до 16.04.2018 г.; път III-208 Провадия-Айтос от км 6+600 до км 51+100 – полагане на хоризонтална  маркировка по кръстовища. Движение с повишено внимание. Срок до 28.07.2017 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъщсетвява в свободната лента. Срок до 17.12.2018 г.; път III-2008 Повеляново-Езерово-Варна от км 4+700 до км 18+000 – ръчно косене и рязане на храсти. Движение с повишено внимание. Срок до 28.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Ксеарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Ксеарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради ремонтни. Срок от 08:00 до 18:00 часа до 31.07.17 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лсековец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процсеи и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стсенение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процсеи. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стсеняване на дясното платно за движение и ограничаване на скоростта до 50 км/ч, поради възникнали свлачищни процсеи. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Бойчиновци от км 21+000 до км 28+000 – движение в една лента, поради частични ремонтни дейности на асфалтовата настилка. Срок до 31.07.2017 г.; път III-103 Мездра-Роман от км 0+000 до км 35+065 – ремонт на слаби мсета в основата на пътното тяло. Поетапно затваряне на една от лентите. Срок 31.07.2017 г.; път III-133 Бързина-Манастирище от км 21+280до км 21+380 – частични ремонти на асфалтовата настилка. Движение в една лента. Срок  до 31.07.2017 г.; път III-161 Ребърково-Лютидол-гран. София от км 0+000 до км 8+700 – частични ремонти на асфалтовата настилка. Стесняване на една от лентите. Срок до 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стсеняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стсеняване на една от лентите за движение, поради възникнали свлачищни процсеи. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стсенен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nпът III-5502 Граница Велико Търново-Ганчовец-Дряново от км 12+640 до км 16+442 – ограничено движение за всички МПС, поради извършване на планов ремонт на железен път в района на ж.п. прелез в междугарието РП Соколово-Дряново по IV-та главна ж.п. линия \"Русе - Г. Оряховица - Подковата\". Срок до 03:00 ч. на 26.07.2017 г.\r\nОбходен маршрут: от гр. Дряново по път I-5/E-85 до с. Зая и после по общински път GAB 2114 до с. Ганчовец и обратно. Срок до 03:00 ч. на 28.07.2017 г.\r\nпът III-5502 Велико Търново-Дряново от км 11+133 до км 12+605 – ограничено движение за всички МПС, поради извършване на планов ремонт на железен път в района на сп. Ганчовец. \r\nОбходен маршрут: от с. Ганчовец по път III-5502 при км 11+133 се завива на ляво по общински път за с. Маноя. Продължава по път GAB 3144 през с. Соколово и достига до път I-5/E-85 , на кръстовището завива на дясно - за посока гр. В. Търново, а на ляво - за посока гр. Дряново и обратно, \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъщсетвява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стсенена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стсеняване на една от лентите за движение. Срок до 31.07.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път ІІІ-107 Кочериново-Рила-Рилски манастир-Кирилова поляна от км 0+000 до км 37+780 – изсичане на храсти и млада гора. Движение с повишено внимание. Срок до 26.07.2017 г. път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6005 Копиловци-Драговищица от км 2+000 до км 13+000 – почистване на окопи, профилиране на банкети и  изсичане на храсти и оформяне корони на дървета. Стсеняване на една от лентите за движение. Срок до 27.07.2017 г.; път III-6222 Ваксево-Пелатиково-Рашка Гращица от км 2+000 до км 17+000 –почистване на окопи, профилиране на банкети и  изсичане на храсти и оформяне корони на дървета. Стсеняване на една от лентите за движение. Срок до 27.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стсеняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 27.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брсетовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІI-52 Въбел-Никопол от км 96+000 до км 101+000 – поради ремонтни дейности на асфалтовата настилка. Срок до 27.07.2017 г.; път III-301 Левски-Асеновци от км 9+300 до км 14+7000 – поради ремонтни дейности на асфалтовата настилка.Срок до 28.07.2017 г.;  път ІI-3404 Дебово-път ІI-52  при  км 3+500 – оформяне на земен изкоп. Движение в една лента и преминаване с повишено внимание. Срок до 28.07.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 28.07.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 Бяла-Сливен  при  км 107+200 – движение в едната лента поради пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стсеняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Пампорово-Стойките, от км 4+500 до км 8+000 – почистване на земни и облицовани окопи. Движение с повишено внимание в свободната лента, съобразно създадената организация на движение. Срок до 28.07.2017 г.; път ІІІ-866 Михалково-Кричим, от км 71+000 до км 88+270 – почистване на свлечени земни и скални маси. Движение с повишено внимание в свободната лента, съобразно създадената организация на движение. Срок до 26.07.2017 г.; път ІІІ-868 разклон с. Серафимово-Смолян, от км 9+900 до км 22+260 – частични ремонти в асфалтовата настилка. Срок до 28.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8611 Белица-Загражден-Баните от км 18+000 до км 60+174 – косене на тревни площи. Движение с повишено внимание в свободната лента, съобразно създадената организация на движение. Срок до 31.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъщсетвява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъщсетвява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 при км 46+460 Раднево - Гълъбово – ремонтни дейности.Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъщсетвява в една от лентите за движение.\r\nРемонтни дейности: \r\nПът III-5504 с. Медникарово-с. Обручиште от км 6+500 до км 13+300 – ремонт на пътната настилка.Движението в една  лента за двупосочно. Срок до 28.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът  III-409 Омуртаг-Моравка от км  0+000 до км 8+000 – движение с повишено внимание, поради ремонтни дейности на асфалтовата настилка. Срок до 28.07.2017 г.; път  III-2002 с. Садина-Попово от км 11+500 до км 39+200 – движение с повишено внимание по, поради ремонтни дейности. Срок до 04.08.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процсеи. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни има в следните пътни участъци: Искърско дефиле; Крсененско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /мсетност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.07.26", "title": "Актуална пътна обстановка"}
{"url": "http://www.focus-news.net/news/2017/07/26/2419414/predstoyashti-sabitiya-v-stranata-za-26-yuli-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 10.30 часа министърът на отбраната Красимир Каракачанов, постоянният секретар на отбраната Антон Ластарджиев и заместник-началникът на отбраната генерал-лейтенант Пламен Атанасов ще наблюдават демонстрация на способностите на бригада „Специални сили“ в района на Специализирания учебен център „Црънча“.\r\n***\r\nОт 9.00 часа в Аулата на Софийския университет „Климент Охридски” ще бъде официално открита юбилейната годишна конференция на Асоциацията на българските училища в чужбина.\r\n***\r\nОт 10.30 часа на ул. „6-ти септември“ 37 екипът на Областен информационен център София-град и София-област (ОИЦ-София) ще проведе информационна среща за представяне на процедура: „Разработване на продуктови и производствени иновации”.\r\n***\r\nОт 11.00 часа в пресклуб БТА Български лекарски съюз ще проведе пресконференция на тема : \"Бюджет на НЗОК 2018 за медицински дейности без заложен дефицит – възможен”.\r\n***\r\nОт 12.00 часа в пресконферентната зала на Министерството на младежта и спорта ще се ссъстои официалното подписване на договора за спонсорство на зала „Фестивална“ между Академика 2011 ЕАД и Асикс България.\r\n***\r\nОт 12.30 часа кметът на София Йорданка Фандъкова и кметът на район „Витоша“  Теодор Петков ще проверят  изпълнението на преустройство на сградата на старото боянско училище в детска градина за две групи.\r\n***\r\nОт 14.30 часа в парламентарната комисия по здравеопазването ще бъде изслушан  единственият кандидат за поста управител на здравната каса проф. Камен Плочев.\r\n***\r\nОт 19.30 часа в Борисовата градина ще се проведе Концерт от цикъла „Остров на музиката“ – Група „PYOB7”.\r\n***\r\nОт 21.00 часа на площад „Никола Вапцаров“, при лошо време в Голямата зала на Читалище „Никола Вапцаров“, ще бъдат прожектирани най-добрите ленти от световното екстремно и планинарско кино. \r\n***\r\nОт 10.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция по актуални теми.\r\n***\r\nОт 9.00 часа в зала \"Пленарна\" на Община Варна ще се проведе заседание №20 на Общински съвет – Варна.\r\n***\r\nОт 9.30 часа в Гранд Хотел Варна ще бъде официално открит Летен университет на Европейските студенти демократи.\r\n***\r\nОт 10.00 часа в хотел „Черно море“ще се проведе Национална доброволческа среща „Лято без риск“. \r\n***\r\nОт 11.00 часа в зала „Варна“, Община Варна, ще се проведе пресконференция по повод Алея на книгата. Организатори на проявата са Асоциация „Българска книга“ и Община Варна.\r\n***\r\nОт 11.00 часа в зала „Пленарна“, Община Варна, ще се състои пресконференция „Алея на книгата – гр. Варна, 2017 г.“  \r\n***\r\nОт 14.00 часа в зала „Варна“, Община Варна, ще се проведе пресконференция по повод Международният джаз фестивал \"Варненско лято\".\r\n***\r\nОт 19.00 часа в Летния театър на Варна ще се проведе най-зрелищният концерт от програмата на Международния музикален фестивал „Варненско лято“ 2017.\r\n***\t\r\nОт 09.15 часа на Стадион „Ивайло“ ще се проведе Откриване на II Турнир по футбол „Трифон Иванов“. \r\n***\t\r\nОт 11.00 часа в Читалище „Надежда” ще се проведе Творческо ателие „Красотата на българския фолклор“ с ръководител Райчо Димитров, хореограф.\r\n***\r\nОт 9.30 часа кметът на Община Враца - Калин Каменов ще поднесе цветя пред паметника на Васил Кънчов- бележит български политик и учен.\r\n***\r\nОт 10.00 часа в градинката зад паметника на Христо Ботев ще се проведе „Приказни пътечки“ от програмата „Лято в библиотеката 2017“.\r\n***\r\nЩе се проведе ХVІ Международен младежки фестивал „Фолклор без граници“ – Добрич 2017 под патронажа на Йордан Йорданов, кмет на Община Добрич.\r\n***\r\nОт 20.00 часа в Летен театър ще се състои концерт на Николина Чакърдъкова с Неврокопския танцов ансамбъл.\r\n***\r\nОт 10.00 часа в зала „Гросето“ областният управител на Хасково Станислав Дечев стартира приемни в общините от региона.\r\n***\r\nОт 14.00 часа областният управител на Хасково Станислав Дечев организира приемна за граждани. \r\n***\r\nДФ „Земеделие“ – РА организира Ден на отворени врати в областната дирекция на фонда.\r\n***\r\nОт 16.00 часа в офиса на ГЕРБ в район „Южен” на ул.”Академик Петър Динеков”№1А Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани.\r\n***\r\nОт 16.00 часа в офиса на ГЕРБ в район „Южен” на ул.”Академик Петър Динеков”№1А Георги Василев ще проведе среща с граждани. \r\n***\r\nОт 17.00 часа в офиса на ГЕРБ в район „Източен” на ул.”Коста Паница”№5 Ани Лафчиева ще проведе среща за граждани. \r\n***\r\nОт 17.30 часа в офиса на ГЕРБ в район „Южен” на ул.”Академик Петър Динеков”№1А д-р Аргир Аргиров ще проведе приемна за граждани. \r\n***\r\nОт 17.30 часа в офиса на ГЕРБ в район „Източен” на ул.”Коста Паница”№5 Емил Русинов ще проведе среща с граждани. \r\n***\r\nОт 10.15 часа в зала 105 на общинската администрация, ще се състои пресконференция с Димитър Митев, по повод предстоящото заседание на Общинския съвет. \r\n***\r\nОт 11.00 часа в пресклуб Сливен ще се състои пресконференция с директора на Бюро по труда.\r\n***\r\nОт 11.00 часа в зала „Май” на Община Сливен ще се проведе пресконференция за отчитане на дейностите по проекта „Подкрепа и разширяване на дейността за почасово предоставяне на услуги за социално включване в общността или в домашна среда на Звено за социални услуги „Домашен помощник”. \r\n***\r\nОт 10.00 часа в детски отдел на библиотека „Родина“ ще се проведе Програма за лятна работа с деца.\r\n***\r\nОт 11.00 часа в зала 203 на Община Стара Загора ще се проведе пресконференция във връзка с програмата за отбелязването на 140 години от боевете за Стара Загора (1877-1878 г.)\r\n***\r\nОт 21.00 часа в Античен форум „Августа Траяна“ ще се състоят Летни музикални вечери.\r\n***\r\nОт 21.00 часа в Лятното кино, тополовградчани ще могат да гледат новия български филм „Каръци“. \r\n***\r\nОт 10.00 часа в зала 203 на общината ще бъде даден редовен брифинг.", "date": "2017.07.26", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2017/07/26/2419415/nimh-vremeto-shte-e-predimno-slanchevo-samo-na-otdelni-mesta-shte-prevali-i-pregarmi-vazmozhni-sa-gradushki.html", "text": "Атмосферното налягане ще се остане по-ниско от средното за месеца. Днес ще е предимно слънчево. Около и след обяд ще се развива купеста и купесто-дъждовна облачност и на отделни места ще има краткотрайни валежи и гръмотевични бури. Възможни са градушки. Вятърът ще е до умерен от северозапад и с него ще продължи да нахлува хладен въздух. Максималните температури ще са между 28° и 33°, за София – около 28. През нощта срещу четвъртък в Западна и Централна България явленията ще се активизират и в отделни райони са възможни значителни количества. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието ще е предимно слънчево. След обяд ще има временни увеличения на облачността, но валежи са малко вероятни. Ще духа умерен северозападен вятър, който след обяд ще отслабва и ще се ориентира от изток. Максималните температури ще са 28-31°. Температурата на морската вода е 25-26°. Вълнението на морето ще е 1-2 бала.\r\nВ планините ще е предимно слънчево. Около и след обяд ще се развива купеста и купесто-дъждовна облачност. Ще има краткотрайни валежи и гръмотевици. Вятърът ще се ориентира от запад-югозапад и ще е умерен. Максималната температура на височина 1200 метра ще е около 23°, на 2000 метра – около 16°.", "date": "2017.07.26", "title": "НИМХ: Времето ще е предимно слънчево, само на отделни места ще превали и прегърми, възможни са градушки"}
{"url": "http://www.focus-news.net/news/2017/07/26/2419416/reuters-zaginalite-pri-srutvane-na-sgrada-v-mumbay-sa-17.html", "text": "Броят на смъртните случаи при срутването на четириетажна сграда във финансовата столица на Индия Мумбай, достигна до 17 души, предава Reuters.\r\nВ сградата, която е на 40 години, бе разположена и частна клиника.\r\n„Жилището не бе в списъка с разнебитени сгради“, заяви кметът на Мумбай Вишванат Махадешвар.\r\nВластите продължават разследването по случая. Симеон Миланов", "date": "2017.07.26", "title": "Reuters: Загиналите при срутване на сграда в Мумбай са 17"}
{"url": "http://www.focus-news.net/news/2017/07/26/2419395/afp-kardinal-dzhordzh-pel-otreche-obvineniyata-v-seksualen-tormoz.html", "text": "Финансовият министър на Ватикана кардинал Джордж Пел настоя, че е невинен пред австралийския съд, предава AFP.\r\n„За избягването на съмнения, както и заради интереса, мога да кажа, че кардинал Пел пледира невинен за всички обвинения, и ще продължи да поддържа това“, заяви адвокатът му Робърт Рихтер пред съда в Мелбърн.\r\nКардиналът, който е на 76 години, и е близък съветник на папата, се върна от Рим по-рано този месец, за да присъства на делото, на което е обвинен в множество сексуални престъпления, извършени преди десетилетия. Симеон Миланов", "date": "2017.07.26", "title": "AFP: Кардинал Джордж Пел отрече обвиненията в сексуален тормоз"}
{"url": "http://www.focus-news.net/news/2017/07/26/2419417/predstoyashti-mezhdunarodni-sabitiya-za-26-yuli-agentsiya-fokus.html", "text": "Министър-председателят на Испания Мариано Рахой ще дава показания като свидетел в голям съдебен процес за корупция. \r\n*** Русия и Китай ще проведат мащабни общи военноморски учения в Балтийско море.\r\n*** Европейската комисия ще обяви действия срещу Полша за нарушаването на правилата на ЕС, предприемайки спорна съдебна реформа. \r\n*** Държавният секретар на САЩ Рекс Тилърсън ще се срещне с министър-председателя на Ливан Саад Харири.\r\n***", "date": "2017.07.26", "title": "Предстоящи международни събития за 26 юли (Агенция „Фокус“)"}
{"url": "http://www.focus-news.net/news/2017/07/26/2419419/vitseprezidentat-iliyana-yotova-shte-uchastva-v-yubileynata-godishna-konferentsiya-na-asotsiatsiyata-na-balgarskite-uchilishta-v-chuzhbina.html", "text": "Вицепрезидентът Илияна Йотова ще участва в юбилейната годишна конференция на Асоциацията на българските училища в чужбина, съобщиха от прессекретариата на държавния глава. Форумът ще се проведе в Софийски университет „Св. Климент Охридски“ под надслов „10 години Асоциация на българските училища в чужбина – възродител и посланик на съвременна България по света 2007-2017“.", "date": "2017.07.26", "title": "Вицепрезидентът Илияна Йотова ще участва в юбилейната годишна конференция на Асоциацията на българските училища в чужбина"}
{"url": "http://www.focus-news.net/news/2017/07/26/2419421/south-china-morning-post-pravozashtitni-organizatsii-prizovaha-filipinskiya-prezident-da-se-vazdarzha-ot-bombardiraneto-na-uchilishta.html", "text": "Правозащитни организации призоваха филипинския президент Родриго Дутерте да се въздържа от изпълнение на заплаха си, че ще нареди въздушни удари срещу племенни училища, предава South China Morning Post .\r\nРодриго Дутерте обвини племенните училища, че индоктринират учениците си, и ги превръщат в комунистически бунтовници.  Той каза това след последните нападения на комунистически бунтовници срещу правителствените сили, включително и престрелка, при която петима души от елитната президентска гвардия бяха ранени.\r\nБазираната в САЩ „Хюмън Райтс Уоч“ заяви, че международното право „забранява нападения срещу училища и други цивилни структури, освен ако те не се използват за военни цели“.\r\nСпоред правозащитниците, такива действия биха били равнозначни на военно престъпление. Симеон Миланов", "date": "2017.07.26", "title": "South China Morning Post: Правозащитни организации призоваха филипинския президент да се въздържа от бомбардирането на училища"}
{"url": "http://www.focus-news.net/news/2017/07/26/2419418/alalam-iran-shte-otvarne-na-amerikanskite-sanktsii.html", "text": "Говорителят на иранския парламент Али Лариджани заяви, че иранските депутати следят внимателно действията на САЩ, особено новите санкции срещу Иран и Русия, предава иранската информационна агенция „Alalam“ .\r\n„Имаме капацитета да предприемем много мерки за да отговорим пропорционално на американските действия“, заяви Лариджани.\r\nТой добави, че иранските депутати ще обсъдят действията на САЩ в различни парламентарни комисии.\r\nСпоред него, решението за нови санкции показва, че Вашингтон се е провалил в задълженията си по ядреното споразумение.\r\n„Имаме добър ядрен потенциал, и можем да променим ситуацията веднага“, подчерта Али Лариджани. Симеон Миланов", "date": "2017.07.26", "title": "Alalam: Иран ще отвърне на американските санкции"}
{"url": "http://www.focus-news.net/news/2017/07/26/2419420/gd-granichna-politsiya-na-balgaro-rumanskata-granitsa-na-gkpp-dunav-most-ruse-ima-7-km-chakashti-tovarni-avtomobili-na-izhod-a-na-dunav-most-vidin-okolo-2-km.html", "text": "На българо-румънската граница на ГКПП \"Дунав мост-Русе\" има 7 км чакащи товарни автомобили на изход, а на \"Дунав мост-Видин\" - около 2  км. Това сочат данни към 06.00 часа, публикувани на сайта на Главна дирекция \"Гранична полиция\". На границата с Турция на ГКПП \"Капитан Андреево\" се е образувала 4 км колона от товарни автомобили, на ГКПП \"Лесово\" е интензивен трафикът от товарни автомобили на изход от страната. Натоварено е движението и на ГКПП \"Кулата\" на българо-гръцката граница, а на границата със Сърбия на ГКПП \"Калотина\" трафикът е интензивен на вход и на изход за леки автомобили. На българо-македонската граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.07.26", "title": "ГД \"Гранична полиция\": На българо-румънската граница на ГКПП \"Дунав мост-Русе\" има 7 км чакащи товарни автомобили на изход, а на \"Дунав мост-Видин\" - около 2  км"}
{"url": "http://www.focus-news.net/news/2017/07/26/2419401/afp-beliya-dom-privetstva-izrael-za-reshenieto-da-premahne-metalnite-detektori-ot-hramoviya-halm-v-erusalim.html", "text": "Белия дом приветства решението на Израел да премахне металните детектори от чувствителното за мюсюлманите свещено място в Стария град на Ерусалим, предава AFP.\r\nСпоред САЩ, по този начин Израел „намалява напрежението“.\r\n„Израел премахна наскоро сложените магнитометъри и камери, въпреки демонстрираната нужда за подобряване на сигурността на Храмовия хълм след убийството на двама израелски полицаи“, каза говорителят на Белия дом Сара Хъкаби Сандърс.\r\n„САЩ аплодира усилията на Израел за поддържане на сигурността, докато същевременно се намаляват напреженията в региона“, се казва в американското изявление. Симеон Миланов", "date": "2017.07.26", "title": "AFP: Белия дом приветства Израел за решението да премахне металните детектори от Храмовия хълм в Ерусалим"}
{"url": "http://www.focus-news.net/news/2017/07/26/2419422/valeri-zhablyanov-bsp-za-balgariya-othvarlyame-upravlenieto-na-gerb-bez-programa-i-s-partnyorstvo-na-interesa-shte-dadem-alternativa.html", "text": "Отхвърляме управлението на ГЕРБ- без програма и с партньорство на интереса. Ще дадем алтернатива. Това заяви пред БНТ зам.-председателят на Народното събрание от ПГ на „БСП за България“ Валери Жаблянов, съобщиха от пресцентъра на НС на БСП. Според него това е нездрава основа за изграждане на парламентарно мнозинство. „БСП готви сериозна опозиционна алтернатива на това управление и го показа с активността си в 44-то НС. Ние категорично отхвърляме този модел на управление на страната, който беше създаден и се затвърждава“, заяви той.\r\nВалери Жаблянов обясни, че контролът върху изпълнителната власт е една от най-важните функции на парламента. Според него при сегашната система на управление и взимането на еднолични решения, грешките често пъти са предварително очертани. „Контролната функция на парламента и ролята на опозицията са от първостепоенно значение за начина, по който се управлява държавата. Г-н Борисов  е с трети мандат. Знаем какво може и какво е показал. Всички критики от наша страна не само са основателни, но и са изстрадани от българските граждани“, категоричен бе той.\r\nВалери Жаблянов заяви, че случаите с побой над лекари, нотариуси, журналисти показват състояние на нашето общество, към което се движим от много време. По думите му това се дължи на развилия се социален егоизъм и липса на елементарна човещина и социална солидарност, на  озлобление и разделяне на обществото на „загубили“ и на „спечелили“. Според него няма как да се прекратят такива явления без цялостна промяна първо в поведението на обществените фактори. Той посочи репликите, които се разменят между работодатели, синдикати и правителство като пример за това- на какво ниво е разговорът в момента и на какъв език върви. Според него изграждането на други граждански отношения не е само политически въпрос, но и етичен, културен и решението му трябва да се разпространи във времето. По думите му, тези случаи  и случаят в Асеновград са част от големия проблем в България - битовите неуредици. Жаблянов коментира, че трудностите пред нашето общество се задълбочават. Като пример той посочи задълбочаването на проблемите в труда. „Комисията за неизплатените заплати констатира нарушения и на законодателството, и на липса на законодателство. При условие, че базови въпроси за труда- за заплащането и за бита на хората не са решени, какво друго може да се очаква“, заяви той.\r\nВалери Жаблянов заяви, че от временни комисии има смисъл, ако се създават на паритетен принцип, така че да имат по- различно значение от редовните комисии, където управляващите, имайки мнозинство, не допускат някои от основните въпроси. „Трябва да има балансиран подход при създаването им. Когато обаче има случаи като този с НДК, с фрапантни нарушения, които очевидно се прикриват от изпълнителната власт, които включително министър-председателят не може да реши, парламентът трябва да се намеси. Народното събрание осъществява с тези комисии контрол. Голяма част от контролните институции  в България страдат от много дефекти“, заключи Валери Жаблянов.", "date": "2017.07.26", "title": "Валери Жаблянов, „БСП за България“: Отхвърляме управлението на ГЕРБ -  без програма и с партньорство на интереса, ще дадем алтернатива"}
{"url": "http://www.focus-news.net/news/2017/07/26/2419425/pravoslavnata-tsarkva-proslavya-sv-prpmchtsa-paraskeva.html", "text": "На 26 юли всяка година Православната църква прославя  Св. прпмчца Параскева, предаде репортер на Агенция „Фокус“. По този повод архиерейска св. литургия в храм „Св. прпмчца Параскева“, с. Горно Спанчово, Санданска духовна околия, ще оглави Негово високопреосвещенство Неврокопският митрополит Серафим. Начало е от 8.00 часа. \r\nНикола ПЕТКОВ", "date": "2017.07.26", "title": "Православната църква прославя  Св. прпмчца Параскева"}
{"url": "http://www.focus-news.net/news/2017/07/26/2419426/afp-velikobritaniya-mozhe-da-sklyuchi-golyama-sdelka-za-proizvodstvoto-na-fregati-za-avstraliya.html", "text": "Министърът на отбраната на Великобритания заяви, че следващата флотилия от бойни кораби на Австралия може да бъде построена от Обединеното кралство, предава AFP .\r\nСпоред него, британските фрегати са най-добре подготвени да преследват „руски и китайски подводници“.\r\nПо-рано тази година Австралия разкри плана си да отдели 89 милиарда долара за строежа на нови бойни кораби, включително фрегати и подводници.\r\nБританският министър на отбраната Майкъл Фалън заяви, че страната му може да построи девет фрегати на стойност 35 милиарда австралийски долара.\r\nТри компании ще се съревновават по проекта – британската „BAE Systems“, италианската „Fincantieri“ и испанската „Navantia“. Симеон Миланов", "date": "2017.07.26", "title": "AFP: Великобритания може да сключи голяма сделка за производството на фрегати за Австралия"}
{"url": "http://www.focus-news.net/news/2017/07/26/2419423/ministarat-na-otbranata-krasimir-karakachanov-shte-nablyudava-demonstratsiya-na-sposobnosti-na-brigada-spetsialni-sili.html", "text": "Министърът на отбраната Красимир Каракачанов, постоянният секретар на отбраната Антон Ластарджиев и заместник-началникът на отбраната генерал-лейтенант Пламен Атанасов ще наблюдават демонстрация на способностите на бригада „Специални сили“ в района на Специализирания учебен център „Црънча“ от 10.30 ч. Това съобщиха от Министерството на отбраната. По време на демонстрацията ще бъдат изпълнени различни типове парашутни скокове и стрелби и ще бъдат демонстрирани задачи по неутрализиране на терористи в транспортни средства (автобус) и сгради. Учението се провежда за първа сертификация на тактическа група за специални операции от състава на бригада „Специални сили“.", "date": "2017.07.26", "title": "Министърът на отбраната Красимир Каракачанов ще наблюдава демонстрация на способности на бригада „Специални сили“"}
{"url": "http://www.focus-news.net/news/2017/07/26/2419427/parlamentat-shte-reshi-dali-da-prekrati-pravomoshtiyata-na-deputata-ot-gerb-zhivko-martinov.html", "text": "Парламентът ще реши дали да прекрати правомощията на депутата от ГЕРБ Живко Мартинов. Това предвижда седмичната проектопрограма за работа на Народното събрание.  На вниманието на депутатите се поставят и промените в Закона за държавните помощи. Целта на законопроекта е да се засили контролът при разходването на държавни помощи съобразно предназначението им. Народното събрание ще гласува на първо четене и промени в Кодекса на труда, чиито цели са да се предостави допълнителна защита на работниците и служителите в случаите на неизплатени заплати.", "date": "2017.07.26", "title": "Парламентът ще реши дали да прекрати правомощията на депутата от ГЕРБ Живко Мартинов"}
{"url": "http://www.focus-news.net/news/2017/07/26/2419429/denyat-26-yuli-v-balgarskata-istoriya.html", "text": "На този ден през 811 г. умира Никифор I Геник - византийски император управлявал в периода от 802 г. до 811 г. Войските му претърпяват поражение от войниците на хан Крум. Никифор загива в битката, а главата му е отрязана и от черепът му е изработена е ритуална чаша - акт, свързван с религиозните представи на старите българи. На тази дата е родена Людмила Живкова, политик и историк, дъщеря на Тодор Живков. На тази дата умират Кръстьо (Кръсте) Петков Мисирков - български книжовни и общественик и големият български илюзионист Мистър Сенко.\r\n2016 г.\r\nНа извънредно заседание депутатите приеха промените  за съдийското самоуправление. Те разшириха правомощията на общите събрания на съдиите. Те ще могат да изслушват кандидатите за председател на съответния съд, да дават становища по законопроекти, да приемат вътрешни правила за работа.\r\n2012 г.\r\nПрезидентът на Република България присъжда орден „Стара планина“ първа степен на Марк Михилсен, извънреден и пълномощен посланик на Кралство Белгия в Република България „за изключително големите му заслуги за развитието и укрепването на българо-белгийските отношения и по повод окончателното му отпътуване от страната“.\r\n2001 г.\r\nПрезидентът Петър Стоянов се среща с британския премиер Тони Блеър в Лондон.\r\n1994 г.\r\nНКС на СДС решава да замрази за два месеца членството на Демократическата партия в СДС.\r\n1968 г.\r\nЗавършва пленумът на ЦК на БКП, започнал на 24 юли. Приети са \"Основни насоки за по-нататъшно развитие на системата за управление на народното стопанство\". Предвижда се изменение в структурата и функциите на държавните органи: издигане ролята на Народното събрание и създаване на Държавен съвет като постоянно действащ негов орган, който да \"съчетава вземането на решения с тяхното изпълнение\". В доклада си Тодор Живков подчертава: \"Издигането на ролята на науката в изработването и провеждането на партийната политика става днес жизнена потребност... По своето предназначение и роля БАН трябва да представлява могъща научна опора на партията и нейната всестранна дейност.\" Пленумът обсъжда и отново заклеймява позицията на ръководството на Чехословашката комунистическа партия.\r\n1959 г.\r\nОткрит е Международният дом на журналистите край Варна.\r\n1947 г.\r\nБългария се обръща към ООН с молба да бъде приета за член на организацията.\r\nООН е универсална международна организация на суверенни държави, създадена за поддържане и укрепване на международния мир и сигурност и за развитие на мирното сътрудничество между държавите. Приемник на Обществото на народите. Уставът на ООН е подписан на 26 юни 1945 г. на конференцията в Сан Франсиско от представителите на 50 държави. Влиза в сила на 24 октомври 1945 г. след ратифицирането му от 5-те Велики сили и мнозинството подписали го държави. Денят 24 октомври е обявен за международен ден на ООН. Седалището на ООН е в Ню Йорк. ООН има центрове във Виена и Женева. В ООН членуват 191 държави (2002 г.); България е член от 14 декември 1955 г. Главни органи на организацията са: Общо събрание на ООН, Съвет за сигурност на ООН, Икономически и социален съвет на ООН, Съвет за попечителство на ООН, Международен съд на ООН и Секретариат.\r\n1945 г.\r\nИзпратено е писмо-изложение на Никола Петков, Асен Стамболийски и Георги Йорданов до министър-председателя (с копие до регентите и Съюзната контролна комисия - СКК). В него се твърди, че международното положение на страната и Ялтенската декларация налагат изборите да се проведат под контрола на СКК и за да бъде той организиран, изборите да се отложат. На следващия ден Никола Петков подава оставка като министър.\r\nНикола Димитров Петков (на снимката) е български общественик, политик, член на ПП на БЗНС. Завършва Първа мъжка гимназия в София през 1910 г. и следва право в Париж, завръща се по време на войните. През 1922 г. завършва Сорбоната и е назначен за секретар на българската легация в Париж. След Деветоюнския преврат през 1923 г. подава оставка и живее в Париж до 1929 г. Работи в редакцията на вестник \"Пладне\". През 1931 г. - 1932 г. е редактор на вестник \"Земя\". През 1932 г. става съосновател на БЗНС \"Ал. Стамболийски\"; редактор на вестник \"Земеделско знаме\" от 1932 г. до 1934 г. След Деветнадесетомайския преврат през 1934 г. е в опозиция и се ориентира към БЗНС \"Врабча 1”. От 1937 г. е отново в БЗНС \"Ал. Стамболийски\". Народен представител в XXIV Народно Събрание от 1938 г. до 1939 г. Министър без портфейл в правителството на ОФ, образувано след Деветосептемврийския преврат през 1944 г. От лятото на 1945 г. напуска правителството и създава опозиционния БЗНС \"Н. Петков\". Народен представител в VI Велико Народно Събрание (октомври 1946 г. - юни 1947 г.). Обявява се против съветската окупация и защитава българския държавен суверенитет. Арестуван в НС на 5 юни 1947 г. Екзекутиран е по силата на скалъпен процес, а партията му е забранена със закон. Посмъртно е реабилитиран през 1989 г.\r\n1940 г.\r\nНа 26 и 27 юли в Залцбург Адолф Хитлер и Йоахим Рибентроп приемат последователно румънския и българския премиер и уговарят връщането на Южна Добруджа на България.\r\n1936 г.\r\nВ София се провежда нелегална конференция на дейци на Демократическия сговор, които се обявяват в подкрепа на конституционното управление.\r\nПартия Демократически сговор е образувана на 10 август 1923 г., чрез сливането на Народния сговор със Съюза на демокрацията. Начело на партията стои Централно бюро. Фактически лидер по време на управлението на първия сговористки режим (юни 1923 г. - януари 1926 г.) е проф. Ал. Цанков, който по това време е и министър-председател. От януари 1926 г. до юни 1931 г. на преден план в ръководството на партията излиза А. Ляпчев, който е министър-председател на второто сговористко правителство. След падането на сговористкия режим връх в Демократическия сговор вземат центробежните сили и през май 1932 г. той се разделя на две самостоятелни формации със същото име. Начело на едната застава проф. Ал. Цанков, а на другата - А. Ляпчев. Демократическия сговор се оказва нетрайно политическо обединение. Още от самото начало на съществуването му в него започват ожесточени борби, които имат чист котериен характер, т. е. стремеж за вземане на по-големи облаги от държавната власт.\r\n1924 г.\r\nОбявена е обща амнистия за участниците в юнските и септемврийските събития през 1923 г. (освен за инициаторите им) и за осъдените бивши министри-либерали (освен Димитър Тончев и Васил Радославов (на снимката), които са амнистирани по-късно).\r\n1909 г.\r\nОткрита е ж.п. линията Радомир-Кюстендил (87 км).\r\n1898 г.\r\nЗапочва Петият конгрес на македонската емиграция, продължил до 29 юли. В него участват 21 дружества. Председател на Върховния комитет е Александър Радев, а подпредседател Андрей Ляпчев. На 9 януари 1899 г. излиза първи брой на в. \"Реформи\" с редактор А. Ляпчев.\r\n1877 г.\r\nПо време на Руско-турската война (1877-1878 г.) Русчушкият отряд води тежки боеве при с. Езерче. Турците са принудени да отстъпят към Разград.На тази дата са родени:\r\n1942 г.\r\nВ с. Говедарци е родена Людмила Живкова (1942 - 1981). Дъщеря на Тодор Живков, по това време - партиен и държавен ръководител. Живкова е историк, почетен доктор на Токийския университет. От 1974 г. е старши научен сътрудник в Института за балканистика. От 1975 г. е председател на Комитета за изкуство и култура (от 1977 г. - Комитет за култура); на творческите съюзи и на Националния комплекс \"Художествено творчество, културна дейност и средства за масова информация\". През 1976 г. става член на ЦК на БКП, три години по-късно става член и на Политбюро на ЦК на БКП, народен представител. Людмила Живкова е председател на Инициативния и организационния комитет на международната детска асамблея \"Знаме на мира\" (проведена през август 1979 г. в България). Трудове: \"Англо-турските отношения 1933-1939 г.” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г.; на немски език 1977 г.; на руски език 1979 г.). Умира на 21 юли 1981 г.На тази дата умират:\r\n1987 г.\r\nУмира легендарният илюзионист Мистър Сенко (1905 - 1987). Мистър Сенко - Евстати Христов Карайончев е роден във Враца през 1905 г. Като дете работи в цирк “България”. През 1923 г. асистира на гостуващия в България френски илюзионист Делоне. Изучава илюзионно изкуство при френския илюзионист Р. Худини. Участва в програмите на някои български циркове. От края на `20-те години представя самостоятелни спектакли. Член е на Международната асоциация на илюзионистите, носител на редица награди от международни конгреси на илюзионистите. През 1939 г. печели втора награда на фестивал в Лайпциг с номера “изчезване на глава”. Той е почетен член на Френската академия на илюзионистите от 1961 г. Получава орден “Роберт Худен” и медал “Почетен президент на Българския магически клуб”.\r\n1926 г.\r\nУмира Кръстьо (Кръсте) Петков Мисирков - български книжовник и общественик. Завършва гимназия в Сърбия като стипендиант на сръбското Министерство на външните работи. През 1895-1897 г. учи в Богословската академия в Полтава. След завършването £ следва в Историко-филологическия факултет на Петербургския университет. Мисирков работи като учител в Битоля (Българска класическа гимназия), Кишинев, Одеса, Болград, Карлово и Копривщица. Автор на езиковедски, етнографски и исторически статии. През 1910 г. превежда книгата на А. Иширков “България”. През 1903 г. издава брошурата “За македонските работи”, в която отстоява тезата за македонска народност и македонски език. През 1907 г. в поредица статии под заглавие “Бележки върху южнославянската филология и история” се отказва от твърденията си за македонската нация и език. Днес Институтът за македонски език в Скопие носи неговото име.\r\n1894 г.\r\nУмира Цани Гинчев - български възрожденски писател и деятел, редовен член на БКД (1884 г.). Сближава се с Г. С. Раковски, събира фолклор под влиянието на Вук Караджич. Изучава естествени науки в Киевския университет през 1860 г. След Освобождението на България (1878 г.) заема различни административни длъжности. Редактор на популярното сп. \"Труд\" (1887 г.-1892 г.) в Търново. Негови съчинения са \"Български басни\" (1870 г.), \"Учебник за земеделието\" (1971 г.), \"Стихотворения и приказки - за ученици и всекиго\" (1884 г.), \"Ганчо Косерката. Повест\" (1890 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.26", "title": "Денят 26 юли в българската история"}
{"url": "http://www.focus-news.net/news/2017/07/26/2419428/kmetat-na-sofiya-yordanka-fandakova-shte-proveri-izpalnenieto-na-preustroystvo-na-sgradata-na-staroto-uchilishte-v-kv-boyana-v-detska-gradina.html", "text": "От 12.30 часа кметът на София Йорданка Фандъкова и кметът на район „Витоша“ Теодор Петков ще проверят изпълнението на преустройство на сградата на старото училище в кв. \"Бояна\" в детска градина за две групи. Това съобщиха от пресцентъра на Столична община. Сградата се намира в кв. \"Бояна\" на кръстовището на ул. \"Брезовица\" и ул. \"Боянско езеро\".", "date": "2017.07.26", "title": "Кметът на София Йорданка Фандъкова ще провери изпълнението на преустройство на сградата на старото училище в кв. \"Бояна\" в детска градина"}
{"url": "http://www.focus-news.net/news/2017/07/26/2419430/pravitelstvoto-shte-razgleda-proekt-na-postanovlenie-za-sazdavaneto-na-savet-za-razvitie.html", "text": "Правителството ще разгледа Проект на постановление за промени в Постановление № 110 на МС от 2010 г. за създаването на Съвет за развитие към Министерския съвет. Това предвижда проектопрограмата на министрите за днешното редовно правителствено заседание. Точката е внесена от министър-председателят Бойко Борисов. \r\nКабинетът ще разгледа и Проект на постановление за приемане на списък на продуктите, свързани с отбраната, както и списък на изделията и технологиите с двойна употреба, които подлежат на контрол при внос. \r\nМинистрите ще гласуват Проект на решение за разрешаване преминаването през и пребиваването на територията на страната с невоенен характер на съюзнически и чужди въоръжени сили във връзка с провеждането на съвместна българо-американска подготовка „BLACK SEA ROTATIONAL FORCES - 17.1“ - PLATINUM LION 17-2. Правителството ще обсъди и Проект на решение за изменение на решение № 707 на МС от 2014 г. за прекратяване участието на формирования и военнослужещи от въоръжените сили на България в операцията на международните сили за поддържане на сигурността (ISAF) в Афганистан и разрешаване участието на до 110 военнослужещи с личното им въоръжение и екипировка и военна техника от въоръжените сили на страната в мисията на НАТО за подготовка, съветване и подпомагане в Афганистан „Решителна подкрепа“.", "date": "2017.07.26", "title": "Правителството ще разгледа Проект на постановление за създаването на Съвет за развитие"}
{"url": "http://www.focus-news.net/news/2017/07/26/2419409/rt-turskiyat-prezident-zayavi-che-stranata-mu-nyama-povecheda-se-podchinyava-na-zapada.html", "text": "Западните държави не трябва да очакват Турция да следва инструкциите им повече, заяви президентът Ердоган, цитиран от Russia Today.\r\nРеджеп Тайип Ердоган направи реч, в която разкритикува страните от ЕС, които според него третират Турция несправедливо.\r\n„Западът иска Турция да изпълнява исканията им без въпроси. Съжалявам, че им го казвам, но тази Турция не съществува повече“, заяви той. Симеон Миланов", "date": "2017.07.26", "title": "RT: Турският президент заяви, че страната му „няма повече“да се „подчинява“ на Запада"}
{"url": "http://www.focus-news.net/news/2017/07/26/2419433/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество.\r\nВъв връзка с подмяна на спирателен кран и сградно водопроводно отклонение на ул. „Проф. Кирил Попов“ жк. „Студентски град“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- ул.„Проф. Д-р Иван Странски“, ул. „Борис Стефанов“, ул. „Атанас Иширков“ и бул. „Симеоновско шосе“ и бл. 8, бл.59, бл.60, и бл.61;\r\n- района между ул. „Проф. Кирил Попов“ от ул. „Без име“ до бл. 83А, бул. „Симеоновско шосе“ и ул. „Без име“ пред бл. 3В, ул. „Георги Райчев“, ул. „Емануил Попдимитров“, ул. „Трифон Кунев“, ул. „Ангел Каралийчев“, ул. „Константин Петканов“, ул. „Слав Караславов“ и ул. „Братя Чакрин“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ж. к. Студентски град, ул. „Проф. д-р Иван Странски\" - магазин „Кауфланд“ и ул. „Константин Петканов“ на кръстовището с ул. „Слав Караславов“.\r\nВъв връзка с диагностика на уличен водопровод в кв. „Димитър Миленков“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\n- кв. „Димитър Миленков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред №230.\r\nВъв връзка с изграждане на сградно водопроводно отклонение на ул. „Елисавета Багряна“ жк. „Гео Милев“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по ул. „Манастирска“ от ул. „Елисавета Багряна“ до ул. „Трудолюбие“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. “Манастирска“ ъгъла с ул. „Николай Коперник“.\r\nВъв връзка с изграждане на сградно водопроводно отклонение на ул. „Стоичко Станиславов“ кв. „Суходол“ се налага спиране на водоподаването от 9:00 до 14:00 часа на клиентите на „Софийска вода”, живеещи в района на:\r\n- ул. „Стоичко Станиславов“, ул. „Брегалница“, ул. „Щит“, ул. „Втори юни“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул.“Брегалница“ ъгъла с ул. „Щит“.\r\nВъв връзка с подмяна на сградно водопроводно отклонение на ул. „Константин Фотинов“ кв. „Васил Левски“ се налага спиране на водоподаването от 9:30 до 18:00 часа на клиентите на „Софийска вода”, живеещи в района на:\r\n- по ул. „Константин Фотинов“ от ул. „Баба Тонка“ до ул. „Княгиня Тамара“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Фотинов“ №138.\r\nВъв връзка с подмяна на водомерен възел на ул. „Тинтява“ НПЗ „Дианабад“ се налага спиране на водоподаването от 11:00 до 17:00 часа на клиентите на „Софийска вода”, живеещи в района на:\r\n- ул. „Тинтява“ №84-86;\r\n- ул. „Константин Кисимов“ №10-12.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Тинтява“ №86.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.07.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/26/2419435/v-balgariya-pristigat-svetite-moshti-na-sv-pantaleymon-i-negovata-chudotvorna-ikona.html", "text": "От днес до 2 август в България пристига изключително ценна светиня – Главата на св. Панталеймон – един от най-почитаните светци в Православния свят. Това съобщиха от пресцентъра на Светия Синод на БПЦ. \r\nЛекар по образование, който след като приел християнско кръщение, получил дара на лечителството и чудотворството, а след мъченическата му смърт по неговото застъпничество стават много изцерения, както от физически, така и от душевни болести и страдания. \r\nЧастици от мощите на св. Пантелеймон - Лечителя се съхраняват в много християнски църкви и манастири по света, но най-голяма част от мощите се намира на Света Гора, Атон. Главата на светеца се пази в едноименния Светогорски манастир „Свети Пантелеймон” и сега атонски монаси начело с игумена на манастира донасят светинята в България.\r\nЕдва четири пъти тя е напускала пределите на Гърция – носена е за поклонение в Константинопол, във Влашко, два пъти в Русия и сега, за празника на св. Пантелеймон – 27 юли, идва у нас за поклонение от вярващите християни. \r\nМощите пристигат със съдействието на Балканско Атонско Сдружение по молба на Негово Светейшество Българския патриарх и Софийски митрополит Неофит, с решение на Манастирския събор на „Св. Пантелеймон”, което решение е утвърдено на 30 юни от Двойния кинотис на Света Гора на извънредно заседание, и с благословението на Негово Светейшество Вселенския патриарх Вартоломей, под чиято юрисдикция е Света Гора.\r\nЗаедно със светите Мощи пристига и копие на чудотворната икона на св. Панталеймон, която се съхранява в манастира Ксенофонт на Света Гора. Братството на манастира дарява тази икона на храм „Св. Панталеймон”, който се намира на територията на дома за възрастни хора с деменция в столичния квартал Княжево.\r\nСветините ще бъдат донесени от монаси от манастирите \"Св. Панталеймон\" и Ксенофонт начело с архимандрит Евлогий - игумен на манастира \"Св. Панталеймон\", Света Гора, Атон.\r\nС това събитие, което се случва в периода на Шипченската епопея, се поставя начало и на честванията по повод 140-годишнината от Освобождението на България. \r\nПрограмата включва:\r\nНа 27 юли, в 9.20 часа, Патриарх Неофит и духовенството ще посрещнат честната глава на св. вмчк и целител Пантелеймон и копието на чудотворната атонска икона на св. Пантелеймон в храм „Свети Седмочисленици”. \r\nВ този ден честваме паметта на св. Пантелеймон, но по древна традиция на 27 юли, когато е успението на свети Климент Охридски, Църквата е отредила да се чества паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен празник, но в този ден те се празнуват заедно.\r\nПо повод храмовия празник на столичния храм „Св. Седмочисленици” там ще бъде отслужена съборна света Литургия. Светините ще останат в храма за поклонение до 9.00 часа на 29 юли.\r\nНа 29 юли, в 9.20 часа, светините ще бъдат посрещнати в митрополитския храм „Св. Неделя”. Те ще остават за поклонение в храма през цялата нощ и ще напуснат храма в 9.30 часа на 31 юли.\r\nНа 31 юли, в 10.00 часа, ще се състои посрещане на мощите в Руския храм-подворие „Св. Николай” в София. \r\nНа 1 август светините ще отпътуват за гр. Враца за духовно укрепване на вярващите във Врачанска епархия, където ще останат до обедните часове на следващия ден, когато Честната глава на св. Пантелеймон ще отпътува обратно към Света Гора.\r\nПредвижда се при преминаването на светините през Неврокопска епархия те да бъдат изложени за поклонение и от вярващите там, по програма утвърдена от Неврокопска митрополия.\r\nСв. Пантелеймон бил от град Никомидия (дн. Измит на азиатския бряг на Мраморно море, Турция). Според житието му той бил отначало езичник и носел името Панталеон (от гръцки - Лъв във всичко), а когато се покръстил, приел името Пантелеймон (от гръцки - Всемилостив). Бил ученик на знаменития тогава лекар Евфросин и станал впоследствие придворен лекар на император Максимиан, който обаче заповядал да го съсекат, защото отказал да се поклони на езическите богове. Това станало през 305 г.\r\nОще в Първата българска държава почитта към св. Пантелеймон е била голяма. Това показват двата манастира, носещи неговото име в Манастирът \"Св. Пантелеймон\" - Патлейна, край Велики Преслав и този в Охрид, където били създадени и медицински школи и лечебници.\r\nВ София на светеца са посветени едноименната църква в кв. Бояна, тази в кв. Княжево. На няколко места в страната има храмове и параклиси в негова чест, както и манастирите: Присовският - край Велико Търново, Обидимският - недалеч от Добринище, и манастира край Смолян.", "date": "2017.07.26", "title": "В България пристигат светите Мощи на св. Панталеймон и неговата чудотворна икона"}
{"url": "http://www.focus-news.net/news/2017/07/26/2419434/varna-varnenskiyat-i-velikopreslavski-mitropolit-yoan-shte-oglavi-arhiereyska-sv-liturgiya-v-hram-sv-prpmchtsa-paraskeva.html", "text": "Днес, когато Православната църква прославя  Св. Прпмчца Параскева,  архиерейска св. литургия в храм „Св. прпмчца Параскева“ във Варна ще оглави Негово високопреосвещенство Варненският и Великопреславски митрополит Йоан, предаде репортер на Агенция „Фокус“. Началото е от 9.00 часа. \r\nНикола ПЕТКОВ", "date": "2017.07.26", "title": "Варна: Варненският и Великопреславски митрополит Йоан ще оглави архиерейска св. литургия в храм „Св. прпмчца Параскева“"}
{"url": "http://www.focus-news.net/news/2017/07/26/2419431/stara-zagora-v-obshtinata-shte-se-provede-preskonferentsiya-vav-vrazka-s-programata-za-otbelyazvaneto-na-140-godini-ot-boevete-za-grada.html", "text": "От 11.00 ч. в зала 203 на Община Стара Загора ще се проведе пресконференция във връзка с програмата за отбелязването на 140 години от боевете за Стара Загора (1877-1878 г.). Това съобщиха от пресцентъра на Общината.", "date": "2017.07.26", "title": "Стара Загора: В Общината ще се проведе пресконференция във връзка с програмата за отбелязването на 140 години от боевете за града"}
{"url": "http://www.focus-news.net/news/2017/07/26/2419410/afp-evropeyskiyat-sad-shte-reshi-dali-hamasda-bade-vklyuchena-v-spisaka-s-teroristichni-organizatsii.html", "text": "Европейският съд ще реши в сряда дали ислямисткото движение „Хамас“ да бъде включено в списъка с терористични организации, предава AFP.\r\nПрез 2014-та година, Вашингтон и Израел бяха разочаровани, когато европейски съд реши, че „Хамас“ трябва да бъде извадена от списъка на терористични организации.\r\nВ сряда Европейският съд ще трябва да реши подобно нещо и за бунтовническата група от Шри Ланка „Освободителните тигри на Тамил Еелам“.\r\nАко „Хамас“ отпадне от списъка, напрегнатите израелско-европейски отношения ще бъдат поставени пред ново изпитание. \r\nМиналата седмица израелският премиер нарече европейските искания към Израел „абсолютно ненормални“. Симеон Миланов", "date": "2017.07.26", "title": "AFP: Европейският съд ще реши дали „Хамас“да бъде включена в списъка с терористични организации"}
{"url": "http://www.focus-news.net/news/2017/07/26/2419412/radio-svobodna-evropa-ruski-deputat-prizova-za-sanktsii-sreshtu-polsha-zaradi-premahvaneto-na-savetskite-pametnitsi.html", "text": "Депутат от горната камара на руския парламент изпрати молба до президента Владимир Путин за започване на санкции срещу Полша, заради плановете й за демонтиране на съветските паметници, предава Радио „Свободна Европа“ .\r\nОт Кремъл заявиха, че Владимир Путин все още не е решил дали да вземе мерки срещу Полша, чието правителство оторизира премахването на над 500 съветски монумента.\r\nПолските власти заявиха, че Съветския съюз е бил окупираща сила по време на четирите десетилетия след Втората световна война. Симеон Миланов", "date": "2017.07.26", "title": "Радио „Свободна Европа“: Руски депутат призова за санкции срещу Полша заради премахването на съветските паметници"}
{"url": "http://www.focus-news.net/news/2017/07/26/2419436/denyat-26-yuli-v-svetovnata-istoriya.html", "text": "Ню Йорк ратифицира новата конституция и става 11-ят щат на САЩ през 1788 г. На същия ден Британските колонисти в Австралия основават град Сидни. През 1805 г. пък голяма част от град Неапол е разрушена в резултат на изригването на вулкана Везувий. В резултат на бедствието загиват над 26 хиляди души. На този ден са родени: Алфред Маршал – английски икономист, Мик Джагър - английски рокпевец и американският сценарист, продуцент и режисьор Стенли Кубрик, както и актоьрът Кевин Спейси. На тази дата умира византийският император Никифор I Геник . \r\n2014 г.\r\nУбит е кмета на Кременчуг, град в централната част на Украйна.\r\n2012 г.\r\nКюрдите взимат под свой контрол североизточна Сирия.\r\n2006 г.\r\nРусия ратифицира Конвенция за углавна отговорност при корупция. Конвенцията е подписаната от името на Руската Федерация в Страсбург на 27 януари 1999 г. На 26 юли 2006 г. Владимир Путин подписва федерален закон за ратификацията й. Нейните цели са да съдейства за развиването на международното сътрудничество в областта на борбата с корупцията и да засили интеграцията на Русия в общоевропейското правово пространство.\r\n2006 г. \r\nИранското правителство забранява продажбата на бестселъра на Дан Браун “Шифърът на Леонардо”, след като получава гневно писмо от християнското общество в страната.\r\n2006 г. \r\nПровежда се заседание по процеса срещу Саддам Хюсеин. Той заявява пред съда, че предпочита да бъде разстрелян, отколкото да бъде обесен, в случай че бъде признат за виновен по обвиненията за престъпления срещу човечеството.\r\n1995 г.\r\nВ Брюксел е подписана конвенцията за създаване на Европейската полицейска агенция Европол.\r\n1994 г.\r\nЕстония и Русия се споразумяват до края на август същата година руските войски да напуснат страната.\r\n1994 г. \r\nИзбухва бомба в посолството на Израел в Лондон. Ранени са 14 души.\r\n1990 г.\r\nВ САЩ е приет закон забраняващ дискриминацията на хора заразени със СПИН.\r\n1989 г.\r\nФедералният съд на САЩ подвежда под отговорност Робърт Морис младши, студент от Университета в Корнел, за създаване на Червея на Морис, първия интернет вирус. Според създателя си, червеят не е направен с цел да причини вреда, а да измери големината на Интернет. Вирусът използва уязвимост в UNIX програмата sendmail, за да заразява даден компютър и след това да се препраща на друг компютър. Основният проблем възниква, когато на един компютър се стартират няколко копия на червея, забавяйки машината, и в крайна сметка, изкарвайки я от строя. Според официалните доклади, 10% от компютрите в интернет по това време са били заразени с вируса. Морис е първият човек, подведен под отговорност по Закона за компютърните престъпления от 1986 г. Осъден е на три години условно, 400 часа обществен труд и глоба от 10 050 долара. Робърт Морис днес е преподавател в Масачузетския Технически Университет.\r\n1971 г.\r\nИзстрелян е Аполо 15, деветата мисия от програмата Аполо и четвъртата мисия, която каца на Луната. След 13 дни в космоса тримата астронавти на Аполо 15 се завръщат на Земята. Капсулата им каца в океана, на 530 км северно от Хонолулу, Хавай. Екипажът на Аполо 15 е първият, който не е бил под карантина след завръщането си, тъй като е установено, че на Луната няма опасни микроорганизми.\r\n1959 г. \r\nОткрит е Международният дом на журналистите край Варна.\r\n1956 г.\r\nЕгипетският президент Гамал Абдел Насър обявява национализацията на Суецкия канал. Последвалата международна криза прераства във война срещу Египет. Национализацията е в резултат на отказ от Националната банка да спонсорира строежа на Асуанския Горен бент.\r\nГамал Абдел Насър е египетски държавен и политически деец, президент на Египет (от 1956 г.). Завършва Военното училище в Кайро (1939 г.). Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948 г.-1949 г.). Преподавател във военния колеж (1949 г.-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Министър-председател, като едновременно изпълнява и задълженията на президент (1954-1956 г., с прекъсвания). От 1956 г. е главнокомандващ на въоръжените сили. През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Насър предлага програма за ликвидиране на последиците от поражението на Египет. Разширява контактите на държавата със страните от бившия социалистически лагер и особено със СССР.\r\n1953 г.\r\nКубинските бунтовници начело с Фидел Кастро атакуват неуспешно казармата в Монкада. Кастро е осъден на 15 години затвор, но след 2 години е освободен и намира убежище в Мексико. Година по-късно той се завръща в Куба и застава начело на партизанската война срещу проамериканското правителство на Батиста.\r\n1947 г.\r\nАмериканският президент Хари Труман подписва Закона за национална сигурност, който реорганизира военните сили на САЩ, външната политика и разузнаването, като резултат от Втората световна война. Създадено е Централното разузнавателно управление (ЦРУ).\r\n1945 г.\r\nНа конференцията в Потсдам делегациите на САЩ, Великобритания и Китай приемат декларация с искане за безусловна капитулация на Япония. Възползвайки се от ситуацията, на 8 август СССР обявява война на Япония – мирен договор между двете страни не е сключен и до днес.\r\n1940 г.\r\nНа 26 и 27 юли в Залцбург Адолф Хитлер и Йоахим Рибентроп приемат последователно румънския и българския премиер и уговарят връщането на Южна Добруджа на България.\r\n1908 г.\r\nСъздава се Федералното бюро за разследване (ФБР) в САЩ.\r\nФБР е орган на контраразузнаването в САЩ. Организацията се създава с цел да разследва нарушенията на федералното законодателство, гражданските права и вътрешната сигурност. Седалището й е във Вашингтон. В момента ФБР има юрисдикции в над 200 категории федерални престъпения и е агенцията с най-широка сфера на влияние в САЩ. Първоначално създадена като Бюро за разузнаване, агенцията приема сегашното си име през 1935 г. Ролята на агенцията силно нараства след терористичните атаки от 11 септември. До тогава ФБР има само маргинална роля по превенция на престъпления, докато в момента активно атакува потенциални заплахи, преди да са се случили.\r\n1886 г.\r\nУилям Гладстон е заменен на поста министър-председател на Великобритания от лорд Солзбъри. От 1868 г. Гладстон е лидер на Либералната партия. През 1868 - 1974 г., 1880 - 1885 г., 1896 г. и 1892 - 1894 г. заема министър-председателския пост във Великобритания. През 1876 г., на митинги, в парламента и с брошурите си \"Ужасите в България и Източният въпрос\" и \"Уроци по клане\", той протестира срещу поведението на Биконсфилдовия кабинет по отношение на Априлското въстание. На 26 октомври 1876 г. Гладстон приема и изслушва делегатите Драган Цанков и Марко Балабанов, които представят искането за автономия.\r\n1858 г.\r\nЛайънъл Родшилд става първият евреин, депутат в Долната камара на парламента в Лондон.\r\n1847 г.\r\nЛиберия става първата колония в Африка, която получава независимост. Република Либерия е държава в Западна Африка, на брега на Атлантическия океан. Има площ около 111 369 кв. км. и население - около 2 600 000 жители (1996). Официален език – английски. Столица - Монровия.\r\n1805 г.\r\nГоляма част от град Неапол е разрушена в резултат на изригването на Везувий. Загиват около 26 хиляди души.\r\n1788 г.\r\nБританските колонисти в Австралия основават град Сидни.\r\nСидни е столицата на австралийския щат Нов Южен Уелс, както и най-големият и най-стар град в Австралия. Заедно с предградията, населението му е около 4,3 милиона. Сидни и предградията му се считат за най-големият финансов, транспортен, търговски и културен център в Австралия, съперничещ само с малко по-малкия Мелбърн. Тук се намират две от световните архитектурни ценности – Операта в Сидни и едноименният мост.\r\n1788 г. \r\nАмериканският щат Ню Йорк ратифицира новата конституция и става 11-ият щат на съюза.\r\nЩатът се намира в северозападната част на САЩ. Общата му площ е 141 205 кв.км, а населението – 19 254 630. Най-известният град в щата е Ню Йорк, най-големият град в САЩ и третия по големина в света, след Токио и Мексико сити. С население от над 8 милиона и обща площ от 830 кв.км Ню Йорк е и най-гъсто населеният град в САЩ. Смятан за “столица на света”, градът привлича много емигранти – близо една трета от населението му е родено извън САЩ. Ню Йорк сити, както понякога е наричан за да се разграничи от щата, е международен център на търговията, бизнеса, финансите, медицината, модата и културата. Градът е разположен върху три острова, най-известният от които е Манхатън.\r\n1529 г.\r\nИспанският конквистадор Франсиско Писаро получава заповед от краля да “открие и завоюва Перу” за испанската корона.На тази дата са родени:\r\n1959 г.\r\nРоден е Кевин Спейси – американски актьор. Започва кариерата си в театъра - дебютът му е в “Призраци” от Х. Ибсен. През 1986 г. работи с Дж. Лемън в “Дългият път на деня към нощта” на Ю. О’Нийл. Филмовата кариера на Кевин Спейси започва с малка роля в “Изпепелено сърце” (1986 г). През 1995 г. за ролята си във филма “Обичайните заподозрени” получава “Оскар” за поддържаща роля. Запомнящи се са ролите му във филмите “Седем” (1995 г.), “Аз, Кралят” (1996 г.; режисьор Ал Пачино), “Алигатор албинос” (1996 г.), “Поверително от Ел Ей” (1997 г.). Въпреки ангажиментите в киното Спейси участва и в театрални постановки. През 1991 г. получава награда “Тони” за роля в пиесата “Изгубени в Йонкърс”, а през 1999 г. играе в постановката “Човекът комета”. За ролята във филма “Американски прелести” (1999 г.) Кевин Спейси получава награда “Оскар” за най-добър актьор. Филмография: “Нощем в градината на доброто и злото” (1997 г.), “Парламентьорът” (1998 г.), “Хотелски апартамент” (1999 г.), “Най-обикновен престъпник” (2000 г.), “К-Рах” (2001 г.), “Животът на Дейвид Гейл” (2002 г.).\r\n1943 г.\r\nРоден е Мик Джагър - английски рокпевец и музикант, артист, един от основателите на световноизвестния квартет \"Ролинг Стоунс\" (1962 г.). Преди основаването на групата участва в \"Литъл бой блу\", \"Блу бойс\" и \"Блус инкорпорейтид\". Основното направление, в което свири, е блус и ритъм енд блус. През 70-те години в някои композиции личи влиянието на реге и други модни направления. В соловите му албуми участват известни музиканти като: Дж. Бек, Х. Хенкок, Пит Таундзенд, Дейв Стюард; успешни са дуетите му с Д. Бауи, Т. Търнър, М. Джексън и др. След 1969 г. Джагър се снима и в няколко филма. Налага се с експресивния и маниерен стил на музициране, агресивно и арогантно сценично поведение. Издава албумите \"She’s the Boss\" (1985 г.), \"Primitive Cool\" (1987 г.), \"Wandering Spirit\" (1993 г.).\r\n1928 г.\r\nРоден е Стенли Кубрик - американски сценарист, режисьор и продуцент. Работи като фотожурналист в сп. “Лук”. През 1950-1952 г. създава два документални филма - “Денят на боя” и “Летящото падане”, чийто скромен успех го насърчава да направи дебюта си в игралното кино с антивоенния филм, сниман на собствени разноски, “Страх и желание” (1953 г.). Увлича се по трилъра - “Целувка на убиец” (1955 г.) и “Убийството” (1956 г.). Става световноизвестен с антивоенната си сага “Пътеки на славата” (1957 г.). Филмите му са екранизации на известни литературни произведения. Работи в различни атрактивни жанрове. Основната му тема е насилието на обществото върху отделния индивид. Творбите му се отличават с черен хумор, зрелищност, майсторско използване на музиката и камерата - работи с един от най-големите професионалисти - операторът Джон Олкът. От 1962 г. твори във Великобритания и след блестящата суперпродукция “Спартак” (1960 г.) и стилната психодрама “Лолита” (1962 г.) снима “Д-р Стрейнджлъв, или Как се научих да не се безпокоя и обикнах атомната бомба” (1963 г.), “Космическа одисея: 2001” (1968 г.), “Механичен портокал” (1971 г.), “Бари Линдън” (1975 г.), “Сияние” (1980 г.), “Металната куртка” (1987 г.), “Al” (1994 г.), “Широко затворени очи” (1999 г.).\r\n1922 г.\r\nРоден е американският сценарист, продуцент и режисьор Блейк Едуардс (\"Розовата пантера\" и др.).\r\n1894 г.\r\nРоден е Олдъс Лиънард Хъксли - английски писател. Потомък на Т. Хъксли. Получава образование в Оксфордския университет (1921 г.). Пише стихове, разкази, пътеписи, биографии, критически есета за литературата, театъра, музиката, живописта, философски трактати. Най-голяма известност му носят романите му. Ранните романи - “Хоровод на смешниците” (1923 г.), “Контрапункт” (1928 г.), формират типа на т. нар. интелектуален роман, определен от автора като “роман на идеите”. В книгите му от 20-те години се налага сатиричният патос, а обекти на неговите сатири са традиционният британски снобизъм, претенциозността и духовната пустота на висшето общество, увлечението на част от интелигенцията по фройдизма и авангардизма. През 30-те години Хъксли започва да абсолютизира биологичните черти в човешката природа. Тази негова еволюция намира израз в “антиутопията” “Прекрасният нов свят” (1932 г.), а основната идея за тази книга е заимствана от съчинението на Б. Ръсел “Научният светоглед” (1931 г.). През 1939 г. издава романа “Лебедът умира след много лета”, в който идеята за нравственото самоусъвършенстване е компрометирана от гротескно-фантастичния край на романа. Концепцията му за човека в произведенията му от 30-те и 40-те години се доближава до модернизма (романът “Маймуната и същността”, 1948 г.).\r\n1875 г.\r\nРоден е швейцарският психолог Карл Густав Юнг (1875 - 1961). Създател на аналитичната психология. Юнг е смятан за най-известният ученик на Фройд, по-късно става негов опонент.\r\n1872 г.\r\nРоден е Джозеф Баркрофт - английски физиолог, професор в Кеймбриджкия университет (1926 г.), член на Лондонското кралско дружество. Баркрофт полага основите на учението за дихателната функция на кръвта; предлага методика за определяне на количеството газове в кръвта с помощта на конструиран от него апарат; изучава влиянието на солите и киселините върху способността на хемоглобина да се свързва с кислорода; изследва ролята на дифузията при прехода на кислорода от алвеолите в кръвта, влиянието на пониженото атмосферно налягане върху дихателните функции на кръвта. През последните години от живота си работи в областта на ембриологията.\r\n1856 г.\r\nРоден е ирландският драматург Джордж Бърнард Шоу (1856 - 1950), автор на \"Пигмалион\". Под псевдонима Корно ди Басето, Шоу е и известен музикален критик.\r\n1842 г.\r\nРоден е Алфред Маршал – английски икономист. Той е водеща фигура в икономиката на Великобритания от края на ХIХ до 30-те години на ХХ в. След като завършва математика в Кеймбридж през 1865 г., започва да преподава в Сейнт Джонс Колидж в Кеймбридж, като се занимава предимно с изследвания в областта на етиката и философията. Научният му принос е свързан с пренасяне на класическата икономика в математиката и с някои статии по международна търговия. Той е директор и професор по политическа икономия в новия Юнивърсити колидж в Бристол. От 1885 г. до 1908 г. е професор по политическа икономия в Кеймбридж. Благодарение на осъщественото от него разделяне на преподаването на икономика от другите “науки на морала”, той превръща Кеймбридж в център на британската икономическа наука.На тази дата умират:\r\n811 г.\r\nУмира Никифор I Геник - византийски император от 802 г. до 811 г. Според някои извори е потомък на Гасанидите. Той е финансов министър при императрица Ирина, когато през октомври 802 г. превратът в столицата го качва на престола. Въвежда премахнатите от Ирина мита за внос и износ на стоки в и от столицата; въвежда данък за бързо забогателите, върху домашните роби; преброява населението и установява имотното му състояние; облага с данък църковните и манастирските земи (акт, който настройва срещу Никифор Геник духовенството и монашеството, дори дава повод на някои църковни автори да го представят като \"иконоборец\") и други рестриктивни мерки за стабилизиране на разстроените финанси. Външнополитическото управление на Никифор Геник преминава във войни срещу араби, българи, славяни и франки. Стреми се да постигне дълготрайно мирно споразумение с Карл Велики, за да отклони франкската експанзия към Далмация и в Италия. Между 802 г. и 809 г. Никифор Геник воюва със славяните, дори извършва насилствена депортация на население от Мала Азия на Балканите, за да разреди компактните славянски маси, като създава четири нови теми на полуострова (Македония, Кефалония, Тесалоника и Дирахион). През 807 г. Никифор Геник потегля на поход срещу България, но е принуден да се върне заради бунт в Мала Азия. Отговорът на хан Крум (809 г.) е превземането на Сердика (днес София). През май 811 г. начело на огромна армия Никифор Геник превзема крепостта Маркели, преминава Стара планина и превзема и опожарява столицата Плиска. Оттеглянето на византийската армия е свързано с пълен разгром. На 26 юли в един от старопланински проходи (вероятно Върбишкия) българските войски на Крум ликвидират почти напълно агресора. Никифор Геник загива в битката, главата му е отрязана, черепът му е обкован със сребро по заповед на хан Крум (изработена е ритуална чаша - акт, свързван с религиозните представи на старите българи).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.07.26", "title": "Денят 26 юли в световната история"}
{"url": "http://www.focus-news.net/news/2017/07/26/2419424/vitsepremierat-ekaterina-zaharieva-e-na-poseshtenie-v-tirana.html", "text": "Заместник министър-председателят по правосъдната реформа и министър на външните работи на Република България Екатерина Захариева продължава балканската си обиколка с посещение в Република Албания. Това съобщиха от пресцентъра на Министерството на външните работи. Визитата е част от инициативата на първия ни дипломат за представяне на приоритетите на предстоящото Българско председателство на Съвета на ЕС през 2018г. Основен фокус сред тях е поставен върху европейската перспектива на страните от региона и водещата роля на България за нейното потвърждаване. След посещението си в Белград, в албанската столица Тирана днес вицепремиерът Захариева ще се срещне с президента Илир Мета и с министъра на външните работи Дитмир Бушати. \r\nОснова за развитието на отношенията между Република България и Република Албания е подписаният през февруари 1993 г. Договор за приятелство и сътрудничество. Двете страни поддържат отношения на исторически традиционно приятелство, сътрудничество и партньорство, в които не съществуват открити и спорни политически въпроси. \r\nКонтактите на високо и най-високо равнище са активни. Потенциални области на развитие, в които има нереализиран потенциал са икономиката и търговията. \r\nБългарският бизнес в Албания е представен основно от четири по-големи фирми, които развиват дейност в банковата сфера, строителството, минно-добивната индустрия, енергийния сектор. \r\nДинамично е развитието на туристическия сектор. През 2016 г. албанските туристи в България са 34 009, което е увеличение със 17,3% спрямо предходната година. През миналата година 13 410 български граждани са посетили Албания с цел туризъм, което бележи ръст от 15,4% спрямо данните за 2015 г. Засилен интерес от страна на албанските туристи има към черноморските ни курорти, балнеолечението и възможностите за зимен и ски туризъм. \r\nВажно място в двустранните отношения заема и сътрудничеството в сферата на образованието, науката и културата, което се развива на основата на подписаната през 1990 г. Спогодба в тази област и тригодишни културни програми. \r\nЕжегодно по силата на Постановление №103/1993 г. на МС албански граждани от български произход се обучават с право на стипендия във висши учебни заведения в България. През 2016 г. 43 албански граждани от български произход са кандидатствали в университети у нас. За обучение през учебната 2016 г. - 2017 г. в български ВУЗ и получаване на образователна степен „бакалавър” са записани 35 души. \r\nСъществуването на общност с българско етническо самосъзнание е мост за сътрудничество и взаимно доверие между двете държави. По данни на ДАБЧ днес в Албания българското етническо малцинство наброява между 35 000 и 45 000 души. \r\nПарламентите на двете страни са ратифицирали Спогодба за откриване на Културно-информационни центрове в София и Тирана. \r\nНа 5 август 2013 г., с решение на Общинския съвет на град Балш е подкрепено предложението на почетния консул на България в Албания Селим Ходжай една от улиците в града да носи името „Цар Борис”. Средства за нейното изграждане са отпуснати през октомври 2014 г. с постановление на Министерския съвет на Република България, по линия на Средносрочната програма за развитие и хуманитарна помощ. Улицата, която носи името на Цар Борис I се намира в близост до мястото на откриването на т.нар. „Надпис от Балш”, свързан с българската история. \r\nВ областта на транспорта и инфраструктурната свързаност в региона от общ интерес и за двете страни е довършването на Коридор № 8. Това ще помогне за установяването на пряка железопътна връзка между България и Албания и за увеличаването на възможностите за сътрудничество между двете страни в сфери от взаимен интерес.", "date": "2017.07.26", "title": "Вицепремиерът Екатерина Захариева е на посещение в Тирана"}
{"url": "http://www.focus-news.net/news/2017/07/26/2419438/pregled-na-osnovnite-temi-v-starozagorskiya-pechat.html", "text": "\"Депутатите от комисията за НДК установиха нецелесъобразно харчене на 3.5 млн. лв.\", е водеща тема във вестник „Старозагорски новини”. След близо месец работа Временната парламентарна комисия по казуса с разходваните средства в НДК приключи своята дейност с изготвянето на доклад. В него се проследява цялата получена информация по случая. \r\n\"На този етап става ясно, че около 3.5 млн. лв. са изхарчени не по предназначение за това, за което са били отпуснати\", е друг акцент в броя. Старозагорският народен представител Маргарита Николова, член на Временната комисия, обясни пред медията, че споменатата сума е незаконосъобразно изхарчена, тъй като средствата са отпуснати за извършването на ремонтни дейности, а на практика данните са показали, че са били използвани в други направления. На проведеното извънредно заседание на комисията в понеделник депутатите трябваше да чуят позицията на бившия директор Мирослав Боршош, който обаче отказа да се яви на планираното изслушване. Това направи бившият принципал на Двореца на културата - ексминистърът Деница Златева. \"Оставам с впечатлението, че наред с Мирослав Боршош отговорност трябва да бъде търсена и на членовете на Съвета на директорите на НДК, които многократно са изисквали справки, но такива не са им били предоставени\", обясни Маргарита Николова. Оттук нататък се чакат последващите действия на Агенцията за държавна финансова инспекция и прокуратурата. В заключителното си заседание депутатите от парламентарната комисия излязоха с препоръка до Сметната палата да бъде извършен цялостен одит на финансовото състояние на дружеството. \r\n\"От ЕVN няма да дръпнат шалтера на УМБАЛ \"Киркович\"\", четем още в изданието. В материала се уточнява, че се чака обаче конкретно предложение от властта за изчистване на дълга на болницата за ток. От ЕVN \"Електроразпределение\" са готови да се срещнат отново с ръководството на старозагорската УМБАЛ \"Проф. д-р Ст. Киркович\", която им дължи над 3 млн. лв. за изразходвана електроенергия. Това е заявил пред журналисти вчера в Стара Загора представител на дружеството. Тази година регулаторът е отделил на дружеството 10 млн. лв., с които да покрива своите оперативни разходи. От тях над 3 млн. лв. са на старозагорската болница.", "date": "2017.07.26", "title": "Преглед на основните теми в старозагорския печат"}
{"url": "http://www.focus-news.net/news/2017/07/26/2419440/redzhep-tayip-erdogan-podpisahme-dogovora-za-dostavki-na-ruskite-raketni-kompleksi-s-400.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган говори вчера в Меджлиса пред нейната парламентарна група, като засегна и въпроса за преговорите с Русия за ракетните комплекси S-400, предаде информационната агенция Догу хабер ажансъ (ДХА). „Снощи един журналист ме попита дали  договорът за доставки на руските ракетни комплекси S-400 ще предизвика напрежение в отношенията със САЩ. Отговорих му – защо да предизвика напрежение? Всяка държава търси възможности за своята собствена сигурност. Това е за предпочитане, особено ако има опции за съвместно производство. Самото търсене на подобни възможности е продукт на това, че ние дълги години не сме успявали да направим със САЩ исканото от нас. Гърция, която от години е член на НАТО, използва руски ракети S-300 и никой не повдига глас. Когато стане въпрос за Турция, защо толкова много се безпокоят? Ние понастоящем сме предприели нужните стъпки с Руската федерация, вече положихме и подписите. Дай боже, в най-скоро време да видим S-400 в Турция. Ще поискаме и процес на тяхното съвместно производство.”, обяснява Ердоган пред турските депутати.\r\nСъщевременно засега официална Москва се въздържа от коментар по темата и конкретно за въпросните последни изявления на Ердоган за S-400. „Не коментираме този въпрос”, заяви за ТАСС говорителят на Кремъл Дмитрий Песков, цитиран от ДХА. Георги Димов", "date": "2017.07.26", "title": "Реджеп Тайип Ердоган: Подписахме договора за доставки на руските ракетни комплекси S-400"}
{"url": "http://www.focus-news.net/news/2017/07/26/2419443/veliko-tarnovo-detski-futbolen-turnir-trifon-ivanov-shte-se-provede-v-grada.html", "text": "Второто издание на детския футболен турнир „Трифон Иванов“ ще се проведе днес и на 27 юли на стадион „Ивайло“ във Велико Търново. Това съобщиха от пресцентъра на Общината. Шест отбора ще определят носителя на купата по Футбол 9. Отборите, съставени от деца, родени след 1 януари 2006 г., са разделени в две групи, а мачовете ще са във формат две полувремена по 30 минути. На терена ще излязат по осем полеви играчи и един вратар. \r\nВ група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора).\r\nОткриването на надпреварата е на 26 юли от 09.15 часа, трийсет минути по-късно са първите срещи. Съперници са „Черноморец“ – ЦСКА-София и „Левски“- „Берое“. В групите са още двубоите: „Етър ВТ“ – „Черноморец“, „Локомотив“ – „Левски“, ЦСКА-София – „Етър ВТ“ и „Берое“ – „Локомотив“.\r\nМачовете за разпределяне на местата от първо до четвърто са на рождената дата на легендарния бранител от САЩ ’94 – 27 юли. Финалът на турнира започва в 11.30 часа, закриването и награждаването на призьорите са веднага след последния съдийски сигнал.\r\nСпортното събитие в памет на Трифон Иванов бе инициирано от кмета на Старата столица Даниел Панов. Първото му издание бе през миналата година, а победител стана формацията на „Лудогорец“ (Разград). Организатори са Община Велико Търново, Зоналният съвет на Българския футболен съюз и ОП „Спортни имоти и прояви“.", "date": "2017.07.26", "title": "Велико Търново: Детски футболен турнир „Трифон Иванов“ ще се проведе в града"}
{"url": "http://www.focus-news.net/news/2017/07/26/2419439/afp-gorski-pozhari-vav-frantsiya-nalozhiha-evakuatsiyata-na-nay-malko-10-hil-dushi.html", "text": "Най-малко 10 хил. души са евакуирани в рамките на нощта заради горски пожар, избухнал в южната част на Франция, където вече бушуват няколко огнени стихии, предава AFP.\r\n„Евакуацията на най-малко 10 хил. души е резултат от разрастването на огъня. Това е район, който удвоява или утрои своето население през лятото\", уточни служител на противопожарната служба.Тереза Герова", "date": "2017.07.26", "title": "AFP: Горски пожари във Франция наложиха евакуацията на най-малко 10 хил. души"}
{"url": "http://www.focus-news.net/news/2017/07/26/2419444/faz-sred-zadarzhanite-v-mosul-poddrazhnichki-na-islyamska-darzhava-ima-chetiri-germanki.html", "text": "Освен предполагаемата джихадитска Линда от Саксония, в иракския Мосул са задържани още три германки, подпомагали близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung. Те са от федералните провинции Баден-Вюртемберг и Северен Рейн-Вестфалия, сочат медийни доклади. Източници от кръговете по сигурността разясниха, че става въпрос за жена с марокански произход и нейната пораснала дъщеря, а също и жена, родена в Чечения. И четирите предполагаеми поддръжнички на „Ислямска държава“ се намират в затвор в Багдад. Властите в Берлин полагат усилия, за да ги върнат в Германия, където вероятно ще бъдат подведени под отговорност.Тереза Герова", "date": "2017.07.26", "title": "FAZ: Сред задържаните в Мосул поддръжнички на „Ислямска държава“ има четири германки"}
{"url": "http://www.focus-news.net/news/2017/07/26/2419437/der-spiegel-sreshtata-es-turtsiya-nyama-napredak-po-sluchaite-na-zadarzhanite-germantsi.html", "text": "Това вероятно щеше да е шанс да бъде преодоляна пропастта между Турция и ЕС - или поне се предотврати  превръщането й в истинска бездна. Въпреки това, след посещението на турския външен министър Мевлют Чавушоглу и министър по европейските въпроси Омер Челик в Брюксел е повече от ясно: правителството в Анкара не желае да се разкае в спора с ЕС. А политиците на Общността  държат на позициите си, особено по отношение на ситуацията с човешките права в Турция, коментира германското издание Der Spiegel. \r\nСрещата в Брюксел е преминала с \"честен, открит и конструктивен диалог\", заяви върховният представител на ЕС по въпросите на външните работи и политиката на сигурност Федерика Могерини. В „превод“ това означава, че двете страни в преговорите са изложили мненията си. Пред журналистите обаче бе казано, че Брюксел е настоял да види „конкретни стъпки в областта на върховенството на закона, правата на човека, демокрацията, свободата на медиите\" в Турция. Те трябва да бъдат приложени и към активистите за човешки права. „Заявленията не са достатъчни“, подчерта Могерини.\r\nПо казуса със задържаните в Турция кореспондент на вестник „Ди Велт“ Дениз Юджел и активиста за човешки права Петер Щойднер няма и признак за постигане на решение. Анкара няма проблем с опозиционните политици, но някои от тях, които подкрепят терористични организации – като „Работническата партия на Кюрдистан“ (ПКК), трябва да бъдат прецизно разграничавани, подчерта Челик. \r\nИзглежда, че същият метод се прилага и за преценка на пресата. Има „истински журналисти“ и „псевдожурналисти, които помагат на терористите“, е позицоята на Анкара. \r\nГерманското правителство вижда това съвсем различен начин: външният министър Зигмар Габриел (ГСДП) говори за \"абсурдни обвинения в терористична пропаганда, които да служат като заглушител на какъвто и да е критичен глас в Турция“.Тереза Герова", "date": "2017.07.26", "title": "Der Spiegel: Срещата ЕС-Турция – няма напредък по случаите на задържаните германци"}
{"url": "http://www.focus-news.net/news/2017/07/26/2419442/gl-komisar-mladen-marinov-za-prebitiya-zhurnalist-ot-bnt-nasochvame-se-po-skoro-kam-prestaplenie-ot-omraza.html", "text": "Насочваме се по-скоро към престъпление от омраза, тъй като в този район на парка преди години сме имали по-тежки нападения. Това каза главният секретар на МВР гл. комисар Младен Маринов в предаването „Денят започва“ по БНТ във връзка с вчерашния побой над журналиста Иво Никодимов. „Цяла нощ колегите работят, включително и с пострадалия. Около 200 лица от контингента, който определихме като профил на база на показанията му, са водени в районните управления с цел сверяване на алиби, къде са били по това време, какво са правили. Показали сме фото албум на пострадалия на лицата от контингента. Имаме профил на извършителите. Това означава по начина на действие, по мотива, който има, а той се очертава все повече като хулигански подбуди. Това престъпление е от този тип, който няма конкретен мотив. Те са наистина трудни за разкриване. Събрани са много камери, които ще се гледат в днешния ден. Ще се анализира маршрутът на пострадалия и дали някой върви след него или го е пресрещнал. Тази част на парка е значително по-необлагородена в сравнение с частта под алея „Яворов“, коментира Маринов. Той уточни, че има камери и районът им е много познат по отношение на камери и пътеки, тъй като там дълго време са работили по случая с Борисовата градина. „В тази посока се беше оттеглил извършителят тогава. Най-често тези извършители в живота си са страхливи хора. Определено тези хора нападат в гръб и се оттеглят бързо. В групата, в която те живеят, тази атака им вдига рейтинга. По този начин си вдигат рейтинга. Данните са за три лица, които пострадалият е възприел. Той даде общи насоки за профила на лицата. Целта ни е да установим местонахождението и всички лица, които са проявявани по такъв тип деяния“, каза още главният секретар на МВР. Той уточни, че впечатлението му е, че нараняванията върху лицето на Иво Никодимов може да се получат и от удар с юмрук, но е твърде вероятно лицето да е имало бокс или пръстен.", "date": "2017.07.26", "title": "Гл. комисар Младен Маринов за пребития журналист от БНТ: Насочваме се по-скоро към престъпление от омраза"}
{"url": "http://www.focus-news.net/news/2017/07/26/2419441/georgi-dimov-bivsh-generalen-konsul-na-balgariya-v-odrin-turtsiya-nyama-da-izbyaga-ot-tendentsiyata-kam-avtoritarizam-vapreki-prizivite-na-es.html", "text": "Турция няма да избяга от тенденцията към авторитаризъм, въпреки призивите на Европейския съюз (ЕС). Това каза в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов относно проведената среща между ЕС и Турция в Брюксел. По думите му никакви положителни резултати не са били постигнати при двустранните срещи в белгийската столица.  \r\n„Сегашната позиция на Брюксел е за запазване статута на Турция като кандидат-член в ЕС, но това е по-скоро казано от куртоазия. Втора препоръка е за значително по-скромни изпълними искания, за евентуална редакция на митническото споразумение с Анкара, но със задължителни условия и мониторинг за спазване правата на човека. Това може да се възприеме като бумеранг и начин за въздействие на Анкара за спазване на човешките права и на демокрацията като цяло. Има анонси за обгрижване на споделената сигурност, ако и в каквато степен Турция приеме, което би могло да бъде евентуален мост към съпричастност пред терористичните заплахи пред Турция, които са факт и никой не ги оспорва“, каза още Георги Димов. \r\nТой добави, че ерата на покорната пред Запада Турция действително е приключила, както е заявил президентът Рeджеп Ердоган, като според Георги Димов острият тон на Анкара към Европа ще се запази.", "date": "2017.07.26", "title": "Георги Димов, бивш генерален консул на България в Одрин: Турция няма да избяга от тенденцията към авторитаризъм, въпреки призивите на ЕС"}
{"url": "http://www.focus-news.net/news/2017/07/26/2419445/vidin-po-povod-hramoviya-praznik-na-starinnata-tsarkva-sv-vmchk-panteleymon-shte-bade-otsluzhena-tarzhestvena-vechernya-i-petohlebie.html", "text": "На 27 юли Православната църква почита паметта на св. великомъченик и целител Пантелеймон и светите Седмочисленици. От стари времена, св. Пантелеймон е покровител на Видинска света митрополия и на старопрестолния Видин, предаде репортер на Агенция \"Фокус\". По повод отбелязването на храмовия празник на старинния храм „Св. вмчк Пантелеймон“, намиращ се в двора на Видинска митрополия, на 26 юли от 17:30 ч., в древния храм, ще бъде отслужена тържествена вечерня и петохлебие. След вечерното богослужение, ще се проведе Литийно шествие с иконата на св. Пантелеймон, която ще бъде изнесена от старинния храм и ще бъде поставена за поклонение в храм „Св. Николай Чудотворец“.\r\nНа 27 юли, от 09:00 ч., с благословението на Негово Високопреосвещенство Видински митрополит Дометиан, ще бъде отслужена тържествена света литургия в храм „Св. Николай Чудотворец“, гр. Видин. от Негово Преосвещенство Тимочки епископ Иларион и Негово Преосвещенство Белоградчишки епископ Поликарп..\r\nВ светата Литургия ще вземат участие духовници от Видин и епархията.\r\nСлед богослужението ще бъде осветена и празнична храна – курбан, за здраве и благословение на присъстващите вярващи християни. \r\nНикола ПЕТКОВ", "date": "2017.07.26", "title": "Видин: По повод храмовия празник на старинната църква „Св. вмчк Пантелеймон“ ще бъде отслужена тържествена вечерня и петохлебие"}
{"url": "http://www.focus-news.net/news/2017/07/26/2419446/blagoevgrad-pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е: „Собственикът на КФМ Т. Наков купи за 0.5 млн. лв. бившата печатница с 5 дка златен имот в Благоевград“. Друг акцент в броя е: „Недолюбваната в ГЕРБ Мая Среброва фаворитка за поста шеф на земеделието в Якоруса, 3-ма от конкурентите й отстранени“. В статията пише, че 3 двойки кандидати за началник, младши и старши експерт в Пиринско в понеделник ще решават тестове с по 20 въпроса. В ежедневника има и статия за това, че Гюлфие Яхова е избрана за зам.-председател на Районен съд-Благоевград. Друга тема от ежедневника е: „Разярена тъща изпочупи прозорците на сватята, намеси се полиция“. В изданието е публикуван и материал за мъж от Кюстендил, чиято банкова карта с наличност от 1000 лева е блокирана заради глоба, която е отменена от съда преди 10 години. В изданието е публикувано интервю с Виктор Дивилски, специалист по инвестиционно банкиране с диплом от Хага.", "date": "2017.07.26", "title": "Благоевград: Преглед на основните теми в благоевградския печат"}
{"url": "http://www.focus-news.net/news/2017/07/26/2419448/focus-prolivni-dazhdove-predizvikaha-tezhki-navodneniya-v-germaniya.html", "text": "Продължителните проливни дъждове, които обхванаха редица региони на Германия, доведоха до тежки наводнения в няколко федерални провинции, съобщава изданието Focus. \r\nОсобено тежка е ситуацията в южната част на Долна Саксония и Северна Тюрингия, където са отчетени необичайно високи стойности на валежите. Само в рамките на последните 24 часа са паднали между 60 и 90 литра на квадратен метър. Засегнати от водата са къщи и улици.\r\nВ областите Холцминден и Хамелн-Пирмонт силните дъждове предизвикаха наводнения. Съобщава се за прелели реки и блокирани пътища. От Регионалния център за управление уточниха, че само до рано сутринта в сряда са се отзовали на 50 сигнала. „Водата продължава да се покачва. За 24 часа дъждът е без прекъсване“, обясни служител на центъра. \r\nВ провинция Бранденбург мъж е в критично състояние, след като автомобилът му е бил изтласкан от магистрала от придошлата вода. \r\nСиноптиците предупреждават, че обилните превалявания ще продължат и в следващите няколко дни. Тереза Герова", "date": "2017.07.26", "title": "Focus: Проливни дъждове предизвикаха тежки наводнения в Германия"}
{"url": "http://www.focus-news.net/news/2017/07/26/2419451/the-local-blizo-dve-hilyadi-pozharnikari-se-boryat-s-ognenite-stihii-v-yugoiztochna-frantsiya.html", "text": "Около две хиляди пожарникари се борят с огнената стихия, която обхвана обширна площ в югоизточната част на Франция и средиземноморския остров Корсика през последните два дни, пише вестник The Local в местната си редакция.\r\nВ потушаването на пламъците са задействани 19 самолети. Пожарите избухнаха след поредица от необичайно горещи дни, а вятърът допринесе за бързото им разпространяване. Данните към момента са за около три хиляди хектара унищожена от стихията земя. \r\nВ южната част на Франция най-малко 10 хил. души бяха евакуирани в рамките на нощта заради бушуващите пожари.  Тереза Герова", "date": "2017.07.26", "title": "The Local: Близо две хиляди пожарникари се борят с огнените стихии в Югоизточна Франция"}
{"url": "http://www.focus-news.net/news/2017/07/26/2419450/blagoevgrad-nevrokopskiyat-mitropolit-serafim-shte-oglavi-praznichna-vechernya-v-manastir-zhivopriemni-iztochnik-v-gotse-delchev.html", "text": "На 27 юли Православната църква почита паметта на св. великомъченик и целител Пантелеймон и светите Седмочисленици. По този повод вечерта на 26 юли (сряда), празнична вечерня в манастир „Живоприемни източник” в Гоце Делчев ще оглави Негово високопреосвещенство Неврокопският митрополит Серафим, предаде репортер на Агенция \"Фокус\". Началото на богослужението е предвидено за 18:30 часа. На 27 юли (четвъртък), митрополит Серафим ще оглави архиерейска св. литургия в манастир „Живоприемни източник” от 07.00 часа. След св. литургия по традиция ще бъде отслужен водосвет. \r\nНикола ПЕТКОВ", "date": "2017.07.26", "title": "Благоевград: Неврокопският митрополит Серафим ще оглави празнична вечерня в манастир „Живоприемни източник” в Гоце Делчев"}
{"url": "http://www.focus-news.net/news/2017/07/26/2419452/pregled-na-osnovnite-temi-v-shumenskiya-pechat.html", "text": "„Отказват да лекуват хора със сифилис в Шуменско“, е водещото заглавие във вестник „Шуменска заря“. За това сигнализираха посетители в организираната в Каолиново приемна на шуменския депутат и заместник- председател на Народното събрание Нигяр Джафер. „Това е един много сериозен въпрос, по който ще се наложи да отправя парламентарно питане кой наблюдава болните със заболяване като сифилис. Медици поставиха въпроса, че след преобразуването на кожно-венерическите диспансери, има случаи, при които са регистрирани зарази със сифилис в област Шумен и конкретно на територията на община Каолиново, но се оказва, че например джипитата отказват да лекуват пациентите. Имало е искане за настаняване в стационар, но също е получен отказ. Това поставя въпроса за функционирането на здравната ни система. Ще отправя питане в Народното събрание, за да разбера каква е  ситуацията“, коментира Нигяр Джафер. \r\n„Изкоренени дървета остави бурята в Шумен“, е друго заглавие от първа страница. Няма подадени сигнали в общинската администрация за нанесени сериозни материални щети от силната буря и падналата градушка на територията на община Шумен в понеделник вечерта. Силният вятър и дъждовната вода са свлекли кал, нападали листа и счупени клони от дърветата и са запушили шахтите, установи проверка на Общинския щаб за защита при бедствия. \r\n„Пожар изпепели сервиз за климатици в Шумен“, е заглавие от стр. 2 в броя. Сервиз за климатици, намиращ се на ул. „Владайско въстание“ в Шумен, изгоря при пожар вчера. Огънят възникнал ненадейно малко преди обяд, като пожарът тръгнал от помещение, в което не е имало никой от служителите в обекта. Пламъците обхванали сградата за минути. Бързата намеса на огнеборците не позволила огъня да обхване съседни\r\nпостройки. Два екипа пожарникари погасиха пламъците, но на сервиза са нанесени значителни материални щети. \r\n„Полицията е реагирала на 111 сигнала за домашно насилие от началото на годината“, съобщава ежедневникът. На 7484 сигнала са реагирали полицейските служители от Охранителна полиция през първите шест месеца на годината, съобщиха от пресцентъра на ОДМВР-Шумен. 1664 от тях са били за нарушения на обществения ред, 374 за нарушение на нощната тишина, за нарушение на общинските наредби – 189. В 573 от случаите сигналите са били за извършени престъпления, както и на други по вид – 4289. От началото на годината до края на юни полицейските служители са реагирали на 111 сигнала за домашно насилие. \r\n„Сотир Цацаров награди окръжния прокурор на Шумен Маргарита Георгиева“, пише вестникът. Наградата е за отлично изпълнение на служебните задължения като прокурор и ръководител на обвинението в Шумен. \r\n„Община Шумен спира порочната практика да се изхвърлят строителни отпадъци на нерегламентирани места“, е акцент от стр. 3 в броя. Бързата реакция на община Шумен предотвратява практиката да се изхвърлят безразборно строителни отпадъци. В началото изданието информира за формиращо се ново сметище и то под прозорците на високите блокове в началото на кв. „Тракия“. Незаконната практика е констатирана от Боянка Иванова, по чийто сигнал е направен репортажът.\r\n„По-висока такса за сепариране ще плаща община Шумен“, е заглавие от стр. 3. Новата цена влиза в сила от 1 януари 2018 година, като за всеки месец тя ще се изчислява поотделно на базата на количеството на отделения, годен за рециклиране отпадък. Досега базовата цена беше 16.40 стотинки без ДДС. За месец юни, например, увеличението би било с един лев и седемдесет стотинки, т.е. 18 лева и 13 стотинки би трябвало да плати общината за тон обработен отпадък на площадката за сепариране на смесени битови отпадъци на територията на града. \r\n„Шуменски депутат пита предвидени ли са пари за ремонт на Върбишкия проход“, съобщава всекидневникът. През тази година в държавния бюджет не са предвидени средства за ремонт на Върбишкия проход. Трасето на пътя първо трябва да се премести, което пък изисква извършването на\r\nредица отчуждителни процедури и предварителни археологически проучвания. Догодина Министерството на регионалното развитие и благоустройството (МРРБ) ще стартира дейността с идеен проект и процедура по ОВОС. Това стана ясно от отговора на министър Николай Нанков по време на петъчния парламентарен контрол до шуменския народен представител от БСП Иван Иванов, който пита кога ще бъде ремонтиран проходът като най-пряка връзка между Северна и Южна България. \r\n„Масов сюнет в Томбул джамия“, е заглавие от стр. 4. 200 момченца от мюсюлмански семейства в област Шумен на възраст между 3 и 6 години вчера минаха през безкръвна операция за обрязване по каноните на Корана. Масовият сюнет е извършен в Томбул джамия от д-р Лютфи Мехмед, а средствата за операциите са осигурени от спонсори.", "date": "2017.07.26", "title": "Преглед на основните теми в шуменския печат"}
{"url": "http://www.focus-news.net/news/2017/07/26/2419449/varna-evropeyskite-studenti-demokrati-se-sabirat-na-kongres-v-grada.html", "text": "Над 100 представители на EDS (Европейските студенти-демократи) пристигат във Варна на летен университет. Това съобщиха от пресцентъра на ПП ГЕРБ. EDS e най-старата и най-голямата студентска организация в Европа. 5-дневният форум е най-важното събитие на EDS за годината и ще премине под наслов „Европейските лидери на утрешния ден”. На конгреса, който ще се проведе за първи път в България, ще участват членове на 31 организации, сред които и МГЕРБ. Форумът ще се състои в Гранд хотел Варна и ще бъде официално открит от 09.30 ч. Гостуващите младежи от близо 30 държави ще бъдат приветствани от кмета на града-домакин и областен координатор на ГЕРБ-Варна Иван Портних и зам.-министъра на младежта и спорта Ваня Колева. \r\nСпециално за конгреса във Варна ще пристигне и вицепрезидентът на ЕНП Пауло Ранхел, който ще вземе участие във форума на 28 юли /петък/, от 12.00 ч.\r\nВ рамките на събитието предстои делегатите да изберат ново ръководство на EDS, като досега част от него в качеството си на зам.-председател бе и Митя Атанасов от МГЕРБ. Настоящият председател Георгио Хаджигеоргио е от Кипър.", "date": "2017.07.26", "title": "Варна: Европейските студенти-демократи се събират на конгрес в града"}
{"url": "http://www.focus-news.net/news/2017/07/26/2419454/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани, съобщиха от пресцентъра на партията.\r\nДнес общинските съветници от ГЕРБ в Пловдив ще проведат приемни с граждани както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nГеорги Василев – от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров – от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А. \r\nАни Лафчиева – от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\nЕмил Русинов – от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 27 юли, общинските съветници от ГЕРБ в Пловдив ще проведат приемни с гражданите, както следва:\r\nПетър Попов – от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов – от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков – от 17:30 до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов – от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски – от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2017.07.26", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2017/07/26/2419453/dobrich-16-i-mezhdunaroden-mladezhki-folkloren-festival-folklor-bez-granitsi-se-provezhda-v-grada.html", "text": "ХVІ Международен младежки фестивал „Фолклор без граници“ се провежда в Добрич, съобщиха от пресцентъра на Община Добрич. Форумът се организира съвместно с Национална секция на ЦИОФФ - България. Фестивалът се провежда под патронажа на кмета на Община град Добрич Йордан Йорданов. В програмата всяка вечер са предвидени от 19.00 часа дефилета от началото на пешеходната зона (Стара къща) до сцената на пл. „Свобода“, където от 19.30 часа предстоят концерти на състави от близки и далечни страни. Тази година участват един ансамбъл от Добрич и осем състава от чужбина.\r\nПредлагаме на вашето внимание програмата и участниците в днешната последна вечер на фестивала:\r\n- 19.00 часа - закриване, и концерт - 19.30 часа, с участието на Ансамбъл „Сборенка“ при СУ „Св. Климент Охридски“ гр. Добрич; Перу - Artistic group \"Peru Multicolor\"; Аржентина - La Academia de Danzas y Compañía Internacional “Desde el Alma”.", "date": "2017.07.26", "title": "Добрич: 16-и Международен младежки фолклорен фестивал „Фолклор без граници“ се провежда в града"}
{"url": "http://www.focus-news.net/news/2017/07/26/2419457/sofiya-vremenno-se-ogranichavat-prestoyat-i-parkiraneto-v-otsechka-na-bul-dzheyms-bauchar-za-sabitie-na-posolstvoto-na-kitay.html", "text": "Временно се ограничават престоят и паркирането в отсечка на бул. „Джеймс Баучър“, съобщиха от пресцентъра на Столична община. Организацията се налага заради провеждане на събитие на посолството на Китайската народна република в София. От 14.00 часа до приключване на събитието се забраняват престоят и паркирането на пътни превозни средства в участъка на бул. „Джеймс Баучър“ между бул. „Черни връх“ и ул. „Златен рог“.", "date": "2017.07.26", "title": "София: Временно се ограничават престоят и паркирането в отсечка на бул. „Джеймс Баучър“ за събитие на посолството на Китай"}
{"url": "http://www.focus-news.net/news/2017/07/26/2419455/die-zeit-po-dobri-desni-populisti-li-sa-zhenitei.html", "text": "Фрауке Петри, Марин Льо Пен, Беата Шидло и още много други - навсякъде в Европа представителки на нежния пол застават начело на десните популистки партии. Къде изчезнаха мъжете през XXI век? Германският национален ежедневник Die Zeit се опитва да намери отговор на този въпрос.\r\nПреди около пет години американският журналист Хана Розин публикува книга, която бе подложена на ожесточена критика. Заглавието й е \"Краят на мъжете\", а мотото, под което бе рекламирана - \"XXI век е женски\", дързък стил, който опъна нервите на мнозина - както в Съединените американски щати, така и извън пределите им. \r\nСпоред авторката сме свидетели на времена, в които жените непрекъснато научават нови професии, работят със спиращо дъха темпо, поемат нови роли и задачи, които по-рано никой не е предвиждал за тях. В тази променена ситуация мъжете често просто си стоят: изненадани и объркани. Книгата описва един свят, в който \"за първи път в историята жените надминаха мъжете в много отношения\",\r\nМарин Льо Пен със сигурност е една от тези жени, дори и да не е спомената от Розин. През 2011 г., една година преди публикуването на книгата, тя буквално детронира баща си Жан-Мари льо Пен от върха на \"Национален фронт\" и застана начело на френската дясна популистка партия - като истинска първа дама, разбира се. Старецът просто не се вписваше във времето. Той споделяше радикални възгледи и все по-често си навличаше гнева с антисемитските си изявления и отричането на Холокоста. \r\nТогава 42-годишна, Марин Льо Пен имаше по-прагматични цели - да подмлади и обнови партията. Изглежда мечтите й са се сбъднали, след като на последните избори за държавен глава във Франция тя успя да събере подкрепата на една трета от гласоподавателите в страната. При това - с опонент от ранга на Еманюел Макрон, който успя да спре Марин Льо Пен по средата на пътя й към любовта на френските граждани. Засега.\r\nФрауке Петри също е една от тези жени. След като през 2015 г. тя бе избрана заедно с Йорг Мойтен за говорител на \"Алтернатива за Германия\", тя се запъти стремглаво нагоре към върха. Доказателството за успеха й може да се види с просто око по улиците на германските градове. Ако Мойтен се появи някъде из ъглите им, едва ли някой би разпознал кой всъщност е той. Но Петри, въпреки слабите й шансове за добро представяне на предстоящите избори за федерален парламент, и до ден днешен е разпознаваемото лице на германските десни популисти. И никой не вижда в това нещо странно. \r\nВ редиците на \"Алтернатива за Германия\" има още една от онези жени, които Розин описва в книгата си. Това е Алис Вайдел, новият водещ кандидат на дясната партия. \r\nПримери за тази порода жени обаче може да бъдат намерени и в редица други европейски държави. В Полша това е министър-председателят Беата Шидло, в Норвегия - лидерът на \"Партия на прогреса\" Сив Йенсен. И да не забравяме дългогодишния председател на Датската народна партия - Пиа Кярсгаард. \r\nИмат ли жените принос за промяната вдясно на политическия спектър през последните години? Дали са дори по-добрите носители на концепцията за десен популизъм, отколкото мъжете? И има ли това нещо общо с феминизма? Дали Льо Пен, Петри и Вайдел са определени като феминисти противно на волята им?\r\nЕдно нещо е сигурно. С възхода на жените в десните популистки партии, политиката им вече е различна от тази, която се наблюдаваше в миналото. По-рано подобни политически структури бяха представлявани само и единствено от мъже, и влиянието им в обществото бе по-скоро незначително, отколкото заплашително. През последните години, в които нежният пол бавно, но уверено \"узурпира\" лидерските позиции в тези партии, десният популизъм придоби по-съвременна, женствена визия - и това, което е по-важно - повече избиратели. \r\nВ днешно време десният популизъм е изчистен от своята строгост. Нещо повече - той е представен като майчина грижа, като едно движение, което не подклажда насилие, а се бори единствено за деглобализацията. Войнственият имидж отдавна е изоставен в миналото, за да отстъпи място на гражданската визия. Тези партии, водени от жени, идват от центъра на обществото и искат да останат в центъра на обществото - говорейки тъкмо на неговия език. Тереза Герова", "date": "2017.07.26", "title": "Die Zeit: По добри десни популисти ли са жените?"}
{"url": "http://www.focus-news.net/news/2017/07/26/2419458/sofiyska-voda-shte-razdava-piteyna-voda-v-peshehodnata-zona-na-bulevard-vitosha.html", "text": "„Софийска вода“ ще раздава питейна вода в пешеходната зона на булевард „Витоша“. Това съобщиха от пресцентъра на дружеството. Специална мобилна лаборатория на компанията ще проверява и показва на място качеството на питейната вода в София. За седма поредна година „Софийска вода“ АД ще проведе инициативата „Утоли жегата“. В най-горещите часове, в пешеходната зона на булевард „Витоша“, служители на компанията ще разположат специално изработени за целта водни човеци. Това са инсталации от материали, от които е изградена ВиК мрежата на София. \r\nТрадиционно, в най-горещите дни на месец юли, „Софийска вода“ раздава в центъра на столицата чиста питейна вода. Целта е да се напомни колко важно за здравето е да се приема достатъчно вода всеки ден. Питейната вода в София е с отлични характеристики и е изключително полезна за човешкия организъм.", "date": "2017.07.26", "title": "„Софийска вода“ ще раздава питейна вода в пешеходната зона на булевард „Витоша“"}
{"url": "http://www.focus-news.net/news/2017/07/26/2419461/haskovo-topolovgrad-shte-bade-domakin-na-patuvashto-lyatno-kino.html", "text": "В Лятното кино в Тополовград жителите на града ще могат да гледат новия български филм „Каръци“. Това съобщиха от пресцентъра на Община Тополовград. Режисьор на лентата е талантливият Ивайло Христов. Входът за всички желаещи е свободен. Прожекцията ще започне от 21.00 часа. Кампанията включва и специален модул за деца и младежи - Пътуващата детска библиотека, за размяна на детско-юношеска литература. Тя ще започне от 18.30 часа. Децата – малки и големи могат да донесат книжки от своите домашни библиотеки и да ги разменят с други от наличните в Пътуващата. \r\n„Пътуващото лятно кино” е медиен проект, стартирал през 2012 година и тазгодишната проява е шеста по ред. Кампанията, която е за възстановяване на летните кина в България, ще събере фенове на българското филмово изкуство, ще припомни за някогашните емоции под звездите и радостта от общуването. Проектът е своеобразен апел за съживяване на летните кина.", "date": "2017.07.26", "title": "Хасково: Тополовград ще бъде домакин на пътуващо лятно кино"}
{"url": "http://www.focus-news.net/news/2017/07/26/2419465/plovdiv-izbirat-upravitel-na-kompleksniya-onkologichen-tsentar-v-grada.html", "text": "Днес ще се проведе процедура за избор на управител на Комплексния онкологичен център (КОЦ) в Пловдив, съобщиха за Радио „Фокус“ – Пловдив от ръководството на лечебното заведение. Конкурсът ще се провежда за втори път, тъй като в рамките на първия тур за избор на управител на КОЦ нито един от кандидатите не получи оценка, достатъчна да заеме длъжността. Претендентите за поста са трима –  гинекологът д-р Петър Петров, д-р Светлозар Кондов, който не беше допуснат на първи тур заради пропуски в документацията, и д-р Парашкев Цветков.\r\nДо избор на нов управител на Комплексния онкологичен център в Пловдив се стигна след като заемащия длъжността д-р Красимир Вальов подаде оставка през ноември. За временен директор на лечебното заведение бе назначена проф. Марияна Янева.\r\nТони МИХАЙЛОВ", "date": "2017.07.26", "title": "Пловдив: Избират управител на Комплексния онкологичен център в града"}
{"url": "http://www.focus-news.net/news/2017/07/26/2419466/burgas-politsiyata-izze-nezakonna-lovna-pushka-i-aksesoari-kam-neya-pri-proverka-na-lek-avtomobil-v-karnobat.html", "text": "Полицията иззе незаконна ловна пушка и аксесоари към нея при проверка на лек автомобил в Карнобат, съобщиха от Областната дирекция на МВР – Бургас. Вчера около 00.40 часа на ул. „Петър Пенчев” в Карнобат служители от Районно управление „Полиция” –  Карнобат изпълняващи специализирана полицейска операция по опазване на обществения ред и противодействие на престъпността в малките населени места, спрели за проверка лек автомобил „Фолксваген Пасат”, с бургаска регистрация, управляван от 44-годишния с инициали С.К. от Карнобат. При проверката  са намерени и иззети на предната дясна седалка ловна  пушка надцевка, калибър 12-ти, с два патрона в цевите. Открити и иззети са и още пет патрона 12-ти калибър, уред за нощно виждане, прожектор тип „Челник” и калъф за ловна пушка. С.К. е задържан за срок от 24 часа. По случая е образувано бързо полицейско производство.", "date": "2017.07.26", "title": "Бургас: Полицията иззе незаконна ловна пушка и аксесоари към нея при проверка на лек автомобил в Карнобат"}
{"url": "http://www.focus-news.net/news/2017/07/26/2419462/tass-savetat-za-sigurnost-na-oon-blokira-proektorezolyutsiya-osazhdashta-obstrela-na-ruskoto-posolstvo-v-damask.html", "text": "Съветът за сигурност на ООН не успя да съгласува проекторезолюция за осъждането на обстрела на сградата на руската дипломатическа мисия в Дамаск, след като няколко държави не се съгласиха с предложения от Москва текст, предава TACC.\r\nСъгласно думите на Федор Стрижижовский, говорител на постоянния представител на Руската федерация при ООН, предложеният текст е бил базиран на „стандартни формулировки за борба с тероризма и неприкосновеност на дипломатическите представителства“. \r\n„За съжаление, някои от членовете на Съвета за сигурност отново отказаха да разгледат руската редакция на проекта под измисления предлог за отсъствие на доказателство за терористичния характер на атаката. При тези условия руската страна счете за безсмислено продължаването на работата на тези документи“, коментира Стрижижовский.Тереза Герова", "date": "2017.07.26", "title": "ТАСС: Съветът за сигурност на ООН блокира проекторезолюция, осъждаща обстрела на руското посолство в Дамаск"}
{"url": "http://www.focus-news.net/news/2017/07/26/2419464/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че включването на Коридор №8 в Берлинския процес е свързаност между страните от Западните Балкани и тези от Европейския съюз. Изданието помества информация, че кметът на Община Кюстендил Петър Паунов е изразил изключителната си благодарност – както неговата лична, така и на всички хора от района на Кюстендил и пограничните общини в Западна България, за неимоверните усилия, които министър-председателят полага за развитието на тези части на страната. Според кмета на Кюстендил свързващата инфраструктура ще даде наистина нова перспектива за развитието на Балканите.\r\nВестникът разказва за отбелязването на 160-годишнината от построяването на черквата „Св.Илия” в село Граница и за подготовката на тридневния форум „Панагия – Въздигане на хляба”.\r\nНа първата си страница изданието помества информация за ремонтираната със средства на Община Кюстендил спортната площадка в кв. “Бузлуджа”. Тя е с нова настилка от изкуствена трева, пясък и гумен гранулат. Спортното съоръжение се ползва безплатно и още след пускането му експлоатация е натоварено по 12 часа в денонощието.\r\nВ рубриката „Репортери” вестникът съобщава, че управляващият орган на Оперативна програма “Региони в растеж” е счел, че не са налице съмнения за допуснати нарушения при изпълнението на проекта „Благоустрояване на градската среда в град Кюстендил”, поради което не са налице достатъчно данни за регистриране на сигнал за нередност. В отговор до Гражданска инициатива “Спаси Кюстендил”, с копие до кмета на Община Кюстендил Петър Паунов, във връзка със сигнал до МРРБ. От министерството са извършили внезапна проверка на място в Кюстендил. Разгледали са парк Галерията и брезовата горичка до галерия “Владимир Димитров- Майстора”, премахването на която предизвика недоволство в част от гражданите. Проверката не е установила нередности.\r\nВ рубриката „Общество” изданието помества информация за това, че родолюбиви кюстендилци са почели годишнината от рождението на Васил Левски в Цариброд. Кюстендилският клуб „Вяра, надежда и Любов“ към Народно читалище „Асклепион 1998“ е избрал да почете юбилейната годишнина от рождението на Апостола на свободата с посещение на Димитровград – Цариброд, в Западните покрайнини. Там преди три години е открит паметник на Левски.  В деня на 180- тата годишнина от рождението на  великия българин, пред паметника му в Цариброд  са се събрали само скромна общност от читалищни дейци от Кюстендил и Годеч.\r\nВ днешния си брой вестникът използва интервюта, дадени пред „Фокус” през седмицата. Във вътрешните си страници изданието помества интервюта с председателя на общинския комитет „Васил Левски” Симеон Иванов, с историка Ангел Джонев, с началника на отдел „Канцелария и управление на собствеността” в Община Кюстендил Мирослав Миланов и с директора на Общинско предприятие „Общинска пералня” Анелия Велинова.", "date": "2017.07.26", "title": "Преглед на основните теми в кюстендилския печат"}
{"url": "http://www.focus-news.net/news/2017/07/26/2419467/parlamentat-prie-promeni-v-zakona-za-bbr-podobryavashti-prilaganeto-na-politikite-za-malkite-i-sredni-predpriyatiya.html", "text": "Парламентът прие промени в Закона за Българската банка за развитие (ББР), подобряващи прилагането на политиките за малките и средни предприятия, предаде репортер на Агенция „Фокус“.  „За“ промените на първо четене гласуваха   163 народни представители, „против“ – 0, „въздържали се“ - 0 , с което той бе приет. По предложение на председателя на Бюджетна комисия и депутат от ГЕРБ Менда Стоянова промените бяха гласувани и приети на второ четене. Законопроектът предвижда  министърът на икономиката  да бъде определен за орган, упражняващ правата на държавата в капитала на ББР.  Според вносителите от Министерски съвет по този начин ще се подобри координацията и ефективността по дефиниране и прилагане на държавните политики в подкрепа на малките и средните предприятия и повишаване конкурентоспособността на българската икономика като цяло.   \r\nДеница КИТАНОВА", "date": "2017.07.26", "title": "Парламентът прие промени в Закона за ББР, подобряващи прилагането на политиките за малките и средни предприятия"}
{"url": "http://www.focus-news.net/news/2017/07/26/2419456/gl-komisar-mladen-marinov-kanalat-koyto-beshe-razbit-na-am-trakiya-e-nablyudavan-poveche-ot-2-mesetsa-tova-e-parvata-grupa-za-koyato-pravyat-opit-da-prevedat-prez-granitsata.html", "text": "Каналът, който беше разбит на АМ „Тракия“, е наблюдаван повече от 2 месеца. Това каза главният секретар на МВР гл. комисар Младен Маринов в предаването „Денят започва“ по БНТ във връзка с това, че членът на ПП НФСБ Анелия Велева е замесена в канала за трафик на бежанци. „За нас няма значение кой в какво качество е. След като извършва престъпление, прилагаме законът. Случаят е такъв. Не сме се насочвали в посока кой какво положение заема и къде. В последния месец имаме няколко такива реализации на цял канал, организиран на територията на страната. Това няма да е последният канал, който ще бъде разбит. Каналът е наблюдаван повече от 2 месеца и в момента, в който преценихме, че сме събрали достатъчно доказателства, се пристъпи към реализация, за да не допуснем това престъпление да се довърши и групата да бъде изведена“, коментира Маринов. По думите му на участниците в този канал това е първата група, за която правят опит да преведат през граница. „Не можем, наблюдавайки ги, да допуснем да изкарат 10 или 20 лица и да ги хванем на следващата група. Сигурността на границата е основна задача на МВР“, добави главният секретар на МВР. \r\nВъв връзка с пребития журналист от вчера от БНТ и насилието над две жени в понеделник, Маринов коментира, че от началото на годината няма регистрирани такива случаи на територията на София. „За нас като обща статистика на територията на столицата и на страната е, че не можем да отбележим ръст на тези деяния в сравнение с предишни периоди. Тук е важно усещането и как се чувства жертвата след такова нападение. Ще вземем мерки. И във вчерашния ден е имало патрули, но паркът е голям. Човек, който е решил да извърши престъпление, не е проблем да види къде няма патрул“, обясни той. По думите му със Столична община са направили немалко. „Общината освети долната част на парка, има видеонаблюдение. За мен по-опасната агресия е тази в социалните мрежи, тъй като там човек е анонимен и това поражда в някои лица поведението им да се превърне и във физическа проява на агресия. За съжаление като че ли цялата система по отношение на възпитанието на децата работи на парче. Това е моето впечатление. Ние като полиция имаме не малко положителни инициативи“, каза още Младен Маринов.", "date": "2017.07.26", "title": "Гл. комисар Младен Маринов: Каналът, който беше разбит на АМ „Тракия“, е наблюдаван повече от 2 месеца, това е първата група, за която правят опит да преведат през границата"}
{"url": "http://www.focus-news.net/news/2017/07/26/2419470/pss-dobri-sa-usloviyata-za-turizam-v-planinite-do-obyad-v-sledobednite-chasove-se-ochakva-razvitie-na-gramotevichna-aktivnost.html", "text": "Добри са условията за туризъм в планините до обяд. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). От Планинската служба предупреждават, че в следобедните часове се очаква развитие на гръмотевична активност по високите части на планините от Западна и Централна България и препоръчват на туристите да избягват разходките там, тъй като метеорологичните условия крия опасности. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2017.07.26", "title": "ПСС: Добри са условията за туризъм в планините до обяд, в следобедните часове се очаква развитие на гръмотевична активност"}
{"url": "http://www.focus-news.net/news/2017/07/26/2419472/pregled-na-osnovnite-temi-v-dobrudzhanskiya-pechat.html", "text": "„Прокурори от „Антикорупция“ разпитваха свидетели по разследване срещу Живко Мартинов“ съобщава челото на вестник „Нова добруджанска трибуна“. Информацията е представила говорителят на главния прокурор Румяна Арнаудова. До момента Живко Мартинов не е разпитван. Общо по пет престъпления се събират доказателства. Разследват се престъпления против правосъдието, против реда на държавно управление и против личността. Живко Мартинов напуска парламента, съобщава изданието. Вчера Цветан Цветанов е посетил Добрич, за да съобщи за волеизявлението на депутата, както и да информира за новите ръководства на областно и общинско ниво. Вицеадмирал Пламен Манушев става областен координатор на ГЕРБ за Добрич, Красимир Николов, който в момента е зам.-областен управител, става общински координатор на партията. В петък бе поискано сваляне на имунитета на Живко Мартинов. Той сам заяви отказ. „С военен ритуал ще бъдат осветени паметни плочи на загиналите в Добричката епопея“, съобщава всекидневникът. Община Добрич ще почете 100 години от смъртта на ген. Иван Колев. Церемонията включва военен ритуал на Военноморските сили на Република България и панихида, отслужена от добрички свещеници. Събитието ще се състои тази събота от 11.00 часа на паметника на ген. Иван Колев. \r\nВодещата тема и в другия регионален вестник „Добруджанска трибуна“ е тази за напускането на парламента от депутата Живко Мартинов. След смяна на ръководствата на партията на местно ниво в близките 2-3 месеца ще бъде изготвен доклад за състоянието на структурите. По думите на зам.-председателя на партията Цветан Цветанов има потенциал за привличане като членове на авторитети от сферата на бизнеса, образованието и здравеопазването. Акцент е и другата тема – разследването срещу Живко Мартинов. Вестникът съобщава, че в Добрич са пристигнали трима прокурори и 10 служители на бюро „Защита на свидетелите“ за разпити на свидетели по пет обвинение срещу народния представител от ГЕРБ. Румяна Арнаудова, говорител на главния прокурор, е заявила, че ако има и други замесени лица, дори само като помагачи, те също ще получат обвинения. Натиск е бил оказван и върху окръжния прокурор. Като тридневен музикален празник определя всекидневникът фестивала „Фолклор без граници“, който се провежда в Добрич. XVI-то издание на международния младежки фестивал продължава и днес. От 19.30 часа ще се представят ансамбли от Аржентина, Перу и България.", "date": "2017.07.26", "title": "Преглед на основните теми в добруджанския печат"}
{"url": "http://www.focus-news.net/news/2017/07/26/2419469/ivitsa-dachich-e-yadosan-na-makedoniya-srabskata-darzhava-ne-reshava-za-otbelyazvaneto-na-ilinden.html", "text": "Министърът на външните работи на Сърбия Ивица Дачич потвърди, че е ядосан на Македония, след като от Скопие поискаха Белград да разреши честването на Илинден в манастира „Св. Прохор Пчински“, предава телевизионният канал „Сител“.\r\nДачич подчерта категорично, че държавата не се меси в решенията на Сръбската православна църква, която сама трябва да реши дали да позволи честването празника в манастира. \r\n„Това е манастир, държавата не решава за това. Всяка година получаваме искане, което предаваме на Църквата. Ние искаме да градим добросъседски отношения с Македония и положихме усилия за това. Македония винаги гласува против наш интерес. Ядосани сме“, коментира първият дипломат на Белград. \r\nСръбските медии обявиха, че патриарх Ириней и Църквата са отказали искането на македонското правителство. \r\nИзявлението на Дачич пък идва след среща с българския външен министър Екатерина Захариева, която бе на посещение в Белград.Тереза Герова", "date": "2017.07.26", "title": "Ивица Дачич е ядосан на Македония: Сръбската държава не решава за отбелязването на Илинден"}
{"url": "http://www.focus-news.net/news/2017/07/26/2419474/gencho-genchev-kmet-na-svishtov-ochakvame-nad-5-000-uchastnitsi-na-festivala-folkloren-izvor-2017.html", "text": "Над 5 000 участници от страната и чужбина ще се включат в седмото издание на фестивала „Фолклорен извор 2017“ в свищовското село Царевец. Това каза пред Радио „Фокус“ кметът на Свищов Генчо Генчев. Един от интересните акценти в програмата е група от Франция, която ще се включи с изпълнение на автентичен български фолклор, подчерта Генчев. „Официалното откриване е на 3 август от 10.00 часа в летния театър, където започва и конкурсната програма. Всяка сутрин от 9.00 часа ще се провежда такава конкурсна програма. За всички жители и гости на село Царевец сме подготвили вечерни концерти, в които през първата и втората вечер ще вземат участие представители на ансамбъла на Хрубешов, Полша. В събота вечер сме подготвили един спектакъл на фолклорен ансамбъл „Българе“ и в неделя ще закрием фестивала“, каза още кметът на Свищов. \r\nГенчо Генчев подчерта, че и тази година фестивалът се опитва да надгражда програмата си и да добавя нови и атрактивни изпълнения за публиката си.", "date": "2017.07.26", "title": "Генчо Генчев, кмет на Свищов: Очакваме над 5 000 участници на фестивала „Фолклорен извор 2017“"}
{"url": "http://www.focus-news.net/news/2017/07/26/2419471/kyustendil-pametta-na-narodniya-pevets-blagovest-porozhanov-shte-bade-pochetena-s-kontsert-v-grada.html", "text": "Паметта на народния певец Благовест Порожанов ще бъде почетена с концерт в Кюстендил. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Концертът ще започне от 19.00 часа на Арката на площад „Велбъжд”. С фолклорни изпълнения на различни състави ще бъде възроден споменът за даровития певец, обявен за почетен гражданин на Кюстендил, заради неговия принос за съхраняването и популяризирането на местния фолклор. В концерта ще вземат участие народната певица Бинка Добрева, Георги Илиевски, Орлин Делибалтов, състави и певчески хорове.\r\nВенцеслав ИЛЧЕВ", "date": "2017.07.26", "title": "Кюстендил: Паметта на народния певец Благовест Порожанов ще бъде почетена с концерт в града"}
{"url": "http://www.focus-news.net/news/2017/07/26/2419477/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Четири села в Пловдивска област са с нарушено водоподаване заради аварии на водопроводната мрежа. Това съобщи за Радио „Фокус“ – Пловдив дежурният диспечер във ВиК-Пловдив. Без вода са жителите на селата Болярино, Борец, Житница и Беловица. Нарушено е водоподаването и в град Хисаря в района на ул. „3-ти март“. Работи се по отстраняването на авария също и на територията на Пловдив. Нарушено е водоподаването на ул.“Младежка“ №24\r\nКристиян ГАРОВ", "date": "2017.07.26", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2017/07/26/2419476/parlamentat-prie-na-parvo-chetene-promeni-v-zakona-za-darzhavnite-pomoshti-koito-vavezhdat-nepravomerno-poluchena-darzhavna-pomosht-zadalzhitelno-da-se-vazstanovyava-v-palen-razmer.html", "text": "Народните представители приеха на първо четене промени в Закона за държавните помощи, които въвеждат задължително възстановяване в пълен размер на неправомерно получена държавна помощ, както и присъждане на лихва за неправомерност и възможност за предявяване на иск за обезщетение за вреди, предаде репортер на Агенция „Фокус“. Промените бяха приети с 134 гласа „за“ и 1 глас „въздържал се“. С промените контролът по изпълнение на закона се възлага на Агенцията за държавна финансова инспекция. Тя ще издава актовете за установяване на нарушения и наказателни постановления по съответно предвидения ред в Закона за държавната финансова инспекция. С цел прецизиране на правната рамка се разширяват и функциите на министъра на финансите да предоставя методически указания и да предприема мерки за развитието и усъвършенстването на режима и за осигуряването на прозрачност. Цел на промените е подобряването на процедурите и взаимодействието между страните в процеса на предоставяне на държавна помощ от момента на планирането й до момента на предоставянето й едновременно със засилване на контрола при нейното разходване съобразно предназначението й. \r\nБиляна ИВАНОВА", "date": "2017.07.26", "title": "Парламентът прие на първо четене промени в Закона за държавните помощи, които въвеждат неправомерно получена държавна помощ задължително да се възстановява в пълен размер"}
{"url": "http://www.focus-news.net/news/2017/07/26/2419480/zam-ministar-denitsa-nikolova-shte-prisastva-na-parva-kopka-za-obnovyavane-na-uchebni-blokove-1-i-3-na-tehnicheski-universitet-sofiya.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще присъства на официална церемония за първа копка на проект за цялостно обновяване на Блок 3 и Блок 1 на Технически университет – София. Това съобщиха от пресцентъра на МРРБ. Събитието ще се състои утре, 27 юли, от 11.00 часа, в учебен блок №3 на ТУ – София. \r\nПроектът „Подобряване качеството на образователната среда в ТУ – София за водещите приоритетни професионални направления 5.3 „Комуникационна и компютърна техника“ и 5.13 „Общо инженерство“ чрез цялостно обновяване на Блок 3 и Блок 1“ се финансира от Оперативна програма „Региони в растеж“ 2014-2020 г. по мярката за подкрепа на висшите учила в България. Общата му стойност е 3,5 млн.лв., от които близо 3 млн. лв. е безвъзмездната европейска помощ, а 525 хил. лв. е националното съфинансиране.", "date": "2017.07.26", "title": "Зам.-министър Деница Николова ще присъства на първа копка за обновяване на учебни блокове 1 и 3 на Технически университет – София"}
{"url": "http://www.focus-news.net/news/2017/07/26/2419479/pregled-na-osnovnite-temi-vav-velikotarnovskiya-pechat.html", "text": "„Taнцьopи oт oceм дъpжaви вpъчихa пoдapъци нa Вeликoтъpнoвcкaтa oбщинa“, е заглавие от областния всекидневник „Янтра Днес”. Гpyзинcки кинжaл и пpoчyтoтo гpoздoвo бpeнди чaчa, пaпиpyc oт Египeт и peпликa нa дpeвнo yкpaшeниe oт Кoлyмбия ca caмo чacт oт интepecнитe пoдapъци, кoитo вpъчихa нa Общинa Вeликo Tъpнoвo тaнцьopи oт oceм дъpжaви, пpиcтигнaли y нac oт чeтиpи кoнтинeнтa. Плaтнo c бyхaл, кoйтo oщe oт дpeвнocттa ce cчитa зa пoкpoвитeл нa житeлитe нa Аpжeнтинa, щe пaзи и cтapaтa cтoлицa.Пo тpaдиция, чyждecтpaннитe гpyпи, кoитo yчacтвaт в Мeждyнapoдния фoлклopeн фecтивaл, гocтyвaхa в Общинaтa. Аpтиcтитe и тeхнитe pъкoвoдитeли бяхa пpиeти oт зaмecтник-кмeтa нa cтapoпpecтoлния гpaд пpoф. Гeopги Кaмapaшeв и диpeктopa нa Диpeкция „Кyлтypa, тypизъм и мeждyнapoдни дeйнocти“ Нeлинa Цъpoвa.\r\n“Съветниците – примерни, не пропускат заседания на местния парламент“, е друг акцент от ежедневника. 742 решения е приел Великотърновския общински съвет от началото на настоящия мандат до 30 юни тази година по време на 29 заседания. 230 от тях са взети през първото полугодие на 2017 година, се посочва в отчета на председателя на местния парламент Венцислав Спирдонов за този период. Най-многобройни – 53 са тези, които са свързани с разпореждането с общинска собственост.\r\n“Зaдъpжaхa чeтиpимa иpaкчaни в слънчогледова нива  кpaй Никюп“, е тема от трета страница на ежедневника. \r\n“МОН oтпycкa 5000 лeвa нa yчилищe „Бaчo Киpo“зa oбмянa нa oпит в Еcтoния“, четем на страница четвърта в изданието. \r\n“Офицер Борис Бедросов майстори точни копия на средновековни оръжия“, пише на страница пета във всекидневника. На страниците шеста и седма четем: „Д-р Мавроди Калейнски – за лекарското призвание, мироопазващите мисии, децата и политиката“.\r\n“Локо“ (ГО) завърши 1:1 у дома срещу “Поморие“ на старта“ е заглавие, поместено на спортната страница на вестник „Янтра Днес“.\r\n„Градушка като орехи удари Полски Тръмбеш“, е заглавие от първа страница на другия областен ежедневник - “Борба“. Ледени парчета градушка с големината на орех и дори по-големи удари следобeд Полски Тръмбеш. Бурята и поройният дъжд са съборили дървета и са унищожили градините на хората от града, но щетите тепърва ще се изчисляват, каза кметът Георги Чакъров. Най-силна е била градушката в промишлената зона на града, но за щастие, данни за сериозни поражения и пострадали хора няма. „Беше ужасно!“, пише във Фейсбук Елена Георгиева от Полски Тръмбеш, която е качила 9 снимки от пораженията на градушката в дома й.\r\nХванаха четирима мигранти от Ирак в нивята край Никюп“, е друга тема от ежедневника. Четирима мигранти от Ирак на възраст от 18 до 35 г. са заловени в понеделник вечерта в слънчогледова нива край Никюп. Сигналът бил подаден около 20,30 часа в полицията от пътуващи с автомобил, които не спрели на съмнителни стопаджии. След сигнала за съмнителните мъже в района на античния римски град Никополис ад Иструм незабавно били предприети заградителни мероприятия с участието на служители от ОД МВР – В. Търново, РУ В. Търново и пожарната. Час по-късно мъжете без документи били задържани в слънчогледова нива.\r\n“Участниците във фолклорния фестивал затрупаха общината с дарове“, “Отчуждават частни имоти заради нов мост към Шемшево“, “Изселеното село Бара трябвало да свърже Павликени и Бяла черква в град Бачо Киро“ и “Военният университет с рекорден брой кандидати“, са други заглавия от страниците на всекидневника.\r\n“Късен гол лиши “железничарите“ от победен старт в първенството“, “Стадион “Ивайло“ вече и със зала за пресконференции“ и “Писта “Велико Търново 2017“ остава в старата столица“, са акцентите от спортната страница на изданието.", "date": "2017.07.26", "title": "Преглед на основните теми във великотърновския печат"}
{"url": "http://www.focus-news.net/news/2017/07/26/2419481/blagoevgrad-obshtina-bansko-podgotvya-tarzhestveno-otbelyazvane-na-114-ta-godishnina-ot-ilindensko-preobrazhenskoto-vastanie.html", "text": "Община Банско ще отбележи тържествено 114-та годишнина на Илинденско-Преображенското въстание на 30 юли. Това съобщиха от пресцентъра на Общината. В  неделния преди обед, от 10:00 часа, в черквата „Света Троица” ще бъде отслужена панихида за загиналите. На паметника „Банско помни героите”, в 10:30 часа, ще бъдат положени венци и цветя в знак на почит и признателност.\r\nПразникът ще продължи със събор в местността „Мъртва поляна” от 11:30 ч. с участието на Мария и Магдалена Филатови, както и фолклорни групи към Читалище „Никола Вапцаров” – град Банско.\r\nЗа всички жители и гости на града, желаещи да станат част от събора и да отбележат годишнината от Въстанието, е организирано извозване от улица „България”.", "date": "2017.07.26", "title": "Благоевград: Община Банско подготвя тържествено отбелязване на 114-та годишнина от Илинденско-Преображенското въстание"}
{"url": "http://www.focus-news.net/news/2017/07/26/2419484/smolyan-v-okrazhniya-sad-shte-bade-gledano-delo-sreshtu-upravitel-na-druzhestvo-za-nezakonno-prisvoyavane-na-nad-80-000-leva.html", "text": "В Окръжен съд – Смолян  ще бъде гледано от 10.00 часа дело срещу управител на дружество, по обвинителен акт, внесен от Окръжна прокуратура – Смолян, за обсебване в особено големи размери, представляващо особено тежък случай, съобщиха от съда. Смолянската окръжна прокуратура обвинява управителя на фирмата с инициали Н. Р. К. в това, че в  Смолян,  в периода от 10 юли 2010 г. до 15 януари 2012 г., на неустановени дати, като Управител на дружество „Форест Нук Мениджмънд”ООД, при условията на продължавано престъпление, като деянията по т. I – т. XX осъществяват поотделно един  и същи състав  по чл.206, ал.1, от НК и са извършени през непродължителни периоди от време, при една и съща обстановка и при  еднородност на  вината, при което последващите се явяват от обективна и субективна страна продължение на  предшестващите, противозаконно присвоил чужди движими вещи, които вещи пазел, като управител на дружество, което било избрано за управител на етажната собственост на апартхотел в зона Райковски ливади, к. к. Пампорово, съгласно решение на общото събрание на собствениците от 10 юли 2010 г., прието с Протокол от същата дата / лист 10 т.8 /. Общата стойност на присвоените  чужди движими вещи  на всички собственици възлиза на 82 326. 63 лева, като обсебването е в особено големи размери и представлява особено тежък случай. Поради това Смолянска окръжна прокуратура внася настоящия обвинителен акт в Смолянския окръжен съд за образуване на съдебно производство.", "date": "2017.07.26", "title": "Смолян: В Окръжния съд  ще бъде гледано дело срещу управител на дружество, за незаконно присвояване на над 80 000 лева"}
{"url": "http://www.focus-news.net/news/2017/07/26/2419482/dobrich-chetiri-pozhara-sa-registrirani-prez-poslednoto-denonoshtie-na-teritoriyata-na-oblastta-edin-ot-tyah-e-bil-po-vreme-na-prolivniya-dazhd-snoshti.html", "text": "Четири пожара са регистрирани през последното денонощие на територията на областта, един от тях е бил по време на проливния дъжд снощи в Добрич. Това съобщи комисар Дарин Димитров, директор на Регионална дирекция „Пожарна безопасност и защита на населението“ в Добрич, предаде кореспондент на Радио „Фокус” – Варна. Снощи между 21.00 и 21.30 часа в Добрич се разви гръмотевична буря, придружена с пороен дъжд. Вследствие на това е имало регистрирани 19 случая на паднали дървета и клони по пътното платно, което е затруднило движението на автомобили за кратко. Всички те вече са отстранени. Пожарът по време на бурята е възникнал в апартамент на 8-ия етаж на жилищен блок вследствие на късо съединение. Няма пострадали граждани. Отводнявани са и две мазета в Добрич. Няма данни за подобна усложнена обстановка в други части на областта. Комисар Дарин Димитров посочи, че в сравнение с миналата година до момента в рамките на жътвената кампания има по-малко регистрирани случаи на пожари. \r\nОт началото на жътвата в Добричка област са възникнали 4 пожара в масиви със земеделска продукция. Горели са на четири места 200 дка, 9 дка, 18 дка и 50 дка. За момента регистрираните загуби са по-малко. Причините за пожара са различни – горяла е земеделска техника, небрежност от страна на граждани, образувано е едно досъдебно производство, тъй като има съмнение за умисъл. \r\nЖулиета НИКОЛОВА", "date": "2017.07.26", "title": "Добрич: Четири пожара са регистрирани през последното денонощие на територията на областта, един от тях е бил по време на проливния дъжд снощи"}
{"url": "http://www.focus-news.net/news/2017/07/26/2419485/pregled-na-osnovnite-temi-vav-varnenskiya-pechat.html", "text": "„Пик на сделките с нежилищни имоти, ползвани за живеене“, е заглавие то първа страница в днешния брой на варненския вестник „Черно море“. Нежилищните имоти, „подходящи за живеене“, стават все по-търсени в черноморските региони в България, показва анализ на сайта Imoti.net на базата на данни от брокери. Гаражи, складове, таванс- ки помещения, сутерени, партерни помещения, стари фабрики, училища и други подобни се купуват усилено с цел живеене. Тази тенденция се наблюдава най-вече по Северното Черноморие, стана ясно по време на дискусия на Imoti.net във Варна. \r\nНа стр. 2 в броя де публикувано интервю с д-р Дочка Михайлова, директор на РЗИ, във връзка с повишената общата алфа активност в чешмите на 3 селища. Според д-р Дочка Михайлова проблем с питейната вода на Варна и областта няма и гражданите могат да бъдат спокойни. \r\n„Тестват полски електроавтобус във Варна“, е друго заглавие в броя. Електроавтобус на полска фирма ще вози пътници по различни линии на „Градски транспорт” във Варна. Превозното средство е пристигнало на 21 юли и се очаква да бъде тествано при различни условия и терени в целия град до края на месеца. Ако преценката след теста покаже, че този вид возило е по-рентабилно от тези на дизеловите, то ще се вмести в трафика на морската столица – каза шефът на общинската фирма Злати Златев. \r\n„Уникален ветроход ще изследва Черно море за отпадъци“, е друго заглавие в броя. От 5 до 14 август у нас ще доплава световноизвестният ветроходен кораб Rainbow Warrior на екоорганизацията “Грийнпийс”. Уникалният плавателен съд ще акостира на пристанищата в Бургас и Варна, като в дните на престоя си в двата града, съответно на 5 – 6 и на 12 – 13 август, ще бъде отворен за посетители, съобщават от централата на световната организация. \r\nВ изданието е публикувана информация и във връзка с дарение – едно от бойните знамена – участник в походите на Гарибалди, ще бъде подарено на Музея на Възраждането във Варна. На 27 юли от 16.00 ч. в сградата на ул.” Л. Заменхоф” № 21 почетният консул на Италия г-н Антонио Таркуинио ще връчи дарение „Гарибалдийско знаме“. \r\n„Театралният фестивал “Варненско лято” получи престижно европейско отличие“, информира вестникът. Авторитетно жури от Европейската асоциация на фестивалите (EFFE) е селектирало Международния театрален фестивал „Варненско лято“ сред 26-те лауреата, които са избрани сред 715-те носители на лейбъла на Асоциацията за техния значим принос и ролите им в изкуствата и в обществото. Отличието за нашия фестивал ще бъде присъдено на престижна церемония в Брюксел по вре- ме на Arts Festivals Salon, организиран от Центъра за изящни изкуства – BOZAR на 18 септември.", "date": "2017.07.26", "title": "Преглед на основните теми във варненския печат"}
{"url": "http://www.focus-news.net/news/2017/07/26/2419468/plovdiv-ochakva-se-prokuraturata-da-vnese-v-sada-iskane-za-postoyanna-myarka-za-neotklonenie-na-shestimata-zadarzhani-za-trafik-na-migranti-na-avtomagistrala-trakiya-kray-grada.html", "text": "Очаква се прокуратурата да внесе в съда искане за налагане на постоянна мярка за неотклонение на шестимата задържани за трафик на мигранти на автомагистрала „Тракия” край Пловдив. Това съобщи за Радио „Фокус”-Пловдив районният прокурор Гергана Мутафова. Днес изтича срокът на 72-часовата мярка за неотклонение, наложена им от прокуратурата. Все още не е ясно за колко от лицата ще се иска „задържане под стража“. Шестимата са привлечени като обвиняеми за подпомагане на бежанци. В престъпната група е и бившата барета Николай Д., който е напуснал системата още през 1988 година. По време на акцията на полицията по залавянето им неговата кола е включила звукови и светлинни сигнализации, които имитират тези на полицията, като се е надявал да не бъде спрян. \r\nЗа ръководител на групата се счита Калина И., на 37 години от Хасково. Сред задържаните е и още една жена – Анелия В., за която се знае, че е била кандидат за кмет в Харманли. По данни на Прокуратурата трафикантите са превозвали бежанци от Турция за Сърбия срещу сумата от 500 до 1000 евро на човек.\r\nАко заловените бъдат признати за виновни ги заплашва от 1 до 6 години затвор, глоба от 5 до 20 хиляди лева и конфискуване на автомобилите, с които са превозвани чужденците.\r\nПрокуратурата ще иска най-тежката мярка за неотклонение” Задържане под стража”.\r\nЦветана ТОНЧЕВА", "date": "2017.07.26", "title": "Пловдив: Очаква се прокуратурата да внесе в съда искане за постоянна мярка за неотклонение на шестимата задържани за трафик на мигранти на автомагистрала „Тракия” край града"}
{"url": "http://www.focus-news.net/news/2017/07/26/2419463/kristian-kern-chlenstvoto-na-turtsiya-v-es-e-nevazmozhno-mitnicheskiyat-sayuz-zavisi-ot-spazvaneto-na-usloviyata-za-pravova-darzhava.html", "text": "Канцлерът на Австрия Кристиан Керн коментира отношенията на ЕС с Турция в интервю за германския вестник „Франкфуртер Алгемайне Цайтунг”, предаде информационната агенция Догу хабер ажансъ (ДХА). „Пълноправното членство на Анкара в ЕС е категорично немислимо. Що е отнася до разширяване обхвата на Митническия съюз; това е възможно, но единствено ако Турция изпълни категоричните правила за строга правова държава. Докато продължават да се водят съдебни дела срещу работещите във вестник „Джумхуриет”, или бъдат осъждани на дълги години затвор опозиционни депутати, като Енис Бербероглу; въпросът за евентуално разширяване на Митническия съюз просто остава безпредметен.”, обяснява още Кристиан Керн, цитиран от ДХА.Георги Димов", "date": "2017.07.26", "title": "Кристиан Керн: Членството на Турция в ЕС е невъзможно; Митническият съюз зависи от спазването на условията за правова държава"}
{"url": "http://www.focus-news.net/news/2017/07/26/2419489/pazardzhik-gradushka-s-golemina-na-oreh-e-padnala-v-rayona-na-selo-panagyurski-kolonii.html", "text": "Градушка с големина на орех е паднала в района на село Панагюрски колонии късно вчера, каза за Радио „Фокус” – Пазарджик кметът на селото Петко Стоев. „Наистина, градушката беше силна и с немалки размери на ледените късове, но засега няма информация да са нанесени сериозни поражения. До момента никой от жителите на селото не се е оплакал, няма ударени автомобили или наранени хора. Единствено на места са унищожени част от насажденията в частните дворове”, допълни кметът. Той уточни, че в района на Панагюрски колонии няма никакви земеделски площи. „В тази насока нямаме загуби и това не ни притеснява, а и в планината е нормално да се случват такива неща”, коментира Стоев.\r\nТеодора ДИМИТРОВА", "date": "2017.07.26", "title": "Пазарджик: Градушка с големина на орех е паднала в района на село Панагюрски колонии"}
{"url": "http://www.focus-news.net/news/2017/07/26/2419487/reuters-protivnitsite-na-nikolas-maduro-zapochvat-dvudnevna-natsionalna-stachka.html", "text": "В сряда противниците на президента Николас Мадуро започват двудневна национална стачка в опит да го принудят да се откаже от провеждането на избори за Конгрес през почивните дни, които – съгласно думите им, ще институционализират автокрацията във Венецуела, предава Reuters.\r\n„От шест часа утре ще парализираме тази страна. Ще покажем на Николас Мадуро и неговата група, че няма любов за тях никъде във Венецуела или по света“, заяви един от депутатите от опозицията в навечерието на стачката.\r\nОпозицията, която има огромна подкрепа след години, прекарани в сянката на Социалистическата партия по време на управлението на предшественика на Мадуро Уго Чавес, твърди, че планираното Учредително събрание е фарс, предназначен само да задържи Мадуро на власт.Тереза Герова", "date": "2017.07.26", "title": "Reuters: Противниците на Николас Мадуро започват двудневна национална стачка"}
{"url": "http://www.focus-news.net/news/2017/07/26/2419490/georgi-gyokov-bsp-promenite-v-kodeksa-na-truda-ne-reshavat-problemite-s-neizplateni-zaplati-dokray.html", "text": "Промените в Кодекса на труда не решават проблемите с неизплатени заплати докрай. Това каза народният представител от ПГ на „БСП за България“ Георги Гьоков по време на дебатите по промените в Кодекса на труда на първо четене, предаде репортер на Агенция „Фокус“.  Той отчете, че индустрията в България реализира големи печалби, а в същото време плаща най-малките заплати в ЕС. По думите му хора не получават заплати, независимо, че са изпълнявали трудовите си задължения. „ПГ на „БСП за България“ предложи създаването на Временната комисия за проучването на случаите на неизплатените заплати. По време на работата си членовете на комисията се обединиха около това на база на идентифицирани проблеми в действащото законодателство да предложат законодателни инициативи, които да намалят случаите на неизплатени заплати“, коментира Гьоков. Според него законопроектът е в отговор на негативно явление – неизплатени работни възнаграждения. Той заяви, че „БСП за България“ ще подкрепи тези предложения, защото са добри и са настоявали за тях. „Настояваха за тях синдикатите и омбудсманът“, посочи Гьоков и попита дали резултатът, който се иска, ще бъде постигнат с този законопроект. Според него промените в Кодекса на труда не прекратяват практиката собствеността на фирмите да се прехвърля при натрупани задължения към работниците. \r\nДеница КИТАНОВА", "date": "2017.07.26", "title": "Георги Гьоков, БСП: Промените в Кодекса на труда не решават проблемите с неизплатени заплати докрай"}
{"url": "http://www.focus-news.net/news/2017/07/26/2419447/zhelyo-boychev-bsp-za-balgariya-anketnata-komisiya-za-ndk-izvede-nayave-frapirashti-narusheniya-ne-se-stigna-obache-do-otgovora-dali-i-koy-e-uprazhnyaval-natisk-na-borshosh.html", "text": "Анкетната комисия за НДК изведе наяве данни за фрапиращи нарушения, не се стигна обаче до отговорите на някои генерални въпроси като дали и кой е упражнявал натиск на бившия директор Мирослав Боршош. Това каза в сутрешния блок „Добро утро, България“ на Радио „Фокус“ зам.-председателят на ПГ на „БСП за България“ и член на временната анкетна комисия за НДК Жельо Бойчев. По думите му работата на комисията е разкрила размера на хаоса в управлението на НДК, но сега предстои компетентните органи да си свършат работата. \r\n„Дали е оказван натиск? Знаете, че имаше такива твърдения, но те останаха да висят във въздуха. Мирослав Боршош си позволи да не дойде на изслушване в комисията, въпреки че беше единственият, който беше поканен, и не се яви. Не успяхме да получим отговор на въпроса кой и защо му е оказвал натиск. Не беше прието и предложението на БСП за изслушване на министър-председателя Бойко Борисов. В крайна сметка следейки хронологията и промяната на отговорниците за НДК от Министерството на културата и Вежди Рашидов, и Томислав Дончев, после - към Лиляна Павлова и обратно, към Министерство на културата, оставаме с впечатлението, че човекът, който има цялата информация е Борисов. След като Боршош беше уволнен от Лиляна Павлова, припомням, че именно Борисов го върна на поста и то с аргумента, че са изяснени редица въпроси за НДК. Съвсем нормално беше ние да поискаме да каже, като човек, стоящ най-високо в изпълнителната власт, какво му е отношението към случващото се в НДК“, каза той. \r\nЖельо Бойчев добави, че целта на комисията за НДК в Народното събрание е окончателно да се сложи край на модела на управление на дружества като НДК и именно заради това БСП е внесла предложение срокът за работата на временната парламентарна комисия да бъде удължен.", "date": "2017.07.26", "title": "Жельо Бойчев, „БСП за България“: Анкетната комисия за НДК изведе наяве фрапиращи нарушения, не се стигна обаче до отговора дали и кой е упражнявал натиск на Боршош"}
{"url": "http://www.focus-news.net/news/2017/07/26/2419491/veliko-tarnovo-na-nyakolko-signala-za-navodneni-patishta-i-kanali-i-za-opasno-nadvisnali-predmeti-sa-reagirali-pozharnikarite-v-oblastta.html", "text": "На няколко сигнала за необходимост от отводняване на пътища и канали и отстраняване на опасно надвиснали предмети са реагирали пожарникарите в област Велико Търново през изминалото денонощие. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Екип на районната служба във Велико Търново е обезопасил билборд на бул. „България“ в областния град. Те са отстранили паднала част от съоръжението. На сигнал за опасно надвиснало дърво на ул. „Славянска“ в Горна Оряховица е реагирала местната служба. Извършено е и отводняване на ул. „Индустриална“ в град Полски Тръмбеш. Дежурният екип е разчистил затлачените решетки на отводнителни канали. В село Раданово също е отводняван канал.\r\nТази нощ, в 02.14 часа, е получен сигнал за пожар в апартамент на ул. „Зеленка“ във Велико Търново. Причините за инцидента са в процес на установяване. Унищожени са  мебели, бяла и черна техника и са опушени 200 кв. м стени. Пожарникарите са спасили от пламъците съседни четири апартаменти. Извършена е евакуация на собствениците на кооперацията.\r\nНадежда КРЪСТЕВА", "date": "2017.07.26", "title": "Велико Търново: На няколко сигнала за наводнени пътища и канали и за  опасно надвиснали предмети са реагирали пожарникарите в областта"}
{"url": "http://www.focus-news.net/news/2017/07/26/2419492/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Освен предполагаемата джихадитска Линда от Саксония, в иракския Мосул са задържани още три германки, подпомагали близкоизточната радикална групировка „Ислямска държава“, съобщава националният ежедневник Die Frankfurter Allgemeine Zeitung. Те са от федералните провинции Баден-Вюртемберг и Северен Рейн-Вестфалия, сочат медийни доклади. Източници от кръговете по сигурността разясниха, че става въпрос за жена с марокански произход и нейната пораснала дъщеря, а също и жена, родена в Чечения. И четирите предполагаеми поддръжнички на „Ислямска държава“ се намират в затвор в Багдад. Властите в Берлин полагат усилия, за да ги върнат в Германия, където вероятно ще бъдат подведени под отговорност.\r\n*** Това вероятно щеше да е шанс да бъде преодоляна пропастта между Турция и ЕС - или поне се предотврати  превръщането й в истинска бездна. Въпреки това, след посещението на турския външен министър Мевлют Чавушоглу и министър по европейските въпроси Омер Челик в Брюксел е повече от ясно: правителството в Анкара не желае да се разкае в спора с ЕС. А политиците на Общността  държат на позициите си, особено по отношение на ситуацията с човешките права в Турция, коментира германското издание Der Spiegel. \r\nСрещата в Брюксел е преминала с \"честен, открит и конструктивен диалог\", заяви върховният представител на ЕС по въпросите на външните работи и политиката на сигурност Федерика Могерини. В „превод“ това означава, че двете страни в преговорите са изложили мненията си. Пред журналистите обаче бе казано, че Брюксел е настоял да види „конкретни стъпки в областта на върховенството на закона, правата на човека, демокрацията, свободата на медиите\" в Турция. Те трябва да бъдат приложени и към активистите за човешки права. „Заявленията не са достатъчни“, подчерта Могерини.\r\nПо казуса със задържаните в Турция кореспондент на вестник „Ди Велт“ Дениз Юджел и активиста за човешки права Петер Щойднер няма и признак за постигане на решение. Анкара няма проблем с опозиционните политици, но някои от тях, които подкрепят терористични организации – като „Работническата партия на Кюрдистан“ (ПКК), трябва да бъдат прецизно разграничавани, подчерта Челик. \r\nИзглежда, че същият метод се прилага и за преценка на пресата. Има „истински журналисти“ и „псевдожурналисти, които помагат на терористите“, е позицоята на Анкара. \r\nГерманското правителство вижда това съвсем различен начин: външният министър Зигмар Габриел (ГСДП) говори за \"абсурдни обвинения в терористична пропаганда, които да служат като заглушител на какъвто и да е критичен глас в Турция“.\r\n*** Продължителните проливни дъждове, които обхванаха редица региони на Германия, доведоха до тежки наводнения в няколко федерални провинции, съобщава изданието Focus. \r\nОсобено тежка е ситуацията в южната част на Долна Саксония и Северна Тюрингия, където са отчетени необичайно високи стойности на валежите. Само в рамките на последните 24 часа са паднали между 60 и 90 литра на квадратен метър. Засегнати от водата са къщи и улици.\r\nВ областите Холцминден и Хамелн-Пирмонт силните дъждове предизвикаха наводнения. Съобщава се за прелели реки и блокирани пътища. От Регионалния център за управление уточниха, че само до рано сутринта в сряда са се отзовали на 50 сигнала. „Водата продължава да се покачва. За 24 часа дъждът е без прекъсване“, обясни служител на центъра. \r\nВ провинция Бранденбург мъж е в критично състояние, след като автомобилът му е бил изтласкан от магистрала от придошлата вода. \r\nСиноптиците предупреждават, че обилните превалявания ще продължат и в следващите няколко дни.\r\n*** Фрауке Петри, Марин Льо Пен, Беата Шидло и още много други - навсякъде в Европа представителки на нежния пол застават начело на десните популистки партии. Къде изчезнаха мъжете през XXI век? Германският национален ежедневник Die Zeit се опитва да намери отговор на този въпрос.\r\nПреди около пет години американският журналист Хана Розин публикува книга, която бе подложена на ожесточена критика. Заглавието й е \"Краят на мъжете\", а мотото, под което бе рекламирана - \"XXI век е женски\", дързък стил, който опъна нервите на мнозина - както в Съединените американски щати, така и извън пределите им. \r\nСпоред авторката сме свидетели на времена, в които жените непрекъснато научават нови професии, работят със спиращо дъха темпо, поемат нови роли и задачи, които по-рано никой не е предвиждал за тях. В тази променена ситуация мъжете често просто си стоят: изненадани и объркани. Книгата описва един свят, в който \"за първи път в историята жените надминаха мъжете в много отношения\",\r\nМарин Льо Пен със сигурност е една от тези жени, дори и да не е спомената от Розин. През 2011 г., една година преди публикуването на книгата, тя буквално детронира баща си Жан-Мари льо Пен от върха на \"Национален фронт\" и застана начело на френската дясна популистка партия - като истинска първа дама, разбира се. Старецът просто не се вписваше във времето. Той споделяше радикални възгледи и все по-често си навличаше гнева с антисемитските си изявления и отричането на Холокоста. \r\nТогава 42-годишна, Марин Льо Пен имаше по-прагматични цели - да подмлади и обнови партията. Изглежда мечтите й са се сбъднали, след като на последните избори за държавен глава във Франция тя успя да събере подкрепата на една трета от гласоподавателите в страната. При това - с опонент от ранга на Еманюел Макрон, който успя да спре Марин Льо Пен по средата на пътя й към любовта на френските граждани. Засега.\r\nФрауке Петри също е една от тези жени. След като през 2015 г. тя бе избрана заедно с Йорг Мойтен за говорител на \"Алтернатива за Германия\", тя се запъти стремглаво нагоре към върха. Доказателството за успеха й може да се види с просто око по улиците на германските градове. Ако Мойтен се появи някъде из ъглите им, едва ли някой би разпознал кой всъщност е той. Но Петри, въпреки слабите й шансове за добро представяне на предстоящите избори за федерален парламент, и до ден днешен е разпознаваемото лице на германските десни популисти. И никой не вижда в това нещо странно. \r\nВ редиците на \"Алтернатива за Германия\" има още една от онези жени, които Розин описва в книгата си. Това е Алис Вайдел, новият водещ кандидат на дясната партия. \r\nПримери за тази порода жени обаче може да бъдат намерени и в редица други европейски държави. В Полша това е министър-председателят Беата Шидло, в Норвегия - лидерът на \"Партия на прогреса\" Сив Йенсен. И да не забравяме дългогодишния председател на Датската народна партия - Пиа Кярсгаард. \r\nИмат ли жените принос за промяната вдясно на политическия спектър през последните години? Дали са дори по-добрите носители на концепцията за десен популизъм, отколкото мъжете? И има ли това нещо общо с феминизма? Дали Льо Пен, Петри и Вайдел са определени като феминисти противно на волята им?\r\nЕдно нещо е сигурно. С възхода на жените в десните популистки партии, политиката им вече е различна от тази, която се наблюдаваше в миналото. По-рано подобни политически структури бяха представлявани само и единствено от мъже, и влиянието им в обществото бе по-скоро незначително, отколкото заплашително. През последните години, в които нежният пол бавно, но уверено \"узурпира\" лидерските позиции в тези партии, десният популизъм придоби по-съвременна, женствена визия - и това, което е по-важно - повече избиратели. \r\nВ днешно време десният популизъм е изчистен от своята строгост. Нещо повече - той е представен като майчина грижа, като едно движение, което не подклажда насилие, а се бори единствено за деглобализацията. Войнственият имидж отдавна е изоставен в миналото, за да отстъпи място на гражданската визия. Тези партии, водени от жени, идват от центъра на обществото и искат да останат в центъра на обществото - говорейки тъкмо на неговия език.\r\n***", "date": "2017.07.26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/26/2419478/georgi-gyokov-bsp-s-klas-prosluzheno-vreme-da-se-zashtityat-i-rabotnitsi-i-rabotodateli-upravlyavashtite-nyamat-sotsialna-chuvstvitelnost.html", "text": "Тристранният съвет трябва да реши за клас „Прослужено време” – така че да защити и работници, и работодатели. Това заяви пред БНТ народният представител от ПГ на „БСП за България” Георги Гьоков, съобщиха от пресцентъра на партията. Гьоков подчерта, че левицата е против отпадането на класа. Според него то би било несправедливо – класът отразява опита на работещите в определената сфера. Гьоков изтъкна, че не случайно и в редица страни в Европа също има подобен клас. Депутатът от левицата заяви, че при подобни спорове, често е задаван въпросът: „Човек кой би предпочел да го оперира – хирург, идващ предишния ден от университетската скамейка или такъв- с 20 години трудов стаж?”. Гьоков бе категоричен, че това не трябва да пречи да се обръща особено внимание на младите, да им се дава път за развитие. „За по-квалифицираните също трябва да има изражение в заплащането им. Работодателите и сега имат възможност да отличават хората с по-висока квалификация, както и да не заплащат клас „Прослужено време”, ако не е в същата сфера, в която работи съответният работник”, обясни той.\r\nГеорги Гьоков заяви, че е изумен от тона, който е бил зададен по време на разговорите между синдикати, работодатели и правителство. „Проблемът може да бъде решен само в Националния съвет за тристранно сътрудничество и там е мястото за обсъждане, а не в медиите”, коментира той. Според него, държавата трябва да играе балансираща роля за защита на интересите както на работниците, така и на работодателите.\r\nГеорги Гьоков обясни, че въпросът за клас „Прослужено време” не е бил на дневен ред и е повдигнат непредизвикан от нищо, точно сега, за затъмняване на по-големи проблеми - кражбите в НДК, случаите на побой над бременни жени, лекари, нотариуси, журналисти.  По думите му тези случаи ни карат да се питаме- в каква държава живеем. „Остро осъждаме такива действия и обществото ни трябва да бъде непримиримо към тях”, заяви той. Според него  много от тези случаи се дължат на това, че една част от българското общество е социално изключена, заради начина й на живот, доходите, които получава, изпадането под прага на бедността. „Действията на институциите в такива случаи трябва да са продиктувани от законността”, подчерта Гьоков. Според него има хора, които се чувстват безнаказани и над закона и това, че законите не се прилагат с една и съща сила към всички, не дава добра перспектива  за спазването им.\r\nНа въпрос за политиките спрямо младите хора, които не работят и не искат да работят, Гьоков обясни, че програмите, които се изпълняват с национални и с европейски средства за преодоляване на безработицата и социалното изключване, са полезни. „Трябва  да обхванем проблема от самото начало – образованието. Всички български деца трябва да имат достъп до образование, да могат да получат професионална квалификация и да се развиват в живота и трудовата дейност след като завършат. Без това няма да имаме значими успехи, колкото и пари да похарчим”, обясни той.\r\nПо думите му колкото и много пари да се отделят за социална дейност, те изглеждат все по-малко и у българина остава чувство за несправедливо разпределение. „Необходим е сериозен и цялостен поглед върху социалната политика. Управляващите в последните 8 години показаха, че нямат социална чувствителност. Въпреки всичките средства и програми, те не успяват да постигнат необходимия ефект”, каза още Георги Гьоков.", "date": "2017.07.26", "title": "Георги Гьоков, БСП: С клас „Прослужено време” да се защитят и работници, и работодатели – управляващите нямат социална чувствителност"}
{"url": "http://www.focus-news.net/news/2017/07/26/2419475/ekathimerini-gratskoto-pravitelstvo-obyavi-speshen-targ-za-remonta-na-glavnoto-pristanishte-na-zasegnatiya-ot-zemetresenie-ostrov-kos.html", "text": "Правителството на Гърция обяви спешен търг за ремонт на главното пристанище на остров Кос, което бе поразено от силното земетресение с магнитуд от 6,6 по скалата на Рихтер от миналата седмица, съобщава електронното издание Ekathimerini.\r\nЦелта е до средата на август основното пристанище на острова отново да заработи. „Решихме, че в първата фаза ще ремонтираме една част от пристанището - тази с по-малкото щети, за да могат корабите да се прибират и да предават доставките си“, поясни генералният секретар на Министерството на инфраструктурата Гьоргос Дедес. За тази цел финансовото министерство вече одобри отпускането на 400 евро. \r\nВ същото време държавните инженери продължават инспекциите си на сгради на острова. Училищата, болниците и други правителствени сгради не са повредени в резултат на труса, увери Дедес.Тереза Герова", "date": "2017.07.26", "title": "Ekathimerini: Гръцкото правителство обяви спешен търг за ремонта на главното пристанище на засегнатия от земетресение остров Кос"}
{"url": "http://www.focus-news.net/news/2017/07/26/2419488/d-r-daniela-daritkova-gerb-prof-kamen-plochev-e-figura-koyato-mozhe-da-vnese-promyana-v-nachina-na-funktsionirane-na-nzok.html", "text": "Проф. Камен Плочев е фигура, която може да внесе промяна в начина на функциониране на НЗОК. Това каза председателят на Здравна комисия и депутат от ГЕРБ д-р Даниела Дариткова в предаването „Денят започва“ по БНТ във връзка с избора на председател на Националната здравноосигурителна каса (НЗОК). „Съгласно процедурата, която е определена в Закона за здравното осигуряване и приета от Народното събрание, трябваше да бъдат представени кандидати от различните парламентарни групи. Постъпи предложение само от парламентарната група на ГЕРБ и „Обединени патриоти“ за кандидатурата на проф. Камен Плочев. Ние смятаме, че той е фигура, която може да внесе промяна в начина на функциониране на НЗОК. На нас ни е ясно, че принципите и правилата ги определя законодателят, определя ги нормативната уредба, но все пак проф. Плочев е човек с доказан академичен опит в сферата, в която е практикувал години наред, с доказани организационни качества, и той ще бъде един добър управленец“, коментира Дариткова. \r\nТя отбеляза също и, че се работи по въвеждането на здравна информационна система. По думите й това ще става поетапно, като първо ще се започне с въвеждането на електронна рецепта и електронно направление, което да оформи бъдещия електронен здравен картон на пациентите в България. Според Дариткова електронната система ще позволи и да се наблюдават средствата в Касата.", "date": "2017.07.26", "title": "Д-р Даниела Дариткова, ГЕРБ: Проф. Камен Плочев е фигура, която може да внесе промяна в начина на функциониране на НЗОК"}
{"url": "http://www.focus-news.net/news/2017/07/26/2419497/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-yuli.html", "text": "„Софийска вода” временно ще прекъсне водоснабдяването в някои части на столицата на 27 юли, съобщиха от дружеството. В четвъртък във връзка с подмяна на сградно водопроводно отклонение на бул. „Княз Александър Дондуков“ Център се налага спиране на водоподаването от 9:00 до 19:00 часа на клиентите на „Софийска вода”, живеещи в района на: бул. „Княз Александър Дондуков“ от бул. „Васил Левски“, до ул. „Злетово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Княз Александър Дондуков“ №105.\r\nВ четвъртък във връзка с ремонт на уличен водопровод в жк. „Малинова долина“ се налага спиране на водоподаването от 10:00 до 20:00 часа на клиентите на „Софийска вода”, живеещи в жк. „Малинова долина“ на бул. „Симеоновско шосе“ от №87 до №93. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 27.\r\nВ четвъртък във връзка с изграждане на сградни водопроводни отклонения на ул. „Деспот Слав“ и ул. „Народен певец“ жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Деспот Слав“ от пл. „Знаме на мира“ до ул. „Плевен“; ул. „Народен певец“, по ул. „Кота 1050“ от ул. „Преки път“ до ул. „Иван Сусанин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Народен певец“ ъгъла с пл. „Знаме на мира“; ул. „Деспот Слав“ ъгъла с ул. „Плевен“.\r\nВ четвъртък във връзка с подмяна на пожарни хидранти на бул. „Мадрид“ и ул. „Марица“ кв. „Подуене“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: бул. „Ген. Данаил Николаев“, бул. „Мадрид“, ул. „Алеко Константинов“ и гара Подуене;  по ул. „Мърфи“ от ул. „Русалка“ до бул. „Мадрид“;  по бул. „Мадрид“ от бул. „Евлоги и Христо Георгиеви“ до ул. „Алеко Константинов“;  по ул. „Франсис Де Пресансе“ от ул. „Мърфи“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мадрид“ №58 и №18.", "date": "2017.07.26", "title": "„Софийска вода” временно ще прекъсне водоснабдяването в някои части на столицата на 27 юли"}
{"url": "http://www.focus-news.net/news/2017/07/26/2419498/pazardzhik-gradushki-sa-registrirani-v-rayonite-na-panagyurishte-i-lesichovo-prez-poslednoto-denonoshtie.html", "text": "В област Пазарджик през последното денонощие са регистрирани градушки в районите на Панагюрище и Лесичово, каза за Радио „Фокус” – Пазарджик дежурният в Хидрометеорологичната станция в село Ивайло. Той уточни, в Панагюрище ледените късове са били с големината на лешник, а в Лесичово – по-малки. „Валежи също е имало основно в тези части на региона, като в Панагюрище са отчетени 28,4 литра на квадратен метър, а в Лесичово – 33,5 литра. Валежи са отчетени и в Стрелча, но там количеството е малко – 6 литра на квадратен метър”, допълни дежурният в Хидрометеорологичната станция.\r\nТеодора ДИМИТРОВА", "date": "2017.07.26", "title": "Пазарджик: Градушки са регистрирани в районите на Панагюрище и Лесичово през последното денонощие"}
{"url": "http://www.focus-news.net/news/2017/07/26/2419499/stolichni-politsai-zadarzhaha-trima-mazhe-za-samorazprava-na-patya-v-zhk-lyulin.html", "text": "Столични полицаи задържаха трима мъже за саморазправа на пътя. Инцидентът е станал снощи, около 20.30 часа след тунела на ж.к. „Люлин”, съобщиха от пресцентъра на МВР. Сигнал за възникнало спречкване след лек пътен инцидент бил подаден в полицията снощи около 20.30 часа. По първоначални данни, водач на лек автомобил спрял на червен сигнал на светофара след тунела на ж.к. „Люлин”, когато усетил лек удар отзад от друг автомобил. Шофьорът на ударената кола слязъл да провери какво се случва  и тогава  бил нападнат от водача на втората кола. Двама мъже, намиращи се в близост до произшествието, също се включили в побоя. На място незабавно били изпратени екипи на полицията и спешна помощ. Пострадалият бил транспортиран в болнично заведение за оказване на медицинска помощ, прегледан и освободен. Тримата нападатели са задържани в Девето Районно управление „Полиция” с мярка за 24 часа. \r\nПредстои в рамките на образуваното досъдебно производство, под надзора на Софийска районна прокуратура, да бъдат изяснени всички факти и обстоятелства около случилото се.", "date": "2017.07.26", "title": "Столични полицаи задържаха трима мъже за саморазправа на пътя в ж.к. „Люлин”"}
{"url": "http://www.focus-news.net/news/2017/07/26/2419494/mevlyut-chavushoglu-dialogat-s-es-tryabva-da-prodalzhi-vapreki-neuspehite.html", "text": "Министърът на външните работи на Турция Мевлют Чавушоглу подчерта, че диалогът между Брюксел и Анкара трябва да продължи, въпреки някои неуспехи в разговорите досега, пише вестник Daily Sabah. \r\nГоворейки в рамките на пресконференция, последвала разговорите на високо ниво в белгийската столица, Чавушоглу отбеляза, че въпреки липсата на разногласия по регионалните въпроси, такива определено са налице в двустранните отношения между Турция и ЕС.\r\nВ отговор на критиките срещу антитерористичните операции на Турция, първият дипломат на Анкара обясни: „Ако не разграничаваме демократичната опозиция от онези, които подкрепят тероризма, тогава точно там започва проблемът“. \r\nЧавушоглу отбеляза, че непризнаването на ФЕТО от ЕС като терористична група означава, че всяка стъпка от турското правителство ще бъде тревтирана от Брюксел като нарушение на закона.\r\nВъв вторник върховният представител на ЕС по въпросите на външните работи и политиката на сигурност Федерика Могерини и комисарят по въпросите на европейската политика на добросъседство и преговорите за разширяване Йоханес Хан организираха политическия диалог на високо равнище между ЕС и Турция в Брюксел.\r\nТурция бе представена от министъра на външните работи Мевлют Чавушоглу и министъра по европейските въпроси Омер Челик. \r\nСтраните обсъдиха отношенията между Брюксел и Анкара и разговаряха за общите предизвикателства, по-специално по отношение на регионални и международни въпроси. Тереза Герова", "date": "2017.07.26", "title": "Мевлют Чавушоглу: Диалогът с ЕС трябва да продължи, въпреки неуспехите"}
{"url": "http://www.focus-news.net/news/2017/07/26/2419473/yordan-todorov-initsiativen-komitet-na-protestirashtite-zhitelite-na-asenovgrad-ostavat-v-gotovnost-za-protesti.html", "text": "Жителите на Асеновград остават в готовност за протести. Това съобщи за Радио „Фокус”-Пловдив Йордан Тодоров, от Инициативния комитет на протестиращите. По думите на Тодоров, след провелата се втора среща с кмета и институциите снощи, хората не са доволни от свършеното. Малко преди срещата те разпространиха ултимативно писмо до институциите с девет искания и закана да бъдат поискани оставки, ако тези искания не бъдат изпълнени. Засега все още се обсъжда дали да се съберат и тази неделя, но не като протест, а само, \"за да се поддържа огъня\". „Изчакваме хората да се върнат от почивки и протестите отново ще се подновят”, заяви Тодоров. \r\nПо думите му това, което е свършено до момента е подигравка с тях, като незаконните постройки в Асеновград са над 120, а са премахнати само 49 от тях. „Ако им се дава 15–дневен срок всеки път, те ще ги бутат три години”, каза Тодоров. „Да поставят охрана на гребците, трябваше да се случи задължително, без наше настояване. Вместо да махнат незаконно пребиваващите от циганския квартал, те узаконяват пребиваването им”, добави Тодоров. В Асеновград не са доволни и от правосъдието, затова че освободени от ареста двама от задържаните, а обявеното „бързо производство” все още не е започнало. Не са доволни и от факта, че вицепремиерът Валери Симеонов е обещал да дойде в града, но не е спазил обещанието си.\r\nЦветана ТОНЧЕВА", "date": "2017.07.26", "title": "Йордан Тодоров, Инициативен комитет на протестиращите: Жителите на Асеновград остават в готовност за протести"}
{"url": "http://www.focus-news.net/news/2017/07/26/2419501/veliko-tarnovo-gradushka-s-razmeri-10-15-mm-e-padnala-v-polski-trambesh.html", "text": "Градушка с размери 10 – 15 мм е паднала в Полски Тръмбеш през изминалото денонощие. Това съобщиха за Радио „Фокус“ – Велико Търново от Хидрометеорологичната обсерватория във Велико Търново. Там е отчетено и най-голямото количество валежи – 32,8 л/кв. м. Градушка е регистрирана и в павликенското село Караисен, както и в еленското село Тодювци. В Тодювци също са отчетени големи количества дъжд – 32 л/кв. м.  20 л/кв. м са паднали в стражишкото село Камен, 18 литра – в горнооряховското село Крушето, 19 литра  – в павликенското село Караисен. Най-малко е валяло в стражишкото село Кесарево – 5 л/кв. м. Във Велико Търново са отчетени 12 л/кв. м.\r\nЗаради смяната на атмосферния фронт и температурите се понижиха. Тази сутрин са измерени 18 градуса, при максимални 31 градуса във вчерашния ден.\r\nНадежда КРЪСТЕВА", "date": "2017.07.26", "title": "Велико Търново: Градушка с размери 10 – 15 мм е паднала в Полски Тръмбеш"}
{"url": "http://www.focus-news.net/news/2017/07/26/2419496/plovdiv-politsiyata-razsledva-ubiystvo-stanalo-tazi-sutrin-v-grada.html", "text": "Полицията разследва убийство, станало тази сутрин в Пловдив. Това съобщиха за Радио „Фокус”-Пловдив от ОДВМВР-Пловдив. Сигналът за смъртоносно прострелян мъж на алея в парк “Лаута” в Пловдив е получен около 09.00 часа.  В момента на местопроизшествието се извършва оглед от криминалисти, районът е отцепен. За случая е уведомена Окръжна прокуратура – Пловдив. Образувано е досъдебно производство. Предприети са активни оперативни и издирвателни действия по изясняването на всички факти и обстоятелства около престъплението и самоличността на жертвата.\r\nЦветана ТОНЧЕВА", "date": "2017.07.26", "title": "Пловдив: Полицията разследва убийство, станало тази сутрин в града"}
{"url": "http://www.focus-news.net/news/2017/07/26/2419502/predpriemachi-gerb-sofiya-i-stareyshini-gerb-sofiya-izlyazoha-s-obshta-informatsionna-initsiativa-v-stolitsata.html", "text": "На информационна среща в централата на ГЕРБ в София структурите на ПГЕРБ-София и СГЕРБ-София предоставиха възможност на заинтересовани предприемачи да получат експертни насоки за кандидатстване по ОП „Иновации и конкурентоспособност“ 2014-2020, в частност по Приоритетна ос 1 „Техническо развитие и иновации“, съобщиха от пресцентъра на партията. Срещата се осъществи с помощта на Българската мрежа в подкрепа на бизнеса, част от Enterprise Europe Network.\r\n„Целта на срещата, която организираме днес и която е част от поредицата обучителни и информационни събития, проведени в партньорство с организацията на старейшините на ГЕРБ, е да повиши компетентността на бизнеса в различни сфери. Акцентът днес е поставен върху дейностите в подкрепа на нарастване дела на предприятията, които разработват и разпространяват продуктови и производствени иновации, също и повишаване на иновационния капацитет на предприемачите“, заяви по време на срещата председателят на ПГЕРБ-София Иван Костов. \r\nМодератор на събитието беше доц. д-р. Георги Райчевски, който освен член на УС на СГЕРБ-София, е и програмен директор на „ГИС-Трансферцентър“ и ръководител на експертната група по Наука, технологии и иновации на СГЕРБ. Участие в нея взеха също и УС на ПГЕРБ-София и представители на малкия и среден бизнес, членове и симпатизанти на двете структури, които получиха експертни насоки за успешно разработване и осъществяване на проекти в областта.", "date": "2017.07.26", "title": "Предприемачи ГЕРБ-София и Старейшини ГЕРБ-София излязоха с обща информационна инициатива в столицата"}
{"url": "http://www.focus-news.net/news/2017/07/26/2419495/deputatite-prieha-promeni-v-kodeksa-na-truda-zashtitavashti-rabotnitsite-i-sluzhitelite-v-sluchaite-na-neizplateni-zaplati.html", "text": "Депутатите приеха промени в Кодекса на труда, предоставящи  допълнителна защита на работниците в случаите на неизплатени заплати, предаде репортер на Агенция „Фокус“.  Законопроектът е внесен от всички парламентарни групи. „За“ промените на първо четене гласуваха  138  народни представители, „против“ - 0 , „въздържали се“ - 1, с което те бяха приети. С предвидените в Кодекса за труда измененения се засилват правомощията на Изпълнителна агенция „Главна инспекция по труда“, като се предоставят правомощия да се извършват проверки по повод изплащането на трудови възнаграждения и обезщетения след прекратяване на трудови правоотношения. Съгласно промените  работодателите, които дължат възнаграждение и обезщетение на работниците си няма да могат да участват в процедури по обществени поръчки като изпълнители и подизпълнители. По време на дебатите по законопроекта депутатът от ГЕРБ Светлана Ангелова заяви, че пакетът от промените в Кодекса на труда заслужават адмирации и трябва да бъдат подкрепени. Според нея това е първата крачка към решаването на този важен проблем. По думите й решенията по казуса трябва да са консенсусни. В рамките на дебата народният представител от БСП Георги Гьоков заяви, че парламентарната му група  ще подкрепи тези предложения, защото са добри и са настоявали за тях. Според него промените в Кодекса на труда обаче не решават проблема с неизплатени заплати докрай. По думите му промените не прекратяват практиката при натрупани задължения към работниците фирмите да се прехвърлят.\r\nДеница КИТАНОВА", "date": "2017.07.26", "title": "Депутатите приеха промени в Кодекса на труда, защитаващи работниците и служителите в случаите на неизплатени заплати"}
{"url": "http://www.focus-news.net/news/2017/07/26/2419500/stoyan-mirchev-bsp-aferata-sas-sudzhuka-v-dobrich-e-olitsetvorenie-na-upravlenieto.html", "text": "Аферата със суджука в Добрич е олицетворение на управлението. Това каза народният представител от ПГ на „БСП за България“ Стоян Мирчев в декларация от името на група, предаде репортер на Агенция „Фокус“.  \"Има нетърпимост между цели съсловия. Между работодатели и работници, ежедневни криминални прояви. Новинарските емисии представят грозни сцени от цялата държава. За жалост България вече не прилича на европейска страна от 21 век и всичко това е практически резултат от трите поредни управления на ГЕРБ и Бойко Борисов вече 8 години“, коментира Мирчев. Той изброи побоят над журналист от БНТ, нотариуси в столицата, както и побоят над лекари и учители.  \"На крачка сме да ни отнемат председателството, а отговорността се носи само от „бушоните“, наредени от Бойко Борисов и Цветан Цветанов\", каза Мирчев.  По думите му вече сме \"взривено\" общество и държава. \"Властта произвежда единствено и само грозни скандали“, заяви Мирчев. Според него упваляващите в изминалата парламентарна сесия не са решили нито един проблем на държавата. По думите му страната ни позорно стои на първо място по корупция. \"Държавата колабира, колеги, и това става по две прости причини - за трети път от 2009 г. Борисов управлява държавата, но по един и същи бандитски начин\", заяви депутатът от БСП. \"Ако не ни чуете и този път, мандатът ви ще е още по-къс от предишния. Гневът се натрупа в обществото\", коментира Мирчев. \r\nДеница КИТАНОВА", "date": "2017.07.26", "title": "Стоян Мирчев, БСП: Аферата със суджука в Добрич е олицетворение на управлението"}
{"url": "http://www.focus-news.net/news/2017/07/26/2419503/danas-sarbiya-edi-rama-prizova-sarbiya-da-priznae-kosovo-za-da-bade-nameren-izhod-ot-mrachniya-tunel-kam-svetlinata.html", "text": "В съобщение в социалната мрежа „Фейсбук“ министър-председателят на Албания Еди Рама подчерта, че сръбското признаване на Косово би било „ясно решение по пътя от тъмния тунел към светлината“, пише белградският вестник  Danas.\r\nПризовавайки за продължаване на диалога между Белград и Прищина, Рама похвали статията, написана от президента Александър Вучич за вестник Blic, в която отбелязва, че вътрешният диалог за Косово от решаващо значение за бъдещето на Сърбия и на сръбския народ.\r\n„Време е като народ да спрем да зариваме главата си в пясъка, да опитаме да бъдем реалисти, да не позволяваме да загубим или предадем на някого това, което имаме, но и да не чакаме да ни бъде върнато в ръцете онова, което отдавна сме загубили“, написа Вучич в статията си. Точно този цитат Рама цитира в съобщението си в социалната мрежа. Тереза Герова", "date": "2017.07.26", "title": "Danas (Сърбия): Еди Рама призова Сърбия да признае Косово, за да бъде намерен изход от „мрачния тунел към светлината“"}
{"url": "http://www.focus-news.net/news/2017/07/26/2419493/svetlana-angelova-gerb-resheniyata-za-zaplashtaneto-na-truda-tryabva-da-sa-konsensusni-razumni-i-ustoychivi.html", "text": "Законодателните промени са първата крачка към решаването на изключително важния проблем с неизплатените заплати. Решенията за заплащането на труда не са лесни, те трябва да са консенсусни, разумни и устойчиви. Това каза народният представител от ГЕРБ Светлана Ангелова по време на дебатите по промените в Кодекса на труда, предаде репортер на Агенция „Фокус“. „Разглеждаме пакет от законодателни мерки с цел да помогнем на работници и служители, които от месеци и години не могат да си получат изработените заплати в резултат на некоректни и недобросъвестни работодатели“, заяви тя. „Смятам, че този пакет от законодателни инициативи към Кодекса на труда заслужава адмирации и внимание и трябва да бъде подкрепен“, коментира Светлана Ангелова. „Не мога да се съглася с опита да критикувате този законопроект и да кажете, че тези промени са маловажни“, се обърна тя към депутата от БСП Георги Гьоков. „В никакъв случай не мога да приема начина, по който правите опит да политизирате този законопроект и проблема с неизплатените заплати, защото той не е нито ляв, нито десен, нито на БСП, нито на ГЕРБ. Тук няма място за политика“, каза още народният представител от ГЕРБ.\r\nБиляна ИВАНОВА", "date": "2017.07.26", "title": "Светлана Ангелова, ГЕРБ: Решенията за заплащането на труда трябва да са консенсусни, разумни и устойчиви"}
{"url": "http://www.focus-news.net/news/2017/07/26/2419505/tsvetan-tsvetanov-gerb-kam-bsp-ako-slozhim-problema-sas-sudzhuka-ot-ednata-strana-to-ot-drugata-e-kupuvaneto-na-romski-glasove-za-da-vlezete-v-parlamenta.html", "text": "Проблемът със суджука, ако го сложим от едната страна, от другата страна е купуването на ромски гласове, за да влезете в българския парламент. Това каза председателят на ПГ на ГЕРБ Цветан Цветанов в декларация от името на групата в отговор на декларация от ПГ на БСП, предаде репортер на Агенция „Фокус“. „Това, че някой влиза в парламента, за да прави скандали и да провокира напрежение, това единствено може да оронва престижа на институцията Народно събрание“, посочи той. „Когато имаме изключително сериозна програма, смятах, че трябваше да се концентрираме повече върху това, което трябва да свършим като народни представители“, коментира Цветан Цветанов. „Говорите за суджука, което не е проблем на БСП, но ГЕРБ взе ясното решение и се разграничи от подобно поведение и оставихме компетентните органи да се произнесат“, заяви той. „Няма нито един народен представител, на който му е поискан имунитета и, който да не го е дал. Няма и такъв, на който да е поискан имунитета, защото е разговарял със затворници и да е осъществявал купуване на гласове, за да влезе в българския парламент“, посочи Цветан Цветанов. „Това е проблемът на БСП, не можете да изразите принципната си позиция, а искате да се връщате във времена, където да има конфронтации“, коментира председателят на ПГ на ГЕРБ. „Получаваме пълната международна подкрепа за политиките, които прави днешното правителство, свързани с предстоящото Председателство, с което България ще бъде водеща в европейските политики“, заяви Цветан Цветанов. „Знаем, че ви боли, че загубихте изборите и още не можете да излезете от този стрес. Това ще ви държи през всички тези 4 години на сегашното управление. Имаме кабинет „Борисов 1“, 2 и 3, смятам, че може да има и 4. Българските граждани са тези, които дават оценка за политиката и поведението на всяка една партия“, каза още той.\r\nБиляна ИВАНОВА", "date": "2017.07.26", "title": "Цветан Цветанов, ГЕРБ към БСП: Ако сложим проблема със суджука от едната страна, то от другата е купуването на ромски гласове, за да влезете в парламента"}
{"url": "http://www.focus-news.net/news/2017/07/26/2419504/dobrich-vazrastna-zhena-e-s-opasnost-za-zhivota-sled-kato-e-poluchila-85-izgaryaniya-po-tyaloto.html", "text": "Възрастна жена е с опасност за живота, след като е получила 85% изгаряния по тялото, съобщиха от Областната дирекция на МВР – Добрич. Вчера е получено съобщение за възникнал инцидент с газова бутилка, при което е пострадала 69-годишна добричлийка. При извършения оглед от служители на ПБЗН се установи, че вследствие на неправилно поставен маркуч към клапан на газова бутилка с обем 27 литра е предизвикано изтичане на газ, която се възпламенява и причинява обгаряния на пострадалата. Лицето е транспортирано до ВМА – Варна, където е настанено в реанимация, с 85 % изгаряния по лицето и тялото, с опасност за живота. По случая е образувано досъдебно производство.", "date": "2017.07.26", "title": "Добрич: Възрастна жена е с опасност за живота, след като е получила 85% изгаряния по тялото"}
{"url": "http://www.focus-news.net/news/2017/07/26/2419509/burgas-politsiyata-razsledva-krazhba-na-okolo-8-000-leva-ot-tovaren-avtomobil.html", "text": "Полицията разследва кражба на около 8 000 лева от товарен автомобил, съобщиха от Областната дирекция на МВР – Бургас. Вчера около 17.00 часа в Районно управление „Полиция” –  Айтос е получено съобщение от 49-годишен бургазлия, работещ като разносвач на хранителни продукти. Около 16.20 часа той е паркирал ползвания от него тежкотоварен автомобил „Ивеко”, с бургаска регистрация до търговската рампа на магазин, разположен на айтоската улица „Хаджи Димитър”. По време на товаро-разтоварна дейност е извършена кражба на мъжка чанта със сумата от около 7 800 лв. (оборотни пари), оставена в кабината. Работата по случая продължава от служители на Районно управление „Полиция” –  Айтос.", "date": "2017.07.26", "title": "Бургас: Полицията разследва кражба на около 8 000 лева от товарен автомобил"}
{"url": "http://www.focus-news.net/news/2017/07/26/2419508/lovech-gradushka-e-padnala-v-troyan-apriltsi-i-selo-dermantsi.html", "text": "Градушка е паднала в Троян, Априлци и село Дерманци, община Луковит, през изминалото денонощие. Това съобщиха за Радио „Фокус“ – Велико Търново от Хидрометеорологичната станция в Ловеч. Краткотраен дъжд, придружен с градушка, е валял и в троянското село Чифлик – 33 л/кв. м. Количеството на валежите в Априлци е 29 л/кв. м. В Ловеч е валял краткотраен дъжд, като падналото количество в 14 л/кв.м.\r\nОтчетено е и понижение на температурите. Тази сутрин в Ловеч са измерени 12,4 градуса. За сравнение вчера сутринта температурата е била 21,6 градуса.\r\nНадежда КРЪСТЕВА", "date": "2017.07.26", "title": "Ловеч: Градушка е паднала в Троян, Априлци и село Дерманци"}
{"url": "http://www.focus-news.net/news/2017/07/26/2419486/kardzhali-vazrastna-zhena-e-stanala-zhertva-na-telefonna-izmama-za-nad-3-500-leva.html", "text": "Телефонни измамници са отнели 3600 лв. и златни накити от 61-годишна от Кърджали, съобщиха от Областната дирекция на МВР. Жената била „обработвана” в продължение на 2 часа от мъж, представил се за полицейски инспектор, който искал съдействие за операция по задържане на група за измами по телефона. Кърджалийската събрала всички налични пари и златни бижута и ги хвърлила от терасата на жилището, в което живее. След подадения сигнал в полицията е образувано досъдебно производство за измама и се издирва извършителят на деянието.", "date": "2017.07.26", "title": "Кърджали: Възрастна жена е станала жертва на телефонна измама за над 3 500 лева"}
{"url": "http://www.focus-news.net/news/2017/07/26/2419510/sofiya-23-sa-signalite-za-problemi-sled-vcherashnite-buri-v-stolitsata.html", "text": "23 са сигналите за проблеми след вчерашните бури, на които сме реагирали между 15.00 и 20.00 часа. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров, във връзка с проливните дъждове в София през изминалата нощ. Един от сигналите е за падане на елементи от строителен обект на бул. \"България\", а другите са за отчупени дървета и паднали клони. Проблемите са били отстранявани своевременно.", "date": "2017.07.26", "title": "София: 23 са сигналите за проблеми след вчерашните бури в столицата"}
{"url": "http://www.focus-news.net/news/2017/07/26/2419511/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Правителството на Гърция обяви спешен търг за ремонт на главното пристанище на остров Кос, което бе поразено от силното земетресение с магнитуд от 6,6 по скалата на Рихтер от миналата седмица, съобщава електронното издание Ekathimerini.\r\nЦелта е до средата на август основното пристанище на острова отново да заработи. „Решихме, че в първата фаза ще ремонтираме една част от пристанището - тази с по-малкото щети, за да могат корабите да се прибират и да предават доставките си“, поясни генералният секретар на Министерството на инфраструктурата Гьоргос Дедес. За тази цел финансовото министерство вече одобри отпускането на 400 евро. \r\nВ същото време държавните инженери продължават инспекциите си на сгради на острова. Училищата, болниците и други правителствени сгради не са повредени в резултат на труса, увери Дедес.\r\n*** В съобщение в социалната мрежа „Фейсбук“ министър-председателят на Албания Еди Рама подчерта, че сръбското признаване на Косово би било „ясно решение по пътя от тъмния тунел към светлината“, пише белградският вестник  Danas.\r\nПризовавайки за продължаване на диалога между Белград и Прищина, Рама похвали статията, написана от президента Александър Вучич за вестник Blic, в която отбелязва, че вътрешният диалог за Косово от решаващо значение за бъдещето на Сърбия и на сръбския народ.\r\n„Време е като народ да спрем да зариваме главата си в пясъка, да опитаме да бъдем реалисти, да не позволяваме да загубим или предадем на някого това, което имаме, но и да не чакаме да ни бъде върнато в ръцете онова, което отдавна сме загубили“, написа Вучич в статията си. Точно този цитат Рама цитира в съобщението си в социалната мрежа.\r\n*** На 26 юли 1963 г. в 5:17 часа (местно време), македонската столица Скопие е разлюляна от земетресение от девета степен по Меркалиевата скала (MCS), т.е. магнитуд от 6,1 по Рихтер, с дълбочина от пет до седем километра под земната кора, припомня електронното издание „Нова Македония“.\r\nТрусът е продължил 20 секунди, последван от серия по-слаби в следващите минути. Земетресението е усетено в периметър от около 15 хил. кв. км, в цяла Македония, но и в съседните държави. След него над 200 хил. останаха без покрив, четири хиляди бяха ранени, а под развалините загинаха 1070 души. \r\nЩетите от земетресението бяха оценени на 15% от БВП на цяла Югославия, което днес се равнява на между три и пет милиарда долара, т.е. повече от целия годишен бюджет на Република Македония.\r\nСлед земетресението в града започна да се строи според съвременните проекти на японеца Кензо Танге и на Адолф Циборовски. Старата гара днес е Музей на град Скопие и представлява символ на голямото земетресение. Часовникът на гарата е завинаги спрян на 5.17 часа – фаталната минута, в която е регистрирано земетресението.\r\n*** Министърът на външните работи на Турция Мевлют Чавушоглу подчерта, че диалогът между Брюксел и Анкара трябва да продължи, въпреки някои неуспехи в разговорите досега, пише вестник Daily Sabah. \r\nГоворейки в рамките на пресконференция, последвала разговорите на високо ниво в белгийската столица, Чавушоглу отбеляза, че въпреки липсата на разногласия по регионалните въпроси, такива определено са налице в двустранните отношения между Турция и ЕС.\r\nВ отговор на критиките срещу антитерористичните операции на Турция, първият дипломат на Анкара обясни: „Ако не разграничаваме демократичната опозиция от онези, които подкрепят тероризма, тогава точно там започва проблемът“. \r\nЧавушоглу отбеляза, че непризнаването на ФЕТО от ЕС като терористична група означава, че всяка стъпка от турското правителство ще бъде тревтирана от Брюксел като нарушение на закона.\r\nВъв вторник върховният представител на ЕС по въпросите на външните работи и политиката на сигурност Федерика Могерини и комисарят по въпросите на европейската политика на добросъседство и преговорите за разширяване Йоханес Хан организираха политическия диалог на високо равнище между ЕС и Турция в Брюксел.\r\nТурция бе представена от министъра на външните работи Мевлют Чавушоглу и министъра по европейските въпроси Омер Челик. \r\nСтраните обсъдиха отношенията между Брюксел и Анкара и разговаряха за общите предизвикателства, по-специално по отношение на регионални и международни въпроси.\r\n***", "date": "2017.07.26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/26/2419513/sofiya-vavezhda-se-vremenna-organizatsiya-na-dvizhenieto-za-ul-bacho-kiro-mezhdu-ul-tsar-simeon-i-ul-svsv-kiril-i-metodiy.html", "text": "Въвежда се временна организация на движението за ул. „Бачо Киро“ между ул. „Цар Симеон“ и ул. „Св.св. Кирил и Методий“, съобщиха от пресцентъра на Столична община. До 29 юли се забранява влизането на пътни превозни средства по ул. „Бачо Киро“ между ул. „Цар Симеон“ и ул. „Св.св.Кирил и Методий“. \r\nЗа същия период се закриват местата за почасово платено паркиране.", "date": "2017.07.26", "title": "София: Въвежда се временна организация на движението за ул. „Бачо Киро“ между ул. „Цар Симеон“ и ул. „Св.св. Кирил и Методий“"}
{"url": "http://www.focus-news.net/news/2017/07/26/2419507/anton-kutev-bsp-tsvetan-tsvetanov-ne-mozhe-da-izdava-prisadi-ot-narodnoto-sabranie-tova-ne-e-dobra-parlamentarna-praktika-i-veche-e-saden-za-tova.html", "text": "Цветан Цветанов не може да издава присъди от Народното събрание, това не е добра парламентарна практика и вече е съден за това. Това каза заместник-председателят на ПГ на „БСП  за България“ Антон Кутве в процедура по начина на водене заради декларацията на Цветан Цветанов, в която той каза, че от ГЕРБ няма депутат, на който да е поискан имунитета, защото е разговарял със затворници и е осъществявал купуване на гласове, за да влезе в българския парламент, предаде репортер на Агенция „Фокус“.  „Процедурата ми е свързана с това, че при изказването си г-н Цветанов, който ни призова към единодействие и общи цели, в същото време си позволи да прави нещо, което вие не би трябвало му позволявате“, каза Кутев. По думите му не може един народен представител, който и да било да издава присъди. Кутев се обърна към Цветан Цветанов и му каза, че ако визират с купуването на гласове Манол  Генов, няма приключило дело. „Дали е купувал гласове, не знам дали е вярно“, допълни Кутев.  \r\nДеница КИТАНОВА", "date": "2017.07.26", "title": "Антон Кутев, БСП: Цветан Цветанов не може да издава присъди от Народното събрание, това не е добра парламентарна практика и вече е съден за това"}
{"url": "http://www.focus-news.net/news/2017/07/26/2419512/burgas-petimata-obvinyaemi-za-huliganstvo-v-bar-v-sozopol-sa-s-myarka-za-neotklonenie-zadarzhane-pod-strazha.html", "text": "Районен съд – Бургас определи да бъде взета мярка за неотклонение „Задържане под стража“ спрямо петимата обвиняеми – Георги Д., Георги Н., Димитър Х., Пламен Р. и Красимир А., за извършено хулиганство в бар в гр. Созопол. Това съобщиха от пресцентъра на Районния съд в Бургас .\r\n         Досъдебното производство е образувано на 23.07.2017 г. по разследването на „Виновните лица“ за престъпление по чл. 325, ал. 1 от НК. В хода на разследването като обвиняеми са привлечени Георги Н., Пламен Р. и Красимир А., за извършено престъпление по чл. 325, ал. 2, вр. ал. 1, вр. чл. 20, ал. 2, вр. ал. 1 от НК. Димитър Х. е привлечен като обвиняем за престъпление по чл. 325, ал. 4, вр. 2, вр. ал. 1, вр. чл. 20, ал. 2, вр. ал. 1 от НК, а Георги Д. за престъпление по чл. 325, ал. 4, вр. 2, вр. ал. 1, вр. чл. 20, ал. 2, вр. ал. 1 от НК и по чл. 144, ал. 3, вр. ал. 1 от НК. Спрямо обвиняемите са повдигнати обвинения за престъпления от общ характер, за които се предвиждат наказания за Георги Д. и Димитър Х. до шест години „Лишаване от свобода“, а за  Георги Н., Пламен Р. и Красимир А. до пет години „Лишаване от свобода“. \r\n         От установената до момента фактическа обстановка, Районен съд – Бургас намери, че са налице всички предпоставки за вземане спрямо обвиняемите на най-тежката мярка за неотклонение „Задържане под стража“. \r\n         Настоящата съдебна инстанция направи извод за обосновано предположение за авторство на деянието от страна на петимата обвиняеми. Съпричасността към деянието от страна на Георги Д. , Георги Н., Димитър Х., Пламен Р. и Красимир А. се установява безпротиворечиво от показанията на всички разпитани свидетели, които посочват, че именно обвиняемите, придружени и от поне още 10 неустановени към момента лица, са влезли около 01.30 часа, в бар в гр. Созопол, като не са заплатили такса „вход“ при влизането в заведението и не са преминали през проверка за оръжия. Обвиняемите са носили в себе си огнестрелно и хладно оръжие, както и електрошок, които са държали в ръце, видно за всички присъстващи. Георги Д., Георги Н., Димитър Х., Пламен Р. и Красимир А. са нанасяли удари, блъскали хора и хвърляли предмети в заведението и са отправяли заплахи както към посетителите, така и към персонала, управителя и собственика на бара. Така посочените действия са станали достояние на множество лица, предизвиквайки възмущение и уплаха у тях. \r\n         При вземането на най-тежката мярка за неотклонение „Задържане под стража“, Бургаският районен съд взе предвид действията на обвиняемите, които не са били провокирани, като са имали като първопричина – хулигански подбуди. Деянието е осъществено на публично място, станало достояние на множество граждани, като е създало изключително силен отрицателен обществен отзвук. Съдът намира поведението на обвиняемите като грубо нарушение на обществения ред. Чрез действията си Георги Д., Георги Н., Димитър Х., Пламен Р. и Красимир А. са засегнали нормите на нравствеността и деянието е осъществено демонстративно и безпардонно. Според съда, деянието се отличава с голям интензитет, тъй като по досъдебното производство има данни за насочване действията на обвиняемите към голям брой хора, на оживено място, очевидно с цел същите да станат достояние на множество лица, като демонстрират пълно незачитане на установения в страната правов ред. Тези изводи на съда се основават на факта, че обвиняемите са носили в себе си мачетета, ножове, огнестрелно оръжие и електрошок, които са размахвали и насочвали срещу част от присъстващите. Те са отправяли и заплахи, като са нанесли удари на множество лица, едно от които е с избит зъб, в следствие на нанесения му бой. \r\n         Съдът отчете самия факт на влизане в заведението на голяма група млади мъже, които демонстрират притежанието на оръжия и нанасят удари на пострадали лица, което очертава обвиняемите като хора с изключително висока степен на обществена опасност, които могат с оглед липсата на волеви задръжки и изградена критичност към поведението си, да осъществят и друго общественоопасно деяние, ако към тях не се приложи най-тежката мярка за неотклонение, а именно „Задържане под стража“. \r\n         Определението на Районен съд – Бургас може да бъде обжалвано или протестирано пред Окръжен съд – Бургас в тридневен срок.", "date": "2017.07.26", "title": "Бургас: Петимата обвиняеми за хулиганство в бар в Созопол са с мярка за неотклонение „Задържане под стража“"}
{"url": "http://www.focus-news.net/news/2017/07/26/2419514/spetsializiraniyat-otryad-za-borba-s-terorizma-na-mvr-uchastva-v-mezhdunarodno-uchenie-na-teritoriyata-na-plovdiv-i-sofiya.html", "text": "В изпълнение на заповед на главния секретар на МВР Младен Маринов служители от Специализиран отряд за борба с тероризма се включват в международно учение за противодействие на тероризма. То ще се проведе съвместно с представители от 68-ма бригада „Специални сили“ на Министерството на отбраната и специалните военноморски сили на САЩ на 26 и 27 юли на територията на Пловдив и София. Това съобщиха от пресцентъра на МВР. В съвместните тренировки е включена бронирана техника на Специализиран отряд за борба с тероризма и военните сили, която се очаква да бъде съсредоточена в Пловдив, в база на ул. “Ген. Радко Димитриев”. При придвижването й по участъци от републиканската пътна мрежа в определени часове е създадена временна организация на движението.", "date": "2017.07.26", "title": "Специализираният отряд за борба с тероризма на МВР участва в международно учение на територията на Пловдив и София"}
{"url": "http://www.focus-news.net/news/2017/07/26/2419517/haskovo-na-2-septemvri-dimitrovgrad-shte-otbelezhi-svoyata-70-godishnina.html", "text": "На 2 септември Димитровград ще отбележи своята 70 годишнина. Това съобщиха от пресцентъра на Община Димитровград. По традиция празничната програма е разгърната в рамките на една седмица, като тази година тя ще започне от 26 август и ще завърши с кулминацията на събитията на 2 септември. \r\nКонцерти, спортни и културни прояви, изложби, лятно кино, футболен мач на асовете от звезната `94, демонстративен мач по тенис, откриване на ретро-апартамент от времето на соца, каскади и много други забавления очакват гражданите и гостите на Димитровград. \r\nМузикален парад на военни оркестри, гвардейци и мажоретки с участието на  Националната гвардейска част ще оцвети с колорит и впечатляващо шоу централния площад на града във вторник, когато ще стартират събитията на пл.България. Следващата вечер е посветена на поп-фолк любителите с изпълненията на примата на поп-фолка Глория и нейната дъщеря Симона, която спечели сърцата на зрителите в последното издание на \"Гласът на България\". Николина Чакърдъкова и Неврокопски танцов ансамбъл ще пеят и танцуват на празничен концерт за наслада на всички любители на българския фолклор в четвъртък вечерта. Ценителите на евъргрийните в станалият вече традиционен, в програмата за празника на Димитровград, пиано-бар на открито ще се забавляват в петък с култовият Пейо Филипов от легендарния софийски пиано-бар \"Camino\". Васил Найденов е звездата на 2 септември, когато Димитровград ще чества 70 години от своето създаване. Изпълнителят на едни от най-големите български хитове ще зарадва публиката с грандиозен концерт от сцената на пл. \"България\".\r\nПрограмата по повод празника стартира с демонстративен мач по тенис на корт с едни от най-големите имена на българския тенис - капитана на националният отбор, Тодор Енев и един от най-изявените ни играчи по двойки в световния тенис, Матей Пампулов. Турнир по спортен бридж е другото ново събитие, което ще зарадва любителите на комбинативната игра. Съботният ден е изпълнен със забавни игри и състезания,каскади с мотоциклети и АТВ-та, а купона ще завърши подобаващо с рок-концерт под наслова \"Rock the Night\" на популярни и местни рок легенди. \r\nНеделният ден обещава същата наситена емоция от разнообразни събития и прояви, когато 10.30ч. за децата е планиран Детски панаир, с множество работилници и атракционни. По същото време ще бъде отворен ретро-апартамента, който пресъздава духа на времето от първите години на града, като събитието е наречено атрактивно \"#70yearsdimitrovgrad\". Там родителите, бабите и дядовците ще могат да покажат на децата какъв е бил живота им преди повече от петдесет години. В неделната вечер, насред прохладата на парка пред библиотеката, ще може да се гледа култовият български филм \"Оркестър без име\". Специално за среща с гражданите идват две от най-големите имена във филма и любимци на няколко поколения българи -  Катерина Евро и Георги Мамалев. Срещата с тях е планирана в лятната читалня на библиотеката, непосредствено преди прожекцията на филма, наречена \"Един разговор за любов и още нещо\". Същата вечер започва и програмата на сцената в парк. \"Марица\", на която представители на клубовете от третата възраст и на най-изявените читалища в общината ще покажат своя талант. \r\nИзложба на Почетните граждани на Димитровград ще ситуира Исторически музей по повод празника на града. В навечерието на годишнината, своя изложба в ще открие и бившият министър на културата Вежди Рашидов, който е почитен гражданин на Димитровград. Други двама почетни граждани, Братя Паневи ще изложат свои творби посветени на 70 години от създаването на Димитровград. Дом-музей \"Пеньо Пенев\" ще открие нов проект, който ще запознава посетителите на музея със стиховете на поета в плавен преход от външната среда към сърцевината му под надслов \"Добро утро, хора! Добро утро, град!\" Градът и Поетът\".", "date": "2017.07.26", "title": "Хасково: На 2 септември Димитровград ще отбележи своята 70 годишнина"}
{"url": "http://www.focus-news.net/news/2017/07/26/2419518/sofiya-5-zelenoglavi-pateta-shte-badat-pusnati-da-zhiveyat-v-ezeroto-na-borisovata-gradina.html", "text": "5 зеленоглави патета ще бъдат пуснати да живеят в Езерото с водоплаващите птици (срещу детската площадка) в четвъртък, 27 юли, от 11:30 часа. Това съобщиха от пресцентъра на Столична община. Инициативата е част от юбилейната кампания на Столична община по повод 135 години парк „Княз-Борисова градина“. За да се създаде подходяща среда за живот на патетата, езерото е оградено с дървена ограда, а на острова му е поставена къщичка с храна. \r\n„Решихме да възстановим първоначалния облик на езерото. От самото му създаване през 70-те години на 20 век. Езерото с водоплаващите птици е планирано и поддържано като дом на птици, които да радват посетителите на парка. От доста години в него за съжаление не живееха птици. Надяваме се, че след като сложихме ограда и допълнителна зеленина в езерото, то ще бъде достатъчно привлекателно за зеленоглавите патета и те няма да го напуснат. Обръщаме се към всички собственици на домашни кучета с апел да държат кучетата си далеч от езерото, така че да избегнем евентуални инциденти“, заяви зам.-кметът по екология Йоана Христова и покани всички желаещи да присъстват на пускането на патетата в четвъртък.\r\nЖивотните са предоставени на столичани от Спасителния център за диви животни в град Стара Загора. Грижа за птиците ще се полагат от парковата управа на Борисова градина със съдействието на експертите от Столичния зоопарк.", "date": "2017.07.26", "title": "София: 5 зеленоглави патета ще бъдат пуснати да живеят в езерото на Борисовата градина"}
{"url": "http://www.focus-news.net/news/2017/07/26/2419522/shumen-pozhar-e-goryal-v-serviz-za-klimatitsi-naneseni-sa-mnogo-materialni-shteti.html", "text": "Пожар е горял в сервиз за климатици, нанесени са много материални щети, съобщиха от Областната дирекция на МВР – Шумен. В 10:42 часа вчера бил получен сигнал за пожар в сервиз за климатици (помещение за работилница) на ул. „Владайско въстание“ в Шумен. На място са пратени два противопожарни екипа. Пламъците били на площ от около 100 кв.м. Унищожени са бяла и черна компютърна техника, радиотелевизионна техника 30 бр., 10 климатични тела, 10 бутилки с фреон, 1 бутилка с азот, една с кислород, десет измервателни уреда, 4 работни климатика, пробивна техника 10 бр., пет работни маси и стелажи, 25 кв.м. алуминиева дограма с остъкление и 300 кв.м мазилка. Пламъците били загасени с 10 000 л вода и 40 л пяна. Благодарение на бързата намеса на огнеборците пламъците не са се разпространили към съседни помещения. Сградата била спасена. Причините за възникване на пожара са в процес на изясняване.", "date": "2017.07.26", "title": "Шумен: Пожар е горял в сервиз за климатици, нанесени са много материални щети"}
{"url": "http://www.focus-news.net/news/2017/07/26/2419516/afp-nay-malko-26-afganistanski-voennosluzheshti-sa-zaginali-pri-ataka-na-talibanite-sreshtu-baza-v-kandahar.html", "text": "Най-малко 26 войници са убити, а други 13 ранени при атака на талибаните срещу военна база в афганистанската провинция Кандахар, предава AFP, като се позовава на информация от Министерството на отбраната в Кабул.\r\nТалибаните „нападнаха снощи военен лагер в района Карзали, в областта Хакрес, в провинция Кандахар“, уточни говорител на Министерството на отбраната. Афганистанските войници „се  противопоставиха смело\", убивайки повече от 80 бунтовници, допълни говорителят.Тереза Герова", "date": "2017.07.26", "title": "AFP: Най-малко 26 афганистански военнослужещи са загинали при атака на талибаните срещу база в Кандахар"}
{"url": "http://www.focus-news.net/news/2017/07/26/2419520/parlamentat-reshi-myarkata-za-neotklonenie-zadarzhane-pod-strazha-da-ne-mozhe-da-prodalzhi-poveche-ot-2-godini-pri-obvinenie-za-tezhko-umishleno-prestaplenie.html", "text": "Народните представители приеха на второ четене промени в Наказателно-процесуалния кодекс, според които мярката за неотклонение „задържане под стража“ в досъдебното производство не може да продължи повече от 2 години, предаде репортер на Агенция „Фокус“. Промените бяха приети със 77 гласа „за“ и 42 „против“. Те се отнасят за случаи, в които лицето е привлечено като обвиняем за тежко умишлено престъпление, за което се предвижда наказание не по-малко от 15 години лишаване от свобода или друго по-тежко наказание и повече от една година - в останалите случаи. \r\nКрум Зарков от БСП обясни, че комисията по правни въпроси предлага основание за задържане под стража да има и тогава когато по Наказателен кодекс е предвидено, че обективната истина може да бъде разкрита в дело и в отсъствието на обвиняемия. „Отсъствието на обвиняемия по делото би могло да бъде основание и прието като реална опасност и да доведе до най-тежката мярка задържане под стража. В това предложение няма никаква логика“, коментира той. Председателят на правна комисия Данаил Кирилов посочи, че, ако се повдига задочно обвинение на едно лице, в случай например, че то бере ягоди в Англия, това не е освобождаващо го обстоятелство, а индикация, че има опасност то да се отклони от обвинението и от евентуалното наказание.\r\nБиляна ИВАНОВА", "date": "2017.07.26", "title": "Парламентът реши мярката за неотклонение „задържане под стража“ да не може да продължи повече от 2 години при обвинение за тежко умишлено престъпление"}
{"url": "http://www.focus-news.net/news/2017/07/26/2419523/dobrich-s-narusheno-vodopodavane-poradi-avarii-sa-chasti-ot-grada-i-nyakolko-naseleni-mesta-v-oblastta.html", "text": "С нарушено водоподаване поради аварии са части от града и населени места в областта, съобщиха от ВиК – Добрич. В града без вода са живущите по ул. „8 март“, бул. „Добричка епопея“ (Гара Юг), Напор Рилци и районът на телевизионната кула. \r\nВ район Добрич-селска без вода са селата Лясково, Житница, Владимирово, Росеново, Стефаново и Стожер, в район Балчик - ул. „Златко Петков“  и село Соколово, в район Тервел - селата Нова Камена и град Тервел, в район Генерал Тошево - селата Кардам, Красен и Спасово и в район Шабла – Помпена станция „Горун“. \r\nЖулиета НИКОЛОВА", "date": "2017.07.26", "title": "Добрич: С нарушено водоподаване поради аварии са части от града и няколко населени места в областта"}
{"url": "http://www.focus-news.net/news/2017/07/26/2419527/afp-mariano-rahoy-svidetelstva-po-delo-za-prisvoyavane-na-publichni-sredstva.html", "text": "Испанският министър-председател Мариано Радой се изправи в сряда като свидетел в мащабно дело за присвояване на публични средства от бивши членове на партията му, предава AFP\r\nРадой започна да отговаря на въпроси малко след 10 часа (местно време), след като се закле да каже истината в съда в Сан Фернандо де Ансарес, близо до Мадрид – акт, който бе излъчен на живо в телевизионния ефир. Тереза Герова", "date": "2017.07.26", "title": "AFP: Мариано Рахой  свидетелства по дело за присвояване на публични средства"}
{"url": "http://www.focus-news.net/news/2017/07/26/2419519/plovdiv-43-godishen-mazh-rodom-ot-dupnitsa-e-ubitiyat-tazi-sutrin-v-park-lauta-v-grada.html", "text": "43-годишен мъж, родом от Дупница, е убитият тази сутрин в парк “Лаута” в Пловдив. Това съобщи заместник-окръжният прокурор от Пловдив Галин Гаврилов, предаде репортер на Радио „Фокус“-Пловдив.  За мъжа се знае, че по настоящем е живеел в Пловдив и се е занимавал с дребен бизнес – бил е собственик на соларно студио. Убийството е станало между 8.30 и 9.00 часа, докато 43-годишният мъж е разхождал кучето си. Самият той живее в района на парка. Случайни минувачи са открили трупа. Все още не могат да бъдат посочени обстоятелствата и причините за убийството. Мъжът не е криминално проявен. Кметът на район „Тракия“, където се намира парка, Костадин Димитров обясни, че в района има 22 камери за видеонаблюдение, но те са разположени по централните алеи, а убийството е станало в една от пресечките към тях. Въпреки това днес разследващите ще прегледат камерите. Костадин Димитров каза още, че целият парк е осветен и, че е най-добре охраняваният от общинска полиция, тъй като в него се разхождат много майки с деца и възрастни хора. В момента на място все още има разследващи, които извършват огледи. Районът е отцепен. \r\nЦветана ТОНЧЕВА", "date": "2017.07.26", "title": "Пловдив: 43-годишен мъж, родом от Дупница, е убитият тази сутрин в парк \"Лаута\" в града"}
{"url": "http://www.focus-news.net/news/2017/07/26/2419526/blagoevgrad-mazh-e-zaginal-sled-pozhar-v-lek-avtomobil.html", "text": "Мъж е загинал след пожар в лек автомобил, съобщиха от Областната дирекция на МВР – Благоевград. Около 09:55 часа днес е получен сигнал за възникнал пожар в лек автомобил „Фолксваген Голф” на път III-198 в района на разклона за село Старчево, Община Петрич. При инцидента е загинал водачът на автомобила, чиято самоличност е в процес на установяване. За случая е уведомена Районна прокуратура – Петрич. Работата по установяване на причините за инцидента продължава.", "date": "2017.07.26", "title": "Благоевград: Мъж е загинал след пожар в лек автомобил"}
{"url": "http://www.focus-news.net/news/2017/07/26/2419524/blagoevgrad-regionalen-protest-na-politsaite-shte-se-provede-v-gotse-delchev-na-27-yuli.html", "text": "Регионален протест на полицаите ще се проведе в Гоце Делчев на 27 юли. Това каза за Радио „Фокус“-Пирин Димитър Попов, заместник-председател на Управителния съвет на Синдикалната федерация на служителите на МВР. Той посочи, че протестът ще се проведе в четвъртък, в 17.30 часа, пред сградата на Исторически музей-Гоце Делчев, която е съвсем близо до сградата на Районно управление на МВР-Гоце Делчев. Попов отбеляза, че протестът ще продължи около 1 час. \r\nСпоред него това провеждащите се в различни градове в страната регионални протести на служителите в МВР имат за цел да се задържи вниманието върху темата за проблемите в системата, така че тя да не бъде забравена. По думите му няма да се стигне до блокиране на кръстовища и да се пречи на гражданите, тъй като те не са виновни за нищо. Димитър Попов подчерта, че тъй като сме в разгара на летния сезон, няма как да се организира национален протест в София, но по всяка вероятност това ще се случи през есента, най-късно - на 8 ноември, Архангеловден, когато е професионалният празник на служителите на полицията. Той уточни, че почти със сигурност преди това ще има редица регионални протести в цялата страна.\r\nНатали СТЕФАНОВА", "date": "2017.07.26", "title": "Благоевград: Регионален протест на полицаите ще се проведе в Гоце Делчев на 27 юли"}
{"url": "http://www.focus-news.net/news/2017/07/26/2419515/afp-evropeyskiyat-sad-potvardi-reshenieto-hamas-da-ostane-v-spisaka-na-teroristichni-organizatsii.html", "text": "В сряда Европейският съд потвърди решението си движението „Хамас“ да остане в „черния“ списък на терористични организации, въпреки призивите да бъде извадено от него, предава AFP. \r\nСъдът отмени решение от 2014 г., заявявайки, че „не е трябвало да бъде отменяно включването на „Хамас“ в европейския списък на терористичните организации“.Тереза Герова", "date": "2017.07.26", "title": "AFP: Европейският съд потвърди решението „Хамас“ да остане в списъка на терористични организации"}
{"url": "http://www.focus-news.net/news/2017/07/26/2419525/d-r-veselin-gerev-psihiatar-napadeniyata-nad-hora-v-sofiya-i-sozopol-ne-sa-sluchayni-a-sa-ot-mafiotski-tip-porachkovi-i-tselenasocheni.html", "text": "Нападенията над хора в района на Борисовата градина в София и в заведение в Созопол не са случайни, а са от мафиотски тип – поръчкови и целенасочени. Това каза за Радио „Фокус“ – Пловдив психиатърът д-р Веселин Герев. По думите му почеркът на нападенията категорично показва, че жертвите не са избрани на случаен принцип. „Бие се в лицето, където се оставят трайни следи, за да може обществото да види набития. Травмите по лицето не преминават от днес за утре – човек ги носи 2-3 седмици. Най-удобно и най-лесно е да се каже, жертвите са подбрани на случаен принцип. При този вид поръчкови нападения поръчителят трябва да види траен ефект. Затова обикновено се удря в лицето, чупят се ръце и крака, бие се в главата. Така остават трайни последствия и човек ходи като белязан. Точно такива са случаите с нападенията над журналист и нотариус в София, както и над собственик на бар в Созопол“, коментира д-р Веселин Герев. \r\nТой посочи, че в обществото има много натрупана агресия, но това не е причината за последните нападения. „Нападенията се случват посред бял ден, с толкова много свидетели. Защо случайно не нападнаха други хора? Защо, след като ще бият двама души, не пребиха още 7-8 на случаен принцип? Изказването на МВР в тази посока е абсолютно непрофесионално. В обществото е натрупана много негативна енергия под формата на напрежение и съвсем малко трябва, за да се възпламени агресията. Дори и у тези хора, които изпълняват поръчките, има натрупано много напрежение, избиващо в жестокост. Не може да става въпрос за случайности. Всяка случайност е добре планирана акция“, подчерта психиатърът.\r\nТони МИХАЙЛОВ", "date": "2017.07.26", "title": "Д-р Веселин Герев, психиатър: Нападенията над хора в София и Созопол не са случайни, а са от мафиотски тип – поръчкови и целенасочени"}
{"url": "http://www.focus-news.net/news/2017/07/26/2419532/moldovaorg-igor-dodon-osvobodi-ot-dlazhnost-dvama-ministri-ot-pravitelstvoto-v-kishinev.html", "text": "Държавният глава на Молдова Игор Додон подписа указ за освобождаването на двама министри и правителството в Кишинев – на здравеопазването и на младежта и спорта, предава Moldova.org. \r\nВ съобщение, публикувано в социалната мрежа „Фейсбук“, Додон обяснява, че решението е част от „правителствена реформа“. \r\n„Както споменах няколко пъти, подкрепям намаляването на административния апарат и броя на министерствата, и обещавам тяхната ефективност - качествена, а не количествена. Аз съм за назначаване на професионалисти на министерски постове\", коментира молдовският президент.Тереза Герова", "date": "2017.07.26", "title": "Moldova.org: Игор Додон освободи от длъжност двама министри от правителството в Кишинев"}
{"url": "http://www.focus-news.net/news/2017/07/26/2419534/tsvetan-tsvetanov-gerb-otteglyame-tekstovete-za-nachina-na-finansirane-na-nepravitelstveniya-sektor-ot-zakona-za-sadebnata-vlast.html", "text": "Заявяваме категорично, след много задълбочен анализ и разговори с неправителствения сектор, че не е удачно законодателната промяна, за начина, по който се финансира неправителственият сектор в България с фондове от ЕС и от Фондация „Америка за България“, да бъде приета в правната комисия и да бъде подложена на гласуване в пленарна зала. Това каза на брифинг председателят на ПГ на ГЕРБ Цветан Цветанов във връзка с промените в Закона за съдебната власт, които ще се гледат на второ четене в правна комисия, предаде репортер на Агенция „Фокус“. „Има повече спекулативно поднасяне на информацията, отколкото нещо, което да бъде разумно и градивно, за това ще оттеглим тези текстове на второ гласуване в комисията, за да се създаде работеща среда във връзка със важните текстове от Закона за съдебната власт. Те са част от мерките от цялостната ни стратегия за Съдебната реформа от януари 2015 година“, обясни той.  „Заявяваме, че сме „за“ прозрачност в начина на финансиране, но не и \"за\" ограничаване на всички тези донори, които допринасят, както за образование, така и за култура, гражданско общество и всички останали съсловни организации, които могат да бъдат подпомагани за реализирането на техните проекти“, посочи Цветан Цветанов.\r\nБиляна ИВАНОВА", "date": "2017.07.26", "title": "Цветан Цветанов, ГЕРБ: Оттегляме текстовете за начина на финансиране на неправителствения сектор от Закона за съдебната власт"}
{"url": "http://www.focus-news.net/news/2017/07/26/2419528/vma-zhurnalistat-ivo-nikodimov-e-v-stabilno-sastoyanie.html", "text": "Иво Никодимов е в стабилно състояние. Това съобщиха от Военномедицинската академия (ВМА), където журналистът на БНТ е бил приет, след  като снощи бе нападнат и бит от трима мъже в района на Орлов мост.  От лечебното заведение уточняват, че предстои да му бъде направена малка оперативна интервенция за наместване на носни кости.", "date": "2017.07.26", "title": "ВМА: Журналистът Иво Никодимов е в стабилно състояние"}
{"url": "http://www.focus-news.net/news/2017/07/26/2419530/vratsa-obshtinata-otbelyaza-155-godini-ot-rozhdenieto-na-vasil-kanchov.html", "text": "По повод 155 години от рождението на Васил Кънчов пред паметника на видния врачанин бяха поднесени венци и цветя, съобщиха от пресцентъра на Община Враца. „Днес е празник за Враца, защото на този ден е роден един от най-будните и светли личности на града - Васил Кънчов. Човек, който винаги е носил Враца в сърцето си и се е гордял, че е врачанин“, каза кметът Калин Каменов и благодари на всички присъстващи. „Бих пожелал на всички врачани да пазим града си такъв, за какъвто са се борили най-светлите личности, какъвто е и Васил Кънчов. Да го пазим с поведението си, с държанието си в обществото и с лептата си, която даваме всеки ден за нашия град, за да уважим делото на тези преди нас, които са създавали“, допълни в приветствието си Каменов. \r\nСлово за живота и делото на Васил Кънчов произнесе общественикът Илиян Нисторов. На честването присъстваха зам. областният управител Мирослав Комитски, зам.-кметът Петя Долапчиева, учители и ученици от СУ „Васил Кънчов“, граждани.\r\nПаметникът на бележития врачанин е издигнат през 2012 г. по инициатива на СУ „Васил Кънчов“ и е дело на скулптора Цено Ценов.", "date": "2017.07.26", "title": "Враца: Общината отбеляза 155 години от рождението на Васил Кънчов"}
{"url": "http://www.focus-news.net/news/2017/07/26/2419531/yambol-remontirani-i-osvezheni-sa-detski-ploshtadki-v-grada.html", "text": "Стартираха ремонтните работи по възстановяване и обновяване на детските площадки в Ямбол, съобщиха от пресцентъра на Общината. Дейностите включват подмяна на счупени съоръжения с изцяло нови или смяна на елементи по тях, възстановяване и пребоядисване на оградни пана, пейки, беседки, подмяна на елементи от ударопоглъщата настилка, където е необходимо, монтиране на нови информационни табели и др. \r\nПървоначално, ремонтните дейности обхванаха детски площадки в ж.к. „Златен рог“ - между блокове №1 и №4 , както и намиращата се източно от блок № 8. Извършено е възстановяване на оградите, поставяне на нови вратички и табели. В момента се работи по съоръжения в ж.к. „Граф Игнатиев“, включително с подмяна на счупени елементи. Подменена е и люлката-везна в ж.к. „Зорница“ на площадката зад бл. № 6.\r\nДейностите обхващат общо 27 детски площадки в различни части на града, които бяха изградени през последните няколко години и са съобразени със съвременните изисквания за безопасност. Поддръжката им се извършва целогодишно, като два пъти седмично се прави почистване на районите и при необходимост текущо се подменят повредени елементи. Община Ямбол и Общинското предприятие „Паркове и зони за отдих“, което отговаря за стопанисването на обектите, апелират към гражданите за по-отговорно отношение при ползването и опазването на съоръженията, както и поддържане на чист и приветлив вид на детските площадки. Чести са случаите на вандалски прояви, както и изхвърлянето на опаковки и бутилки в съответния район, въпреки наличието на санитарни кошчета. Площадките са място за игри и занимания на малки деца и всички следва да бъдат по-внимателни, за да се гарантира безопасното им ползване.\r\nРемонтите по новите площадки ще приключат в рамките на две седмици. Отделно, до края на годината предстои демонтирането на всички останали в някои зони на града  стари съоръжения, които не отговарят на съвременните изисквания.", "date": "2017.07.26", "title": "Ямбол: Ремонтирани и освежени са детски площадки в града"}
{"url": "http://www.focus-news.net/news/2017/07/26/2419535/pochti-60-000-kasa-nelegalni-tsigari-izzeha-sluzhiteli-na-mvr-pri-proverki-na-razlichni-oblastni-direktsii-i-gkpp.html", "text": "Почти 60 000 къса нелегални цигари иззеха служители на МВР. Действията са в рамките на предприети акции и проверки, проведени на територията на различни областни дирекции и ГКПП. Това съобщиха от пресцентъра на министерството. Снощи на ГКПП „Капитан Андреево” е проведена съвместна операция от служители на ОД МВР - Хасково и служители на Митница „Бургас”. Съвместните действия са предприети с цел противодействие на контрабандата, превозването и съхранението на акцизни стоки без бандерол и други закононарушения на Закона за митниците, Закона за марките и географските означения, Закона за движение по пътищата и Кодекса за застраховане. В хода на операцията са проверявани лица, леки автомобили, микробуси и автобуси. При проверките са открити и иззети 11 560 къса цигари без акцизен бандерол; 13.9 грама зелена тревиста маса и 4.6 грама канабис; 706,300 грама златни накити; 4733 текстилни изделия и 414 чифта обувки. Съставени са по едно досъдебно и бързо производство 8 акта по Закона за митниците. \r\nПолицаи от столичното Второ Районно управление „Полиция” иззеха 42 600 къса цигари без бандерол. На 28 юни около 9.40 часа в хода на полицейска операция по противодействие на разпространение на акцизни стоки без бандерол служители от Второ Районно управление „Полиция” задържали 38-годишния с инициали А.А. Акцията била проведена на територията на столичния ж.к. „Филиповци” след получен сигнал за мъж, разпространяващ акцизни стоки без бандерол. При последвалите процесуално-следствени действия в дома на А.А. полицаите намерили и иззели 42 600 къса цигари от различни марки  без акцизен бандерол. По случая било образувано досъдебно производство, а А.А. е задържан с полицейска мярка до 24 часа. След доклад на събраните материали в Софийска районна прокуратура задържаният е привлечен като обвиняем за престъпление по чл. 234 от НК и му е наложена мярка за неотклонение „подписка”. \r\nНад 2000 къса цигари и 10 кг тютюн са иззели служители на ОД МВР – Плевен входа на полицейска операция срещу противодействието на акцизни стоки. На различни места в частен дом в Кнежа, обитаван от 33-годишна жена, са открити 2036 къса контрабандни цигари от различни марки. Уведомена е прокуратурата, по случая е образувано досъдебно производство за престъпление по чл.234, ал.1 пр.2 от НК.  10,660 кг насипен тютюн 100 къса цигари са отрити в тайници на кооперативния пазар в Плевен. За случая са изготвени четири констативни протокола. \r\nКюстендил. 2499 къса цигари от различни марки и без български акцизен бандерол са иззели вчера служители на сектор „Противодействие на икономическите престъпления“ при областната дирекция. Контрабандната стока била открита на работното място на 51-годишна жена. Работата по документирането на престъпление против данъчната система продължава. \r\nПолицаи и антимафиоти иззеха контрабандни цигари и тютюн в Брезник и Трън. Служители на сектор „Противодействие на икономическата престъпност“ при ОД МВР – Перник, колегите им от Териториален сектор „Борба с организираната престъпност“ и представители на Районно управление „Полиция” –  Брезник проверили къща в брезнишкото село Велковци, обитавана от двама мъже с постоянен адрес столицата. Намерени и иззети са 2600 къса саморъчно направени цигари без бандерол и около 400 грама кафеникава ситно нарязана листна маса със специфичен мирис на тютюн. Срещу 54-годишния с инициали Н.Х. и 31-годишния с инициали В.Т. е образувано административно-наказателно производство и работата продължават служители от Районно управление „Полиция” –  Брезник. Около един килограм тютюн е иззет от къща за гости в трънското с. Бусинци. Полицаи от Районно управление „Полиция” –  Трън посетили имота, собственост на 61-годишния с инициали Н.Г. по сигнал за семеен скандал. При извършената проверка е открит плик с около един килограм суха листна маса с кафеникав цвят и мирис на тютюн. Срещу 61-годишния  мъж е започнато досъдебно производство. Работата по разследването продължава.", "date": "2017.07.26", "title": "Почти 60 000 къса нелегални цигари иззеха служители на МВР  при проверки на различни областни дирекции и ГКПП"}
{"url": "http://www.focus-news.net/news/2017/07/26/2419536/ria-novosti-v-siriya-oprovergaha-informatsiyata-za-sazdavaneto-na-otryad-ot-homoseksualisti-za-borba-sreshtu-islyamska-darzhava.html", "text": "Представител на Сирийските демократични сили (СДС) опроверга информация за създаването на отряд от хомосексуалисти за борба с близкоизточната радикална групировка „Ислямска държава“, предава РИА Новости, като се позовава на агенция ARA News.\r\nПо-рано в медиите бе разпространена информация, съгласно която активисти от ЛГБТ-общността са създали в Сирия собствена войска срещу джихадистите. Отрядът е кръстен „Бунтовническа освободителна армия на хомосексуалистите“ и според медиите се сражава заедно с „Международните народни бунтовнически войски“ (IRPGF), които влизат в състава на „Международния батальон на свободата“. Тереза Герова", "date": "2017.07.26", "title": "РИА Новости: В Сирия опровергаха информацията за създаването на отряд от хомосексуалисти за борба срещу „Ислямска държава“"}
{"url": "http://www.focus-news.net/news/2017/07/26/2419533/varna-oblastnata-organizatsiya-na-bchk-se-pobratimi-s-cherveniya-polumesets-na-republika-turtsiya-klon-eskishehir.html", "text": "Областната организация на БЧК във Варна се побратими с Червения полумесец на Република Турция – клон Ескишехир. Меморандум за разбирателство между двете организации бе подписан в БЧК – Варна от председателя на областната структура на БЧК Илия Раев и председателя на организацията на Червения полумесец в турския град Ескишехир Юксел Гиргин, предаде репортер на Радио \"Фокус\"-Варна. В рамките на днешния ден между двете организации се проведоха двустранни разговори. Подкрепяйки стремежа на народите на Република Турция и Република България към трайни добросъседски и приятелски отношения, в името на приноса към сътрудничеството на двете хуманитарни организации и към благоденствието на двата народа и реализиране на възможностите за по-добра работа с нуждаещи се лица, двете страни подписаха меморандум за разбирателство. \r\nВ документа е посочено, че ръководствата на двете организации решават да поддържат редовни контакти, включително и между младежките си структури. Двете хуманитарни организации ще сътрудничат по програми и проекти на Европейския съюз и др. по подпомагане на населението при бедствени ситуации, младежки дейности и социално помощни и здравни дейности, както и по други дейности, приоритетни за двете организации.  При извънредни ситуации, като се вземат предвид клаузите на подписаните преди това договори между националните дружества на двете организации, законодателствата, юридическото положение, нормативните актове и възможностите на двете страни, могат да бъдат провеждани съвместни благотворителни кампании за събиране и предоставяне на дарения. И двете страни се задължават да опазят доброто име на партньора си пред обществото и в двете страни. Меморандумът за разбирателство е в унисон с подписаното споразумение от 7 януари 2002 година.\r\nМарияна ВАЛЕНТИНОВА", "date": "2017.07.26", "title": "Варна: Областната организация на БЧК се побратими с Червения полумесец на Република Турция – клон Ескишехир"}
{"url": "http://www.focus-news.net/news/2017/07/26/2419538/veliko-tarnovo-ednodneven-obuchitelen-seminar-za-bezopasno-izpolzvane-na-internet-shte-se-provede-v-grada.html", "text": "Еднодневен обучителен семинар на тема „Предизвикателствата по противодействие на детската сексуална експлоатация и трафика на деца чрез Интернет” ще се проведе на 27 юли в хотел „Болярски” от 09.30 часа, съобщиха от пресцентъра на Община Велико Търново. Обучението се организира от Местната комисия за борба с трафик на хора и Местната комисия за борба с противообществени прояви на малолетни и непълнолетни и е насочен към експерти от региона, работещи с деца, както и служители на ОДМВР и Районна прокуратура – Велико Търново.\r\nЛектор на обучението ще бъде инспектор Любомир Тулев – сектор „Киберпрестъпност” при ГДБОП – МВР. Темите, които ще бъдат засегнати по време на обучението, ще бъдат свързани най-вече с актуалните тенденции в престъпленията с деца в интернет, формите и методи на експлоатацията на деца през интернет, Интернет като средство за набиране на деца с цел трафик и въвличане в проституция, реч на омразата сред подрастващите в Интернет и не на последно място ще бъдат обсъдени политиките за превенция в тази област.", "date": "2017.07.26", "title": "Велико Търново: Еднодневен обучителен семинар за безопасно използване на интернет ще се проведе в града"}
{"url": "http://www.focus-news.net/news/2017/07/26/2419537/ministarat-na-vanshnite-raboti-na-republika-sudan-ibrahim-gandur-shte-bade-na-ofitsialno-poseshtenie-v-sofiya.html", "text": "Заместник министър-председателят по правосъдната реформа и министър на външните работи Екатерина Захариева ще се срещне на 27 юли с министъра на външните работи на Република Судан Ибрахим Гандур, който ще бъде на официално посещение в София. Това съобщиха от пресцентъра на МВнР. Настоящото посещение на суданския външен министър е първото в историята на двустранните отношения след демократичните промени у нас през 1989 г.\r\nВажността на визитата следва да се оценява в принципно новия контекст на развитието на обществено-политическите процеси в района на Близкия изток и Северна Африка след т. нар. Арабска пролет. Благодарение на стратегическото си географско положение, богатата си суровинна база и природни ресурси, Судан разполага със значителен потенциал за развитие и в дългосрочен план ще играе все по-осезаема роля в събитията както в Африканския рог, така и в района на Северна Африка и Близкия изток. През последните години Судан постепенно съумя да се позиционира като един от значимите партньори в региона в контекста на борбата с тероризма, миграционните процеси и ролята му в регионалните конфликти.\r\nВъв фокуса на срещата на министър Захариева и министър Гандур ще бъдат двустранните отношения, икономическото сътрудничество,  отношенията в сферата на образованието и актуализирането на договорно-правната база между двете държави. \r\nВ 16:00 часа на 27 юли в зала „Договори” на Министерството на външните работи ще бъде подписан Меморандум за разбирателство между външните министерства на България и Судан и на Меморандум за сътрудничество между Дипломатическия институт към министъра на външните работи на Република България и Центъра за дипломатически изследвания и обучение към Министерство на външните работи на Република Судан.\r\nВицепремиерът Екатерина Захариева и министър Ибрахим Гандур ще направят и съвместно изявление за журналисти от 16:15 часа в Министерство на външните работи.", "date": "2017.07.26", "title": "Министърът на външните работи на Република Судан Ибрахим Гандур ще бъде на официално посещение в София"}
{"url": "http://www.focus-news.net/news/2017/07/26/2419539/plovdiv-traditsionen-sabor-shte-se-provede-v-karlovo-na-28-i-29-yuli.html", "text": "Традиционен събор ще се проведе в Карлово на 28 и 29 юли. Това съобщиха от пресцентъра на община Карлово. През първия ден от 19.00 часа ще се състои концерт на оркестър „Славей“ с ръководител Славчо Ангелов. А на 29 юли в 19.00 часа по програма ще има концерт на оркестър „Орфей“ с ръководител Георги Янев. Предвидена е и празнична заря.", "date": "2017.07.26", "title": "Пловдив: Традиционен събор ще се проведе в Карлово на 28 и 29 юли"}
{"url": "http://www.focus-news.net/news/2017/07/26/2419521/zdf-severna-koreya-zaplashi-sasht-s-yadren-udar-v-sartseto-na-stranata.html", "text": "Режимът в Пхенян отправи нови заплахи към Съединените американски щати за ядрен удар в сърцето на страната, предава германският телевизионен канал ZDF. \r\nАко американците продължават с опитите си да предизвикат промяна в управлението на Северна Корея, то тя ще отговори с контраатака, твърдят медиите в Сеул, позоваващи се на агенция KCNA.\r\nПо-рано директорът на ЦРУ Майк Помпео намекна за смяна на правителството в Пхенян. Въпреки предупрежденията на международната общност, на 4 юли – Деня на независимостта на САЩ, Северна Корея проведе пореден тест на междуконтинентална балистична ракета, припомня телевизията.Тереза Герова", "date": "2017.07.26", "title": "ZDF: Северна Корея заплаши САЩ с ядрен удар в сърцето на страната"}
{"url": "http://www.focus-news.net/news/2017/07/26/2419541/tsvetan-tsvetanov-gerb-nad-170-mln-dolara-sa-osigurenite-sredstva-ot-fondatsiya-amerika-za-balgariya-da-sprem-spekulatsiite-za-donorite-podpomagashti-razvitieto-na-balgariya.html", "text": "Дейността на фондация „Америка за България“ в последните години стана много популярна. Мога да заявя категорично, че парите, които са осигурили за подпомагане на сектори и на неправителствения сектор са в размер на над 170 млн. щатски долара. Само за образование има реализирани проекти за 105 млн. Това каза на брифинг председателят на ПГ на ГЕРБ Цветан Цветанов, предаде репортер на Агенция „Фокус“. „С Община Пловдив и Фондация „Америка за България“ има реализиран проект за Малката базилика в размер на 3 млн. лева. В момента върви реставрацията на Голямата базилика, стойността за която е осигурена от фондацията и е 8 млн. лева“, посочи той. „Нека да спрем със спекулациите и опитите да се противопоставят определени донори в страната, които могат да подпомагат за развитието на България, за гражданския сектор и за всички секторни политики, които могат да бъдат подпомагани“, заяви Цветан Цветанов. „Премиерът Бойко Борисов, с който разговаряхме и днес,  дава принципното си съгласие нормата, която днес трябва да отпадне във второто гласуване в правна комисия да стане факт,  за да се намалят всякакви възможни интерпретации в публичното пространство“, посочи той. По думите му ГЕРБ е парламентарната група, която има най-голяма чуваемост и винаги е отворена за диалог с останалите парламентарни групи и неправителствения сектор. „Днешният политически акт, който ще бъде изразен и в правната комисия съм убеден, че ще получи подкрепата и на други парламентарни групи, за да отпаднат всякакви съмнения и спекулации в тази посока“, каза още Цветан Цветанов. \r\nБиляна ИВАНОВА", "date": "2017.07.26", "title": "Цветан Цветанов, ГЕРБ: Над 170 млн. долара са осигурените средства от Фондация „Америка за България“, да спрем спекулациите за донорите, подпомагащи развитието на България"}
{"url": "http://www.focus-news.net/news/2017/07/26/2419540/varna-regionalnata-strukturata-na-bchk-e-parvata-i-edinstvena-organizatsiya-s-koyato-cherveniyat-polumesets-v-turskiya-grad-eskishehir-se-pobratimyava.html", "text": "Структурата на БЧК във Варна е първата и единствена организация, с която Червеният полумесец в турския град Ескишехир се побратимява, стана ясно при подписването на Меморандума за разбирателство между двете организации, предаде репортер на Радио „Фокус“ – Варна. Подписи под документа сложиха председателят на областната структура Илия Раев и председателят на организацията в турския град Ескишехир Юксел Гиргин.\r\nЮксел Гиргин отбеляза, че Областната организация на БЧК в Кърджали също е отпратила покана за побратимяване към Червения полумесец в Ескишехир, но тя е била отхвърлена, тъй като организацията е избрала Варна за първи град за побратимяване. До този момент не са водени преговори за побратимяване с други организации на Балканите или в Европейския съюз. Тази дейност тепърва ще бъде развивана, подчерта Юксел Гиргин.\r\nЕскишехир е град в Северозападна Турция, главен административен център на едноименния вилает Ескишехир и е разположен на река Порсук. Населението е около 750 000 души. В града се намира най-големият държавен турски университет, който е четвърти по брой на студентите в света – Анатолийски университет.\r\nМарияна ВАЛЕНТИНОВА", "date": "2017.07.26", "title": "Варна: Регионалната структурата на БЧК е първата и единствена организация, с която Червеният полумесец в турския град Ескишехир се побратимява"}
{"url": "http://www.focus-news.net/news/2017/07/26/2419547/dobrich-novi-uslugi-vavezhda-obshtinata-v-napravlenie-traurni-obredi.html", "text": "Приета е Наредба за изменение и допълнение на Наредбата за определяне и администриране на местните такси и цени на услуги на територията на Община - град Добрич, предаде кореспондент на Радио „Фокус” – Варна. Въвежда се услугата абонаментно поддържане на гробно място. Според общинската администрация тя би намерила подкрепа от гражданите, които нямат възможност да поддържат гробните места на своите близки. Предложената услуга е със сформирана цена за месечно обслужване на гробните места в размер на 20,46 лв., за която дейностите като почистване от треви, отпадъци, цветя, свещи, обработка с хербицид, окопаване, почистване на надгробните знаци и други ще се извършват два пъти месечно от работник в гробищния парк по утвърден график. Подравняването на гробното място за възпоменание на 40 дни от смъртта на лицето е необходимо при спазване на обичаите в християнската религия. Въвеждането на услугата регламентира дейностите, като те ще се извършват от един общ работник – почистване на гробното място от цветя, бутилки, почистване на окологробното пространство от пръст и кал, и от един гробар – изравняване на гробното място, чрез отнемане  или допълване на пръст, поставяне на рамка за гроб и цялостно оформяне. За изпълнение на горепосочените дейности се влагат разходи в размер на не по-малко от 15,91 лв. Третата нова услуга е при отнемане на гробни места, които са изоставени, неподдържани, с липсващи трайни надгробни знаци и с не платени такси за гробоползване. Необходимо е гробното място  да бъде обследвано, проверено в регистри и на място, като след това се пристъпва към почистване от тревна или дървесна растителност и освобождаване и изваждане на тленните останки. Дейностите по обследването са ангажимент на обредник, който има достъп до регистъра на гробните места. Почистването ще се извършва от общ работник, а освобождаването и изваждането на тленните останки - от гробар  изцяло ръчно. Таксата за тази услуга е 55,22лв.\r\nЖулиета НИКОЛОВА", "date": "2017.07.26", "title": "Добрич: Нови услуги въвежда Общината в направление „Траурни обреди“"}
{"url": "http://www.focus-news.net/news/2017/07/26/2419544/haskovo-narodniyat-predstavitel-ot-gerb-evgeniya-angelova-provede-priemna-v-grada.html", "text": "Народният представител от ГЕРБ - Хасково Евгения Ангелова проведе редовна приемна в офиса на партията в града, съобщиха от пресцентъра на ГЕРБ. Гражданите обсъдиха с депутата социални и трудово-правни казуси. Те помолиха народния представител за съдействие в получаването на социални помощи и жилища за социално слаби. Евгения Ангелова се ангажира да помогне на гражданите в разрешаването на техните проблеми.", "date": "2017.07.26", "title": "Хасково: Народният представител от ГЕРБ Евгения Ангелова проведе приемна в града"}
{"url": "http://www.focus-news.net/news/2017/07/26/2419542/mkd-makedoniya-pravitelstvoto-na-makedoniya-prie-teksta-na-dogovora-za-dobrosasedstvo-s-balgariya.html", "text": "На специално заседание, проведено късно във вторник вечерта, правителството на Република Македония прие съгласувания текст на Договора за приятелство, добросъседство и сътрудничество с България, съобщава електронното издание МКД.\r\nПравителството  взе решение, с която се определя, че министър-председателят Зоран Заев ще подпише Договора за приятелство, добросъседство и сътрудничество между Република Македония и Република България. В тази връзка ще бъде представена допълнителна информация за обществеността, уточняват от Скопие. Тереза Герова", "date": "2017.07.26", "title": "МКД (Македония): Правителството на Македония прие текста на Договора за добросъседство с България"}
{"url": "http://www.focus-news.net/news/2017/07/26/2419543/npr-erik-rubin-poslanik-na-sasht-balgariya-mozhe-da-izigrae-rolyata-na-posrednik-za-tsyalostnoto-pridvizhvane-na-balkanite-kam-evropa.html", "text": "България може да изиграе ролята на посредник за цялостното придвижване на Балканите към Европа. Това каза пред журналисти в Министерски съвет Негово Превъзходителство Ерик Рубин, посланик на САЩ в България, след среща с премиера Борисов, предаде репортер на Агенция „Фокус“. „Проведох много хубава кратка среща с министър-председателя, за да изразя нашата подкрепа за плановете за подписване на споразумение с Македония. Мислим, че това е много позитивна стъпка напред на Балканите, и силно подкрепяме усилията на правителствата на България и Македония да подпишат споразумение по този въпрос. Също така силно подкрепяме прогреса, който България и Гърция постигнаха заедно, за да завършат проекта за интерконекторна връзка, който е изключително важна част от енергийната диверсификация на Европа“, заяви американският посланик.  „Силно подкрепяме прогреса, който е постигнат, а също и виждането за фокуса към Балканите в Европейското председателството на България. Мисля, че България може да изиграе ролята на посредник с помощта за цялостното придвижване на Балканите към Европа“, допълни още той. \r\nЛюба АЛЕКСИЕВА", "date": "2017.07.26", "title": "Н.Пр. Ерик Рубин, посланик на САЩ: България може да изиграе ролята на посредник за цялостното придвижване на Балканите към Европа"}
{"url": "http://www.focus-news.net/news/2017/07/26/2419546/inzh-boyan-todorov-zam-kmet-na-shumen-obshtinskoto-predpriyatie-po-stroitelstvo-e-izvarshilo-karpezhi-po-11-ulitsi-v-grada.html", "text": "Общинското предприятие по строителство е извършило кърпежи по 11 улици в Шумен, съобщи на брифинг инж. Боян Тодоров, заместник-кмет на Шумен, предаде репортер на Радио „Фокус“-Шумен. Сред тях са ул. „Ален мак“, „Владайско въстание“, „Добруджа“, „Преслав“ и „Странджа“. Обществената поръчка за ремонт на улици и пътища в Шумен предвижда машинно асфалтиране, но дейностите се бавят, заради обжалвания. Единични кърпежи се правят по Лозевския път, в момента се работи и по запълване на дупки в село Белокопитово, където предстои празник на селището. Извършени са кърпежи по улиците в Мараш, Салманово и кв. \"Дивдядово\". „По общинската пътна мрежа има доста големи участъци за ремонт, но там се налага основно машинно преасфалтиране, акцент ще бъде поставен и на преасфалтирането на входовете на Шумен, където има и най-голямо натоварване от автомобили“, каза инж. Боян Тодоров.\r\nИвелина ИВАНОВА", "date": "2017.07.26", "title": "Инж. Боян Тодоров, зам.-кмет на Шумен: Общинското предприятие по строителство е извършило кърпежи по 11 улици в града"}
{"url": "http://www.focus-news.net/news/2017/07/26/2419552/faz-v-germaniya-e-v-hod-antiterostichna-operatsiya-politsiyata-izvarshva-obiski-na-mnozhestvo-obekti.html", "text": "Полицията във федералната германска провинция Мекленбург-Предна Померания е задействана в антитерористична операция, в рамките на която се извършват обиски на множество обекти, съобщава националният ежедневник Die Frankfurt Allgemeine Zeitung. \r\nГоворител на Федералната прокуратура потвърди информацията за операцията. С оглед на нейното продължаване обаче властите отказаха да разкрият допълнителни подробности. Медиите вече разпространиха данни, съгласно които полицията е задействала акция срещу ислямисти. Съобщава се и за извършени арести.Тереза Герова", "date": "2017.07.26", "title": "FAZ: В Германия е в ход антитеростична операция, полицията извършва обиски на множество обекти"}
{"url": "http://www.focus-news.net/news/2017/07/26/2419545/plovdiv-rayonnata-prokuratura-iska-myarka-zadarzhane-pod-strazha-spryamo-shestima-obvinyaemi-za-trafik-na-chuzhdentsi.html", "text": "Районна прокуратура - Пловдив внесе искане в съда спрямо 37-годишния Калина И., 30-годишния Дилян Н., 26-годишния Калин В., 30-годишната Анелия В., 32-годишния Любомир Т. и 49-годишния Николай Д., привлечени като обвиняеми за подпомагане на чужденци да преминат незаконно през страната с цел имотна облага – престъпление по чл.281 ал.2 т.1 пр. 1 т.5 във връзка с ал.1 от Наказателния кодекс. Това съобщиха от пресцентъра на Апелативна прокуратура - Пловдив.\r\nНа 22 юли в района на 132-я километър на автомагистрала „Тракия“, край гр. Пловдив, са били задържани двама от обвиняемите, които шофирали лек автомобил „Мерцедес“ и лек автомобил „Ауди“. Те превозвали в автомобилите петима чужденци – трима сирийски граждани и двама иракчани. Непосредствено след това бил спрян за проверка и задържан и пилотния автомобил, марка  „Ауди“, в който се намирали други трима от обвиняемите. Те осигурявали безпрепятственото преминаване  на автомобилите, които превозвали чужденците. Впоследствие, в района на с. Войводиново, обл. Пловдив, е бил спрян за проверка и лек автомобила „Пежо“, с който се придвижвал и последния участник в групата. \r\nПод ръководството на Районна прокуратура-Пловдив се провеждат активни процесуално следствени действия по случая – разпити на свидетели, предстоят огледи на иззетите мобилни телефони  и намерените други веществени доказателства при претърсването на автомобилите и др. \r\nДнес, 26 юли 2017 г., Районен съд-Пловдив ще заседава по искането на прокуратурата за определяна на мярка за неотклонение „задържане под стража“ спрямо шестимата обвиняеми.", "date": "2017.07.26", "title": "Пловдив: Районната прокуратура иска мярка „задържане под стража“ спрямо шестима обвиняеми за трафик на чужденци"}
{"url": "http://www.focus-news.net/news/2017/07/26/2419550/sofiya-tsentarat-za-gradska-mobilnost-namalyava-vremeto-za-chakane-po-spirkite-na-chast-ot-avtobusite.html", "text": "Средно между 5 и 10 минути по-малко ще чакат пътниците на спирките на автобусните линии 12, 20 и 31. Това съобщиха от пресцентъра на Центърът за градска мобилност. Причината е в увеличените на брой коли обслужващи линиите, както и увеличения  пробег в километри, който транспортният оператор ще изпълнява - общо 338, 6 км повече от този към момента на ден. \r\nНапример, за линия 31 времето между отделните коли е намалено с 5 минути в сутрешните върхови часове. За линия 20 то е намалено с  5 минути в не пиков час, а при линия 12 - времето  е намалено с 15 мин в следобедните върхови часове. \r\nНовите 60 нископодови газови автобуси, които бяха представени на 25 юли, ще влязат постепенно в експлоатация. Нископодови превозни средства първо тръгват по петте линии на  12, 90, 117,118 и 119. След това този тип коли ще се движат и по маршрутите на  18, 20, 22, 24, 25, 27, 29, 30, 31, 81 и 86. Превозните средства, които притежават и стандарт EURO6, ще заменят над 20-годишните автобуси. Най-много от новите автобуси  ще се движат по маршрута на линия 86 (АП Малашевци -жк Свобода), по линиите на 30 и 31, които свързват кв. Обеля съответно със с. Балша и село Голяновци, както и по маршрута на линия  27.", "date": "2017.07.26", "title": "София: Центърът за градска мобилност намалява времето за чакане по спирките на част от автобусите"}
{"url": "http://www.focus-news.net/news/2017/07/26/2419549/vidin-prodalzhava-da-se-ponizhava-nivoto-na-dunav-v-nachaloto-na-balgarskiya-uchastak-na-rekata.html", "text": "Продължава да се понижава нивото на Дунав в началото на българския участък на рекара, съобщиха от Хидрометеорологична станция-Ново село. За последното денонощие нивото там се е понижило с 11 см. и водният стоеж е 62 см. При Видин е регистрирано понижение от 15 см., водният стоеж е 107 см. Нивото на реката край Лом е 129 см, понижението е с 17 см. При Оряхово нивото се е понижило за последното денонощие с 5 см., водният стоеж е 47 см. \r\nТемпературата на водата край Ново село е 26,1 градуса, а край Оряхово е 26,9 градуса.", "date": "2017.07.26", "title": "Видин: Продължава да се понижава нивото на Дунав в началото на българския участък на реката"}
{"url": "http://www.focus-news.net/news/2017/07/26/2419554/kiril-dobrev-vav-varna-bsp-e-kauza-i-otgovornost.html", "text": "Кирил Добрев беше гост на официалното честване на 126-годишнината от създаването на партията, което беше организирано от Градския съвет на левицата във Варна, съобщиха от пресцентъра на партията. „Ако трябва да опиша БСП с две думи, тя за мен е кауза и отговорност. През всичките тези години ние устояхме и на хули, и на нападки. Ние сме единствената партия, която носи отговорност, както за предизборните обещания, така и за следизборните си действия”, заяви заместник-председателят на НС на БСП Кирил Добрев по време на честването.\r\n„Никой няма право да поставя своите лични интереси и амбиции над партийните. Винаги съм се чудил, каква е тази страст в кавички, с която се самоизяждаме и самоубиваме. Сякаш не разбираме, че можем да побеждаваме само когато сме силни”, подчерта заместник-председателят на БСП.\r\nКирил Добрев заяви, че битката за солидарност, за едно по-справедливо общество, за грижа и равен шанс е нишката, която не се къса и свързва всички социалисти през годините. „Тя обединява различни поколения, с различни виждания, дори с различен социален статус и професия”, каза още Добрев.", "date": "2017.07.26", "title": "Кирил Добрев във Варна: БСП е кауза и отговорност"}
{"url": "http://www.focus-news.net/news/2017/07/26/2419553/varna-predstaviteli-na-oblastnata-mladezhka-struktura-na-bchk-shte-posetyat-lager-na-cherveniya-polumesets-v-eskishehir-koyto-shte-bade-otkrit-prez-septemvri.html", "text": "Представители на младежката структура на БЧК – Варна ще посетят лагер на Червения полумесец в турския град Ескишехир. Това стана ясно при подписване на меморандум за разбирателство между областната структура на БЧК и регионалния клон на турската хуманитарна организация, предаде репортер на Радио „Фокус“ – Варна. Председателят на организацията в турския град Ескишехир Юксел Гиргин посочи, че се очаква лагерът да бъде официално открит от министъра на образованието на културата на страната и от председателя на Червения полумесец през септември. Лагерът е създаден изцяло за младежи и е с капацитет 350 души. В него по 10 дни ще почиват деца от социално слаби семейства, както и ученици с добър успех. Лагерът е разположен на 150 дка в гориста местност край град Ескишехир. Разполага с басейн с олимпийски размери и много спортни игрища. Изграден е изцяло със собствени средства на структурата на Червения полумесец в Ескишехир, като инвестицията е в размер на близо 5 млн. лева. Юксел Гиргин допълни, че организацията не се финансира от държавата, част от средствата за дейността на структурата се осигуряват от дарители – около 50%.\r\nМарияна ВАЛЕНТИНОВА", "date": "2017.07.26", "title": "Варна: Представители на областната младежка структура на БЧК ще посетят лагер на Червения полумесец в Ескишехир, който ще бъде открит през септември"}
{"url": "http://www.focus-news.net/news/2017/07/26/2419555/pregled-na-mezhdunarodnite-novini-do-13-chasa-agentsiya-fokus.html", "text": "На специално заседание, проведено късно във вторник вечерта, правителството на Република Македония прие съгласувания текст на Договора за приятелство, добросъседство и сътрудничество с България, съобщава електронното издание МКД.\r\nПравителството  взе решение, с която се определя, че министър-председателят Зоран Заев ще подпише Договора за приятелство, добросъседство и сътрудничество между Република Македония и Република България. В тази връзка ще бъде представена допълнителна информация за обществеността, уточняват от Скопие.\r\n*** Испанският министър-председател Мариано Радой се изправи в сряда като свидетел в мащабно дело за присвояване на публични средства от бивши членове на партията му.\r\nРадой започна да отговаря на въпроси малко след 10 часа (местно време), след като се закле да каже истината в съда в Сан Фернандо де Ансарес, близо до Мадрид – акт, който бе излъчен на живо в телевизионния ефир.\r\n*** В сряда Европейският съд потвърди решението си движението „Хамас“ да остане в „черния“ списък на терористични организации, въпреки призивите да бъде извадено от него.\r\nСъдът отмени решение от 2014 г., заявявайки, че „не е трябвало да бъде отменяно включването на „Хамас“ в европейския списък на терористичните организации“.\r\n*** Режимът в Пхенян отправи нови заплахи към Съединените американски щати за ядрен удар в сърцето на страната.\r\nАко американците продължават с опитите си да предизвикат промяна в управлението на Северна Корея, то тя ще отговори с контраатака, твърдят медиите в Сеул, позоваващи се на агенция KCNA.\r\nПо-рано директорът на ЦРУ Майк Помпео намекна за смяна на правителството в Пхенян. Въпреки предупрежденията на международната общност, на 4 юли – Деня на независимостта на САЩ, Северна Корея проведе пореден тест на междуконтинентална балистична ракета.\r\n*** В сряда противниците на президента Николас Мадуро започват двудневна национална стачка в опит да го принудят да се откаже от провеждането на избори за Конгрес през почивните дни, които – съгласно думите им, ще институционализират автокрацията във Венецуела.\r\n„От шест часа утре ще парализираме тази страна. Ще покажем на Николас Мадуро и неговата група, че няма любов за тях никъде във Венецуела или по света“, заяви един от депутатите от опозицията в навечерието на стачката.\r\nОпозицията, която има огромна подкрепа след години, прекарани в сянката на Социалистическата партия по време на управлението на предшественика на Мадуро Уго Чавес, твърди, че планираното Учредително събрание е фарс, предназначен само да задържи Мадуро на власт.\r\n*** Правителството на Гърция обяви спешен търг за ремонт на главното пристанище на остров Кос, което бе поразено от силното земетресение с магнитуд от 6,6 по скалата на Рихтер от миналата седмица.\r\nЦелта е до средата на август основното пристанище на острова отново да заработи. „Решихме, че в първата фаза ще ремонтираме една част от пристанището - тази с по-малкото щети, за да могат корабите да се прибират и да предават доставките си“, поясни генералният секретар на Министерството на инфраструктурата Гьоргос Дедес. За тази цел финансовото министерство вече одобри отпускането на 400 евро. \r\nВ същото време държавните инженери продължават инспекциите си на сгради на острова. Училищата, болниците и други правителствени сгради не са повредени в резултат на труса, увери Дедес.\r\n*** Най-малко 10 хил. души са евакуирани в рамките на нощта заради горски пожар, избухнал в южната част на Франция, където вече бушуват няколко огнени стихии.\r\n„Евакуацията на най-малко 10 хил. души е резултат от разрастването на огъня. Това е район, който удвоява или утрои своето население през лятото\", уточни служител на противопожарната служба.\r\n*** Това вероятно щеше да е шанс да бъде преодоляна пропастта между Турция и ЕС - или поне се предотврати  превръщането й в истинска бездна. Въпреки това, след посещението на турския външен министър Мевлют Чавушоглу и министър по европейските въпроси Омер Челик в Брюксел е повече от ясно: правителството в Анкара не желае да се разкае в спора с ЕС. А политиците на Общността  държат на позициите си, особено по отношение на ситуацията с човешките права в Турция. \r\nСрещата в Брюксел е преминала с \"честен, открит и конструктивен диалог\", заяви върховният представител на ЕС по въпросите на външните работи и политиката на сигурност Федерика Могерини. В „превод“ това означава, че двете страни в преговорите са изложили мненията си. Пред журналистите обаче бе казано, че Брюксел е настоял да види „конкретни стъпки в областта на върховенството на закона, правата на човека, демокрацията, свободата на медиите\" в Турция. Те трябва да бъдат приложени и към активистите за човешки права. „Заявленията не са достатъчни“, подчерта Могерини.\r\nПо казуса със задържаните в Турция кореспондент на вестник „Ди Велт“ Дениз Юджел и активиста за човешки права Петер Щойднер няма и признак за постигане на решение. Анкара няма проблем с опозиционните политици, но някои от тях, които подкрепят терористични организации – като „Работническата партия на Кюрдистан“ (ПКК), трябва да бъдат прецизно разграничавани, подчерта Челик. \r\nИзглежда, че същият метод се прилага и за преценка на пресата. Има „истински журналисти“ и „псевдожурналисти, които помагат на терористите“, е позицоята на Анкара. \r\nГерманското правителство вижда това съвсем различен начин: външният министър Зигмар Габриел (ГСДП) говори за \"абсурдни обвинения в терористична пропаганда, които да служат като заглушител на какъвто и да е критичен глас в Турция“.\r\n***", "date": "2017.07.26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/26/2419551/boris-yachev-obedineni-patrioti-ako-aneliya-veleva-e-zamesena-v-trafik-na-migranti-shte-bade-nakazana-i-izklyuchena-ot-nfsb.html", "text": "Ако Анелия Велева е замесена в трафик на мигранти,  ще бъде наказана и изключена от НФСБ. Това каза пред журналисти народният представител от ПГ на „Обединени патриоти“ и заместник-председател на НФСБ Борис Ячев във връзка с председателя на структура на НФСБ Анелия Велева, която е сред задържаните в операцията за трафик на мигранти, предаде репортер на Агенция „Фокус“.  „Оставяме прокуратурата и следствените органи да си свършат работата. В момента, в който имаме информация - ще предприемем адекватни мерки“, каза Ячев. По думите му въпросната дама е една от стотиците им председатели на местно ръководство. „Не е назначавана от никого, не е координатор, а председател на местна структура. Отношенията с нея са такива, каквито са с всички останали, може би над 130 председатели“, коментира Ячев. Той  изтъкна, че „Обединени патриоти“ са категорични и последователни вносители на всякакви ограничения, свързани с трафик на мигранти.   \r\nДеница КИТАНОВА", "date": "2017.07.26", "title": "Борис Ячев, „Обединени патриоти“: Ако Анелия Велева е замесена в трафик на мигранти,  ще бъде наказана и изключена от НФСБ"}
{"url": "http://www.focus-news.net/news/2017/07/26/2419557/makfaks-makedoniya-kataloniya-planira-otkrivaneto-na-svoe-predstavitelstvo-v-zagreb.html", "text": "Правителството на испанския автономен регион Каталония планира откриването на свое представителство в Хърватия, което да обхваща страните от Югоизточна Европа. Информацията бе потвърдена от високопоставен представител на регионалния парламент в Барселона, предава македонската агенция „Макфакс“.\r\nТака само два месеца преди насрочения референдум за независимост политическата борба между Барселона и Мадрид се пренесе и в района на Балканите. \r\n„В Хърватия най-вероятно ще открием свое представителство, както ще направим и в други части на Европа“, уточни източник от управляващите кръгове в Каталония. Тереза Герова", "date": "2017.07.26", "title": "„Макфакс“ (Македония): Каталония планира откриването на свое представителство в Загреб"}
{"url": "http://www.focus-news.net/news/2017/07/26/2419560/pazardzhik-inspektsiyata-po-truda-proveryava-signal-za-obarnat-kamion-s-remarke-v-grad-septemvri.html", "text": "В Инспекцията по труда в Пазарджик са получени два сигнала за обърнат камион с ремарке, тип гондола, в град Септември, съобщиха за Радио „Фокус“ – Пазарджик от Инспекцията. „Екип от трудови инспектори ще извърши проверка, но по предварителна информация става дума само за обърнато ремарке, без шофьорската кабина. Това означава, че няма трудова злополука и пострадали хора, но ние сме длъжни да отидем на място по подадените сигнали. Резултатите от проверката ще станат ясни по-късно следобед“, поясниха от Инспекцията.\r\nТеодора ДИМИТРОВА", "date": "2017.07.26", "title": "Пазарджик: Инспекцията по труда проверява сигнал за обърнат камион с ремарке в град Септември"}
{"url": "http://www.focus-news.net/news/2017/07/26/2419548/maan-otnovo-raneni-pri-sblasatsi-kray-dzhamiyata-al-aksa-v-erusalim.html", "text": "Няколко палестинци, сред които лекар, журналист и 10-годишно момиче, са били ранени при сблъсъци с израелските сили за сигурност в нощта срещу сряда на фона на продължаващите демонстрации край джамията „Ал Акса“ в Ерусалим, предава информационната агенция Ma’an. \r\nДо поредната ескалация на напрежението се е стигнало часове, след като израелските власти демонтираха детекторите за метал. Мярката, наложена миналата седмица, доведе до бойкот на джамията, в резултат на което бе взето решение за отстраняването им – но само, за да бъдат заменени от по-съвременна техника за наблюдение.Тереза Герова", "date": "2017.07.26", "title": "Ma’an: Отново ранени при сблъсъци край джамията „Ал Акса“ в Ерусалим"}
{"url": "http://www.focus-news.net/news/2017/07/26/2419559/blagoevgrad-betonovoz-e-blasnal-zhena-v-sandanski.html", "text": "Бетоновоз, движейки се назад, е блъснал жена в Сандански. Това съобщи за Радио „Фокус“-Пирин Йорданка Шаркова, говорител на Областна дирекция на МВР-Благоевград. Инцидентът е станал в района на новостроящата се автогара. По първоначални данни пострадалата е с фрактура на крака, но не е ясно какви са другите й травми и дали има опасност за живота й. Тя е транспортирана в болницата в Сандански.\r\nНатали СТЕФАНОВА", "date": "2017.07.26", "title": "Благоевград: Бетоновоз е блъснал жена в Сандански"}
{"url": "http://www.focus-news.net/news/2017/07/26/2419561/mon-shte-vavede-distantsionno-obuchenie-po-balgarski-ezik-za-balgarite-po-sveta.html", "text": "Министерството на образованието и науката работи за въвеждане на дистанционно обучение по български език и литература, за да може повече деца от различни краища на света да го научат. Това заяви министърът на образованието и науката Красимир Вълчев в приветствието си към Асоциацията на българските училища в чужбина (АБУЧ), която празнува 10-годишен юбилей, съобщиха от пресцентъра на министерството. „Днес имаме над 300 училища по света, в които на 3 март, 24 май и 15 септември се чува българският химн. Гласът на българските деца е доказателство за вашата успешна работа“, каза министърът пред представителите на училищата. Дистанционното обучение ще е възможност за онези деца и ученици, където няма голяма българска общност и училище, също да усвоят езика. „Все по-голяма част от българите ще живеят зад граница и ще се увеличават. Най-малкото няма да намалява склонността към пътуване. Все повече хора ще искат да се върнат обратно в България и да знаят български език. Това поставя предизвикателства към нас да развиваме политиката“, посочи министърът.\r\nЗа неделните училища вече има адаптирани учебни програми по български език и литература, разработени съвместно с АБУЧ и СУ „Св. Климент Охридски“. Те са в съответствие с държавните образователни стандарти и синхронизирани с общата европейска езикова рамка. Красимир Вълчев съобщи, че предстои утвърждаване и на нови програми по история и география на България за училищата в чужбина. \r\nМинистърът на образованието и науката изрази подкрепа за усилията за признаване на българския език като матуритетен, особено в страните, където имаме големи диаспори. „Готови сме да работим с другите страни, да подкрепим и да инициираме в координация с останалите институции национална кампания за превръщането на българския език в матуритетен. Радвам се, че имаме партньорство с всички институции – това е гаранция за по-нататъшното развитие на образователната политика“, заяви министър Вълчев. Пой посочи, че започналата през 2008 година политика на подкрепа на неделните училища от държавните институции трябва да продължи с увеличаване на бюджета и финансирането всяка година.   \r\nВ днешния глобален свят, в днешното световно общество във все по-голяма степен нашата родина ще бъде обединена от нашия език и култура, убеден е министър Красимир Вълчев. \r\nОт есента ще отворят врати 44 нови училища.  \r\nБлагодарение на учителите в българските училища зад граница 24 часа в денонощието на всички континенти в 40 държави от новата учебна година 13 334 деца ще учат български език, посочи зам.-министърът на образованието и науката Деница Сачева. Тя отличи с грамоти на МОН „Неофит Рилски“ учители от образователните институции в чужбина. МОН даде и на всяко училище специални плакати с всички български гербове и химни. Специален плакет за Асоциацията получи от министъра на образованието Ирина Владикова, директор на българското училище „Св.св. Кирил и Методий“ във Виена и председател на Асоциацията на българските училища в чужбина.", "date": "2017.07.26", "title": "МОН ще въведе дистанционно обучение по български език за българите по света"}
{"url": "http://www.focus-news.net/news/2017/07/26/2419558/veliko-tarnovo-nay-dobrite-futbolni-otbori-za-detsa-do-9-godishna-vazrast-se-sastezavat-v-turnir-trifon-ivanov.html", "text": "Най-добрите футболни отбори за деца до 9-годишна възраст мерят сили в детския турнир „Трифон Иванов“, който бе открит във Велико Търново, съобщиха от пресцентъра на Общината. Надпреварата, носеща името на Железния защитник на Етър и националния отбор, представлява финален етап от първенството във Футбол 9 и ще определи носителя на купата. За отличието днес и утре на стадион „Ивайло“ се борят отборите на „Етър ВТ“, „Левски“ (София), ЦСКА – София, „Берое“ (Стара Загора), „Локомотив“ (Г. Оряховица) и „Черноморец“ (Бургас). \r\nТурнирът „Трифон Иванов“ е иницииран от кмета на Велико Търново инж. Даниел Панов. Второто му издание бе открито от заместник-кмета проф. Георги Камарашев, председателя на Зоналния съвет на БФС Бончо Генчев и директорът на ОП „Спортни имоти и прояви“ Петко Павлов. Те пожелаха на младите футболисти да следват пътя на легендарния Трифон Иванов и да постигнат неговите спортни успехи. \r\nТимовете, съставени от деца, родени след 1 януари 2006 г., са разделени в две групи, а мачовете са формат две полувремена по 30 минути. Във всяка среща на терена излизат по осем полеви играчи и един вратар. В група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора).\r\nМачовете за разпределяне на местата от първо до четвърто са на рождената дата на легендарния бранител от САЩ’94  – 27 юли. Финалът на турнира започва в 11, 30 ч., а награждаването на призьорите е веднага след последния съдийски сигнал.\r\nПървото издание на спортното събитие в памет на Трифон Иванов бе през миналата година, а победител стана „Лудогорец“ (Разград). Организатори са Община Велико Търново, Зоналният съвет на Българския футболен съюз и ОП „Спортни имоти и прояви“.", "date": "2017.07.26", "title": "Велико Търново: Най-добрите футболни отбори за деца до 9-годишна възраст се състезават в турнир „Трифон Иванов“"}
{"url": "http://www.focus-news.net/news/2017/07/26/2419564/sudan-tribune-ministarat-na-vanshnite-raboti-na-sudan-e-na-poseshtenie-v-balgariya-za-pregovori-v-oblastta-na-politikata-kulturata-i-ikonomikata.html", "text": "Министърът на външните работи на Судан Ибрахим Гандур пристига в сряда на официална двустранна визита в България, съобщава вестник Sudan Tribune. \r\nДипломатическото представителство на България в Хартум отвори отново врати през 2005 г., след като през 1990 г. бе закрито заради гражданския конфликт и политическата нестабилност в страната. Судан има Генерално консулство в София от 1999 г. \r\nСъгласно прессъобщение от външнополитическото ведомство в Харум, в София Гандум ще проведе среща с Екатерина Захариева, вицепремиер и министър на външните работи. Посещението на суданския дипломат е в рмките на работна рамка за диалог ЕС-Судан. Обсъдени обаче ще бъдат и въпроси за двустранното сътрудничество в областта на политиката, културата и икономиката.Тереза Герова", "date": "2017.07.26", "title": "Sudan Tribune: Министърът на външните работи на Судан е на посещение в България за преговори в областта на политиката, културата и икономиката"}
{"url": "http://www.focus-news.net/news/2017/07/26/2419566/blagoevgrad-davat-na-sad-dvama-obvinyaemi-za-katastrofi-sas-zaginali-peshehodtsi.html", "text": "През изминалата седмица Окръжна прокуратура – Благоевград предаде на съд двама обвиняеми, нарушили правилата на движение, в резултат на което загинали пешеходци. Това съобщиха от пресцентъра на Апелативна прокуратура – София. \r\nОбвиняемият с инициали Б.К. на 4 януари 2016 г. управлявал собствения си лек автомобил „Опел“ в Сандански. На кръстовището на ул. „Даскал Козарев“ и ул. „Васил Левски“, управлявайки колата на заден ход, при избиране на скоростта на движението, той не се съобразил с атмосферните условия и с конкретните условия на видимост. Вследствие на допуснатите от него нарушения Б.К. причинил смъртта на пешеходец.   \r\nВечерта на 8 септември 2015 г. в Симитли другият обвиняем - с инициали Г.С. при управление на лек автомобил „Пежо“, шофирал с превишена скорост в посока към центъра на града. Поради проявеното невнимание и непредпазливост към уязвимите участници в движението, каквито са пешеходците и в частност престарелите хора, той допуснал пътнотранспортно произшествие. В резултат на нарушените от Г.С. правила на движение загинал 85-годишен пешеходец.", "date": "2017.07.26", "title": "Благоевград: Дават на съд двама обвиняеми за катастрофи със загинали пешеходци"}
{"url": "http://www.focus-news.net/news/2017/07/26/2419567/sliven-kmetat-stefan-radev-e-nalozhil-udrazhki-ot-zaplatata-na-direktora-na-regionalniya-istoricheski-muzey-nikolay-sirakov-zaradi-finansovi-narusheniya-i-nepravomerno-uvolnenie.html", "text": "Кметът на Сливен Стефан Радев е наложил наказание на директора на Регионалния исторически музей Николай Сираков, съобщи пред Радио „Фокус“ – Сливен заместник – председателят на Общинския съвет Деян Дечев. Радев е задължил директора на музея да изплати 3 205 лв. удръжки от заплатата си, а наказанието е наложено заради препоръка в доклад на Агенция \"Държавна финансова инспекция\". В доклада е посочено, че са констатирани редица нарушения на финансовата дисциплина, а също така, че със свои действия директорът на музея е нанесъл вреди на културния институт в размер на 10 214 лв., уволнявайки поради лични отношения неправомерно служител. От агенцията препоръчват на кмета на Общината като принципал на културния институт да предприеме съответните действия. Директорът на музея е обжалвал решението и в момента то се намира на съдебната фаза. Докладът е предоставен на Общинския съвет след питане на Деян Дечев.\r\nЛюдмила ЙОРГОВА", "date": "2017.07.26", "title": "Сливен: Кметът Стефан Радев е наложил удръжки от заплатата на директора на Регионалния исторически музей Николай Сираков заради финансови нарушения и неправомерно уволнение"}
{"url": "http://www.focus-news.net/news/2017/07/26/2419569/varna-kongres-na-evropeyskite-studenti-demokrati-beshe-otkrit-v-grada.html", "text": "България е домакин на конгрес на EDS (Европейските студенти-демократи), който бе официално открит във Варна. Това съобщиха от пресцентъра на ПП ГЕРБ. Гостуващите над 100 младежи от близо 30 държави бяха приветствани от зам.-министъра на младежта и спорта Ваня Колева. Това съобщиха от пресцентъра на ПП ГЕРБ-Варна. Тя запозна делегатите на EDS с програми, по които работи ресорното министерство, като изтъкна предвидената възможност по програма за младежки дейности 2 млн. лв. от данъка за хазарта да се инвестират в мерки за борба с агресията. „По процедурата за кандидатстване през 2017 г. са подадени 64 проекта от цялата страна”, отчете Ваня Колева.\r\nТя допълни, че чрез Националната програма за младежта 2016-2020 г. вече са изградени 36 младежки информационни консултантски центрове и се дава възможност в среда без административни тежести неправителствени организации и младежки неформални групи да реализират своите проекти. „Вече се изпълняват 49 проекта. Целта е младите хора да бъдат активни и да променят своето бъдеще”, посочи зам.-министърът.\r\nТя поздрави Варна за спечелената титла Европейска младежка столица през 2017 г. и анонсира, че именно тук министерството предвижда да бъде отбелязан 12 август – Международният ден на младежта. „Съвместно с община Варна ще организираме поредица от инициативи, включително и хепънинг, като ще обявим и осемте младежки посланици на България – успешни млади хора, спортисти и изпълнители с големи постижения. Мотото ще бъде „България обича младите“, разкри Ваня Колева.\r\nТя обяви, че министерството вече е набелязало своите приоритети в сектор „Младеж” във връзка с предстоящото българско председателство на Съвета на ЕС през 2018 г.  „Ще организираме традиционната младежка европейска конференция, в която очакваме да вземат участие над 250 младежи от всички 28 държави-членки, както и от страните от Западните Балкани. Те ще имат уникална възможност да се включат в изработването на конкретни препоръки, които ще предложим на Еврокомисията. Така участниците ще допринесат за бъдещето на младите хора в европейски мащаб”, подчерта още зам.-министърът на младежта и спорта.\r\nВ качеството си на зам.-председател на EDS Митя Атанасов от МГЕРБ коментира, че 5-дневният конгрес, който се провежда веднъж годишно, е най-важното работно събитие на организацията Европейски студенти-демократи. „На този форум обсъждаме предложения за законодателни промени, които изпращаме към групата на Европейската народна партия в Европарламента. Там съответно ги разглеждат и вече неведнъж се е случвало част от предложенията ни да стигат до обсъждане и гласуване в ЕП”, посочи Атанасов. Той даде за пример инициативата на младежи от Унгария, която срещна подкрепа и в страни като България и Румъния, да се повдигне въпросът за различното качеството на продукти, произвеждани от големи международни частни компании.\r\n„На конгреса в Европейската младежка столица ще дискутираме участието на младите хора на ръководни позиции и законите, свързани с младежките дейности, на европейско ниво”, посочи още Митя Атанасов. Той информира, че предстои и избор на ново ръководство на EDS, какъвто се провежда всяка година. МГЕРБ отново има номинация в лицето на Стилияна Пенева от София.", "date": "2017.07.26", "title": "Варна: Конгрес на Европейските студенти-демократи беше открит в града"}
{"url": "http://www.focus-news.net/news/2017/07/26/2419562/mtsp-otpusna-157-mln-leva-za-horata-s-uvrezhdaniya-sled-raziskvaniya-po-temata-v-parlamenta-predizvikani-ot-deputati-ot-bsp-za-balgariya.html", "text": "След проведен сериозен дебат, иницииран от парламентарната група на „БСП за България“, Министерство на труда и социалната политика (МТСП) е отпуснало 15.7 млн. лв. за хората с увреждания, съобщиха от пресцентъра на БСП. Направено е и обещанието, че при следваща актуализация на бюджета ще се търсят допълнително 90 млн. лв.\r\nДепутатите от „БСП за България“ Антон Кутев, Георги Гьоков и Михаил Христов отправиха питане към министър Бисер Петков и предизвикаха разисквания по темата. Благодарение на активността и категорична позиция на левицата за защита на правата на хората с увреждания бе постигнат резултат.", "date": "2017.07.26", "title": "МТСП отпусна 15.7 млн. лева за хората с увреждания след разисквания по темата в парламента, предизвикани от депутати от „БСП за България“"}
{"url": "http://www.focus-news.net/news/2017/07/26/2419571/plovdiv-chetirima-dushi-sa-postradali-pri-verizhna-katastrofa-na-izhoda-na-grada-kam-avtomagistrala-trakiya-v-rayona-na-razklona-za-selo-tsaratsovo.html", "text": "Четирима души са пострадали при верижна катастрофа между три автомобила на изхода на Пловдив към автомагистрала „Тракия“, в района на разклона за село Царацово. Това съобщиха за Радио „Фокус“ – Пловдив от Областна дирекция на МВР-Пловдив. Инцидентът е станал около обяд. Няма информация за тежко пострадали. Участниците в катастрофата са откарани в болница. По първоначални данни едната от колите е отнела предимство и се е сблъскала с втори автомобил. От своя страна той е навлязъл в платното за насрещно движение и се е ударил в трето моторно превозно средство. \r\nДвижението в района се извършва без затруднения.\r\nТони МИХАЙЛОВ", "date": "2017.07.26", "title": "Пловдив: Четирима души са пострадали при верижна катастрофа на изхода на града към автомагистрала „Тракия“, в района на разклона за село Царацово"}
{"url": "http://www.focus-news.net/news/2017/07/26/2419574/iskane-za-uskoryavane-na-sadebnoto-proizvodstvo-shte-mozhe-da-se-pravi-ako-sa-iztekli-poveche-ot-2-godini-ot-obrazuvaneto-mu.html", "text": "Искане за ускоряване на съдебното производство ще може да се прави, ако са изтекли повече от 2 години от образуването му. Това се случи след като парламентът прие на второ четене текстове от промените в Наказателно - процесуалния кодекс, предаде репортер на Агенция „Фокус“.  Съгласно приетия текст искането ще може да се подава чрез съда, който разглежда делото. В него трябва да  се посочват неизвършените действия, които забавят съдебното производство. Искането се счита за оттеглено, ако в едномесечен срок от постъпването му съдът, който разглежда делото, извърши съответите действия. По дела на районен съд искането се разглежда от окръжния съд. \r\nДеница КИТАНОВА", "date": "2017.07.26", "title": "Искане за ускоряване на съдебното производство ще може да се прави, ако са изтекли повече от 2 години от образуването му"}
{"url": "http://www.focus-news.net/news/2017/07/26/2419563/sofiya-bchk-organizira-bezplatna-prozhektsiya-na-klipove-za-prilozhniya-sport-vodno-spasyavane.html", "text": "В поредицата „Водна безопасност с БЧК” в Дома на киното на 27 юли от 19:30 ще се проведе безплатна прожекция на клипове за приложния спорт „Водно спасяване”. Това съобщиха от пресцентъра на Българския червен кръст. Всеки, който обича водата и спорта, ще може да усети емоцията и атрактивността на този вид спорт и да се запознае с различните му дисциплини. След прожекцията експерти от водноспасителната служба към БЧК ще отговорят на въпроси относно водната безопасност и спорта „Водно спасяване”.\r\nВсеки, който желае, може да получи „Наръчник за родителя - Дръж под око”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017.07.26", "title": "София: БЧК организира безплатна прожекция на клипове за приложния спорт „Водно спасяване”"}
{"url": "http://www.focus-news.net/news/2017/07/26/2419573/plovdiv-vazrasten-mazh-e-s-opasnost-za-zhivota-sled-paten-intsident-mezhdu-selata-poroyna-i-lenovo.html", "text": "Възрастен мъж е с опасност за живота след пътен инцидент вчера между селата Поройна и Леново. Това съобщиха от ОДМВР - Пловдив. Сигналът постъпил около 5.00 часа в РУ – Първомай. Според предварителните данни, микробус “Форд” застигнал и блъснал отзад каруца, в която били 83-годишен пенсионер и 85-годишната му съпруга от село Дълбок извор. Двамата били откарани в кабинет за спешна медицинска помощ и след прегледи е установено, че мъжът е с охлузни рани по главата, а жената – със счупен глезен. Впоследствие обаче състоянието на възрастният човек се влошило и той бил транспортиран в пловдивска болница с опасност за живота. Шофьорът на микробуса, на 55 години от Първомай, е тестван с дрегер за алкохол, резултатът е отрицателен. Работата по образуваното досъдебно производство продължава разследващ полицай от районното управление.", "date": "2017.07.26", "title": "Пловдив: Възрастен мъж е с опасност за живота след пътен инцидент между селата Поройна и Леново"}
{"url": "http://www.focus-news.net/news/2017/07/26/2419572/iliya-raev-bchk-varna-regionalnata-struktura-na-bchk-mozhe-da-predlozhi-mnogo-na-cherveniya-polumesets-v-turskiya-grad-eskishehir.html", "text": "Регионалната структура на БЧК-Варна може да предложи много на Областната организация на Червения полумесец в турския град Ескишехир. Това заяви председателят на областната структура Илия Раев след подписване на меморандум за разбирателство между двете организации, предаде репортер на Радио „Фокус“ – Варна. „Ние сме една от мощните организации на Червения кръст в България. Много сме силни в областта на водното спасяване, издаваме европейски сертификати. Можем да обучим представители на Червения полумесец в Ескишехир по нашата методика, която е европейски призната, тъй като подготвяме много добри специалисти“, посочи Илия Раев. \r\nТой допълни, че кръводаряването в съседна Турция е дейност, изцяло ръководена от  Червения полумесец. Двете хуманитарни организации ще си сътрудничат също по програми и проекти на Европейския съюз, свързани с подпомагане на населението при бедствени ситуации, както и младежки, социални и здравни дейности.\r\nИлия Раев приветства гостите от Областната организация на Червения полумесец в турския град Ескишехир и ги запозна накратко с дейността на варненската структура на БЧК. „Варненската организация наброява около 10 000 души. Занимаваме се със социална дейност, като от началото на годината подпомагаме хора, които са в неравностойно положение. Подпомогнати са 12 000 души. БЧК-Варна ръководи и организира водноспасителната служба, като подготвя кадри. Работим също така по първа долекарска помощ, както и по въпросите на бежанците и миграцията“, обясни Илия Раев. Младежката структура на БЧК във Варна наброява 500 души. Организацията работи съвместно и с Кръвния център – Варна.\r\nПредседателят на организацията в турския град Ескишехир Юксел Гиргин също представи дейността на структурата, посочвайки, че членовете са около 5 000 души. „В България Кръвният център е към държавната структура, докато в Турция това е дейност на Червения полумесец. Първата ни и основна дейност е Кръвния център, втората ни дейност е свързана с бедствия и аварии. Оказваме помощ на бежанците, като в момента в Ескишехир има близо 5 000 бежанци, които подпомагаме с храна и финансови средства“, допълни Юксел Гиргин. Паричната помощ се равнява на 75 лева на член от семейството, независимо от възрастта им. Организацията подпомага с храни и дрехи и хора, които са в нужда. Младежката структура в Ескишехир е голяма, към Червения полумесец съществува и организация за закрила на жената.\r\nМарияна ВАЛЕНТИНОВА", "date": "2017.07.26", "title": "Илия Раев, БЧК – Варна: Регионалната структура на БЧК може да предложи много на Червения полумесец в турския град Ескишехир"}
{"url": "http://www.focus-news.net/news/2017/07/26/2419565/st-komisar-atanas-ilkov-politsiyata-raboti-po-vsichki-vazmozhni-versii-vav-vrazka-s-izvarshenoto-tazi-sutrin-ubiystvo-v-plovdiv.html", "text": "Полицията работи по всички възможни версии във връзка с извършеното тази сутрин убийство в парк “Лаута” в Пловдив. Това съобщи старши комисар Атанас Илков директор на областната дирекция на МВР, предаде репортер на Радио „Фокус“-Пловдив. „Убитият е Данил Божилов на 43 години, от Дупница, който от 10 години има бизнес със соларни студиа в Пловдив“, уточни ст. комисар Илков. По думите му мъжът е бил убит с един куршум в областта на гърдите с огнестрелно оръжие. Той е живеел на семейни начела с жена от Пловдив, която вече е разпитана. По думите на директора на пловдивската полиция има свидетели, които са чули изстрела. Кечето, което убитият е разхождал е било открито до него и в момента е настанено във ветеринарния комплекс в Пловдив. На мястото на инцидента продължават огледите от криминалисти. Достъпът е ограничен. \r\nЦветана ТОНЧЕВА", "date": "2017.07.26", "title": "Ст. комисар Атанас Илков: Полицията работи по всички възможни версии във връзка с извършеното тази сутрин убийство в Пловдив"}
{"url": "http://www.focus-news.net/news/2017/07/26/2419576/parlamentat-udalzhi-rabotnoto-si-vreme-do-priemaneto-na-promenite-v-nakazatelno-protsesualniya-kodeks-na-vtoro-chetene.html", "text": "Парламентът удължи работното си време до приемането на промените в Наказателно-процесуалния кодекс на второ четене, предаде репортер на Агенция „Фокус“.  Предложението направи председателят на Правна комисия Данаил Кирилов. „За“ него гласуваха 94 народни предтавители, „против“ – 2 и „въздържали се“ – 1, с което то бе прието. \r\nДеница КИТАНОВА", "date": "2017.07.26", "title": "Парламентът удължи работното си време до приемането на промените в Наказателно-процесуалния кодекс на второ четене"}
{"url": "http://www.focus-news.net/news/2017/07/26/2419578/blagoevgrad-davat-na-sad-zhena-za-darzhane-na-tsigari-bez-banderol-za-nad-32-hilyadi-leva.html", "text": "Дават на съд жена за държане на цигари без бандерол за над 32 хиляди лева, съобщиха от пресцентъра на Апелативна прокуратура – София. Районна прокуратура – Благоевград внесе за разглеждане в съда обвинителен акт срещу В.Ч. за извършено от нея престъпление по чл. 234, ал. 2, т. 3, вр. чл. 234, ал. 1, пр. 2 от НК. \r\nВ гараж в Благоевград и в товарен автомобил обвиняемата Ч. държала тютюневи изделия без бандерол – 4 890 кутии цигари от различни марки. Общата стойност на нередовната стока възлиза на 32 216,25 лв., като дължимият за тях акциз е в размер на 18 132,80 лв.", "date": "2017.07.26", "title": "Благоевград: Дават на съд жена за държане на цигари без бандерол за над 32 хиляди лева"}
{"url": "http://www.focus-news.net/news/2017/07/26/2419568/kurir-makedoniya-prezidentat-na-makedoniya-prizova-pravitelstvoto-v-skopie-da-predstavi-publichno-teksta-na-dogovora-s-balgariya.html", "text": "Държавният глава на Македония Георги Иванов призова правителството в Скопие да представи публично текста на Договора за добросъседство с България, преди документът да бъде подписан, предава електронното издание „Курир“.\r\nСпоред Иванов отсъствието на прозрачност предизвиква негативни коментари и загриженост сред обществеността, която трябва да бъде преодоляна с разкриването на текста на споразумението. \r\n„Президентът Иванов подчертава, че винаги трябва да се имат предвид националните и държавните интереси на Република Македония, и че всяко междудържавно споразумение не трябва да бъдe в ущърб на македонските национални интереси“, се казва в изявлението, разпространено от службата му.\r\nИванов вчера проведе среща с министъра на външните работи Никола Димитров, на която е бил информиран за последната версия на Договора за приятелство и добросъседство с Република България.Тереза Герова", "date": "2017.07.26", "title": "„Курир“ (Македония): Президентът на Македония призова правителството в Скопие да представи публично текста на договора с България"}
{"url": "http://www.focus-news.net/news/2017/07/26/2419577/plovdiv-85-godishna-zhena-e-stanala-zhertva-na-telefonna-izmama-sas-sumata-ot-6-000-lv.html", "text": "85-годишна жена от Пловдив е станала жертва на телефонна измама със сумата от 6 000 лв. Това съобщиха от ОДМВР - Пловдив. Жената била заблудена, че помага на полицията. По предварителни данни, това се е случило вчера, около 18.30 часа, след като възрастната жена получила телефонно обаждане от мним служител на реда. Сигналът е подаден в Трето РУ, образувано е досъдебно производство.", "date": "2017.07.26", "title": "Пловдив: 85-годишна жена е станала жертва на телефонна измама със сумата от 6 000 лв."}
{"url": "http://www.focus-news.net/news/2017/07/26/2419570/afp-es-shte-otneme-nezabavno-pravoto-na-glas-na-polsha-ako-badat-uvolneni-magistratite-ot-varhovnite-sadilishta.html", "text": "Европейският съюз ще предприеме „незабавни“ стъпки за отнемането на правото на глас на Полша в Блока, ако бъдат уволнени магистратите от върховните съдилища в страната, предава AFP. \r\n„Препоръката на Комисията е полските власти да не предприемат никакви мерки, за да освободят или да принудят съдиите от върховните съдилища да се пенсионират. Ако бъде предприета такава мярка, Комисията е готова незабавно да задейства процедурата по член 7\", предупреди вицепредседателят на ЕК Франс Тимерманс. Тереза Герова", "date": "2017.07.26", "title": "AFP: ЕС ще отнеме \"незабавно\" правото на глас на Полша, ако бъдат уволнени магистратите от върховните съдилища"}
{"url": "http://www.focus-news.net/news/2017/07/26/2419580/plovdiv-dve-lovni-pushki-bez-dokumenti-sa-izzeti-pri-proverka-na-chasten-imot-v-selo-kaloyanovo.html", "text": "Две ловни пушки без документи са иззети при проверка на частен имот, извършена вчера в село Калояново. Това съобщиха от ОДМВР – Пловдив. 42-годишният собственик на имота е заподозрян за незаконно съхранение на огнестрелните оръжия. По случая е образувано досъдебно производство по чл. 339, ал.1 от НК и работата продължава.", "date": "2017.07.26", "title": "Пловдив: Две ловни пушки без документи са иззети при проверка на частен имот в село Калояново"}
{"url": "http://www.focus-news.net/news/2017/07/26/2419579/smolyan-narusheno-e-vodopodavaneto-v-selata-banite-dryanka-i-vishnevo-zaradi-avariya.html", "text": "Във връзка с възникнала авария на довеждащ водопровод, е нарушено водоснабдяването в селата Баните, Дрянка и Вишнево. Това сочи справка в сайта на водоснабдителното дружество, обслужващо областта.", "date": "2017.07.26", "title": "Смолян: Нарушено е водоподаването в селата Баните, Дрянка и Вишнево заради авария"}
{"url": "http://www.focus-news.net/news/2017/07/26/2419583/veliko-tarnovo-v-grada-zapochna-vtoroto-izdanie-na-detskiya-futbolen-turnir-v-pamet-na-trifon-ivanov.html", "text": "На стадион „Ивайло“ във Велико Търново започна второто издание на детския футболен турнир в памет на Трифон Иванов, предаде репортер на Радио „Фокус“ – Велико Търново. Състезанието бе открито от заместник-кмета проф. Георги Камарашев, председателя на Зоналния съвет на БФС Бончо Генчев и директорът на ОП „Спортни имоти и прояви“ Петко Павлов. „Изключително съм радостен, че този турнир ще се проведе за втора година и дано той се провежда още дълги години. Радостен съм за това, че участниците са изключително амбициозни и нахъсани, защото така играеше Трифон Иванов. Надявам се вие да сте бъдещите световни шампиони по футбол на България. Желая успех на турнира и нека най-добрият да победи“, каза при откриването проф. Камарашев.\r\n„Не случайно надпреварата ще се проведе днес и утре на стадион „Ивайло“. На 27 юли Трифон Иванов трябваше да празнува рожден ден и със сигурност, ако не си беше отишъл от нашия свят на 13 февруари 2016 година, щеше да бъде на своя любим стадион, на който стартира впечатляващата си футболна кариера и прекара последните дни от живота си като председател на Зоналния съвет на Българския футболен съюз във Велико Търново“, посочи Петко Павлов.\r\nШест отбора ще определят носителя на купата по Футбол за деца до 9-годишна възраст. Отборите, съставени от деца, родени след 1 януари 2006 година, са разделени в две групи, а мачовете ще са във формат две полувремена по 30 минути. На терена ще излязат по осем полеви играчи и един вратар. В група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора). Вече започнаха първите мачове. Първите среща са между „Черноморец“ (Бургас) и ЦСКА-София и Левски“ (София) и „Берое“ (Стара Загора). Мачовете за разпределяне на местата от първо до четвърто са на 27 юли. Финалът на турнира започва в 11.30 часа, закриването и награждаването на призьорите са веднага след последния съдийски сигнал. Петко Павлов съобщи, че тази година ще бъде връчена и награда за индивидуален състезател. Тя ще бъде за „най-железния“ футболист на терена.\r\nСпортното събитие в памет на железният бранител бе инициирано преди година и половина от кмета на Велико Търново инж. Даниел Панов. Първото издание бе през миналото лято, а победител стана отборът на „Лудогорец“ – Разград. Организатори са Община Велико Търново, Зоналният съвет на Българския футболен съюз и ОП „Спортни имоти и прояви“.\r\nНадежда КРЪСТЕВА", "date": "2017.07.26", "title": "Велико Търново: В града започна второто издание на детския футболен турнир в памет на Трифон Иванов"}
{"url": "http://www.focus-news.net/news/2017/07/26/2419582/makedoniya-pravitelstvoto-odobri-dogovora-za-dobrosasedstvo-i-priyatelstvo-s-balgariya-parvi-otsenki-obzor.html", "text": "Македонското правителство одобри без възражения предложения текст на Договора за добросъседство и приятелство с България, който предстои да бъде подписан на 2 август 2017 г. Час след гласуването темата стана централна за всички македонски издания със запазване на поляризацията в мнението на изданията, близки до ВМРО-ДПМНЕ.\r\nСедмичникът \"Република\" съобщава във водещо заглавие: \"Кабинетът на Заев го упълномощи да подпише Договора с България, текстът се крие от гражданите\", като публикацията е придружена от фотография на двамата премиери пред паметника на цар Самуил в София и с мненията на активисти на партията на Груевски, македонски историци и на организации и сдружения, готови да протестират срещу подписването на договора.\r\nИзданието \"Пулс 24\", което се ръководи от бившия шеф на държавния архив Филип Петровски, алармира: \"Правителството прие договора с България, гражданите не знаят какво ще подписва Заев\". \"Курир\" цитира сдружението \"Блаже Коневски\", което възнамерява да обяви за \"национални предатели авторите на договора с България\".\r\nТелевизия \"Канал 5\", собственикът на която Емил Стоименов присъства в дешифрираните разговори от разкритията на Заев преди година, обявява гостите си в тазвечершното студио \"Само истината\" - Стефан Влахов-Мицов и Александър Стойчев, които от години се препитават с българомразство.\r\nСъщата публикация, заедно с примерите и призивите против договора и против България, се появява и в \"Телевизия Нова\".\"Локално\", \"МКД\" пишат, че \"късно през нощта правителството е одобрило текста на договора с България\".\"Фокус\" съобщава, че \"правителството е дало зелена светлина за договора с България\".\r\nБез негативни коментари е информацията на радио \"Канал 77\", \"Мета\", \"Фактор\", \"Стандарт\", \"Точка\", \"Радио Свободна Европа\", и вестник \"Вечер\", които съобщават накратко, че \"Договорът с България е минал\".\"Нова ТВ\" сензационно съобщава, че \"Премиерът Заев ще обяви съдържанието на договора с България\".\r\nЕлектронните издания \"А1 ON\", \"Плюс Инфо\", \"Либертас\", телевизиите \"Сител\", \"Канал 5\", вестник \"Нова Македония\" цитират изявление на посланика на САЩ в София, Ерик Рубин, който след среща с премиера Борисов е заявил, че \"Договорът за добросъседство с Македония е позитивна крачка за Балканите\".Тереза Герова", "date": "2017.07.26", "title": "Македония: Правителството одобри договора за добросъседство и приятелство с България. Първи оценки (ОБЗОР)"}
{"url": "http://www.focus-news.net/news/2017/07/26/2419584/varna-xvii-mezhdunaroden-festival-na-chervenokrastkite-i-zdravni-filmi-shte-se-provede-v-grada-ot-12-do-15-oktomvri.html", "text": "XVII Международен фестивал на червенокръстките и здравни филми ще се проведе във Варна от 12 до 15 октомври. Това заяви председателят на областната структура на БЧК – Варна Илия Раев след подписване на меморанду за разбирателство между регионалната структура на БЧК и Червения полумесец в турския град Ескишехир, предаде репортер на Радио „Фокус“ – Варна. Той покани присъстващите да участват във фестивала и представи кампанията „Дари кръв, вземи билет“.\r\nБазирайки се на опита на Европейската младежка столица Клуж-Напока (Румъния) за кампанията “Pay your ticket in blood” за музикалния фестивал “Untold”, БМЧК Варна започва пилотна кампания за набиране на кръвни дарения сред младите хора с цел борба с нарастващият недостиг на кръводаряване в България. Дарителите получават безплатен билет за филмова прожекция по време на Международния фестивал на червенокръстки и здравни филми, както и едноседмичен пропуск за паралелната програма на фестивала. Проектът залага обучение на екип от нови доброволци, които да развият кръводарителската програма на национално ниво след приключване на пилотния проект. Целта на проекта е да стимулира кръводаряването сред младите хора, намалявайки недостига от кръв на национално ниво. Редовното кръводаряване ограничава черния пазар за търговия с кръв, подобрява здравеопазването и животоспасяването. „Дари кръв, вземи билет“ е пилотен проект за град Варна, който предвижда 250 кръводарявания в града от млади кръводарители във възрастова група 18г.-35 г. в периода август – октомври 2017 г.\r\nМарияна ВАЛЕНТИНОВА", "date": "2017.07.26", "title": "Варна: XVII Международен фестивал на червенокръстките и здравни филми ще се проведе в града от 12 до 15 октомври"}
{"url": "http://www.focus-news.net/news/2017/07/26/2419581/shumen-zookatat-v-grada-shte-bade-remontiran-i-obogaten-s-novi-zhivotinski-vidove.html", "text": "Зоокътът в Шумен ще бъде ремонтиран и обогатен с нови животински видове. В бюджета на Общината са предвидени 50 000 лв. за ремонт, започната е работата по изготвянето на проект, който трябва да бъде одобрен от МОСВ. Това обяви на брифинг инж. Боян Тородов, заместник- кмет на Шумен, предаде репортер на Радио „Фокус“-Шумен. Златин Кайряков, ръководител на Общинско предприятие „Паркове и обредна дейност“, което от близо година стопанисва зоологическата градина, посочи, че тя на няколко пъти е била пред затваряне и това са част от мерките за нейното запазване. \r\n„Проектирането ще направим с наши средства, действията по възстановяване, ремонтиране и изграждане на нови клетки ще бъде със силите на общинските предприятия“, каза Кайряков. Той посочи, че заданието и проектирането на клетките ще бъде изготвено съобразно обитателите на зоопарка. Това могат да бъдат животни, предоставени от други зооградини, от ловни стопанства и такива, които могат да бъдат купени и предоставени от спонсори. На входа на зоокъта се предвижда да бъде изградена клетка за папагали и екзотични птици, ще следват две големи клетки за маймуната Шмоко и негова партньорка. Тъй като 36-годишният павиан е живял сам повече от 20 години, е необходим адаптационен период от поне половин година. \r\nНа ската ще бъдат изградени клетки за птици - фазан, токачка, яребици, кеклик и пауни, предвидени са клетки за хищници - лисици, чакали, еноти, ще бъде реконструирана клетката на грабливите птици, а тази на мечката ще бъде обособена за рисове. В близост до терена на козите, ще има муфлони и лами. Предвиждат се места за водоплаващи птици и за елени лопатари. „Нашето желание е да спасим и да приведем зоокъта във вид удобен за животните, и за посетителите“, каза Златин Кайряков. Ремонтът и разширението ще бъдат извършени на два етапа. „Нека обновеният зоопарк работи един месец, ще направим анализ колко ще ни струва и вероятно ще поставим такса „вход“, заяви Любомир Христов, кмет на Шумен.\r\nИвелина ИВАНОВА", "date": "2017.07.26", "title": "Шумен: Зоокътът в града ще бъде ремонтиран и обогатен с нови животински видове"}
{"url": "http://www.focus-news.net/news/2017/07/26/2419586/blagoevgrad-rayonna-prokuratura-gotse-delchev-predade-na-sad-telefonni-izmamnitsi.html", "text": "Районна прокуратура – Гоце Делчев предаде на съд Д.Н. и непълнолетния Л.Л. за извършена от тях телефонна измама, в резултат на която причинили имотна вреда на пострадалото от нея лице в размер на 1600 лв. Това съобщиха от пресцентъра на Апелативна прокуратура – София. На 22 януари 2017 г. в Гоце Делчев двамата обвиняеми с цел да набавят имотна облага, възбудили и поддържали заблуждение у И. К. Непълнолетният Л. Л. се обадил на стационарния телефон на И.К., като се представил за неговия внук. Той помолил мъжа да даде вместо него „капаро за закупуване на климатик в размер на 1600 лева“, като за целта щял да бъде посетен от човек, на който трябвало за предаде въпросната сума. В разговора момчето обещало, че ще върне парите на следващия ден. \r\n         На свой ред, другият обвиняем – Д.Н., също провел телефонен разговор с пострадалия мъж като „собственик на магазин „Зора“ и го уговорил да даде пари за капаро в полза на внука. \r\n         Д.Н. извършил престъплението в условията на опасен рецидив, след като три пъти бил осъждан на „лишаване от свобода“. \r\n         Предстои насрочване на делото от съда.", "date": "2017.07.26", "title": "Благоевград: Районна прокуратура – Гоце Делчев предаде на съд телефонни измамници"}
{"url": "http://www.focus-news.net/news/2017/07/26/2419588/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Днес, както и в предходните няколко издания на предаването „Симитли – минало, настояще и бъдеще“ по Радио „Фокус“ – Пирин ще продължим да пътуваме из малките население места, които се намират на територията на общината, за да Ви разкажем какви тайни крият те и защо си заслужава да ги посетите през летните месеци, но и след това. Обиколката ни из сгушената между три планини, славеща се с името „Света гора на Пирина“ и със своята загадъчна история – Община Симитли, тази сряда, ще ни отведе до приказно красивото село Брежани. \r\nОт кога датира историята на селото, какви са културните забележителности, които може да видите в него, и защо задължително трябва да го посетите през месец октомври, са само малка част от нещата, за които ще Ви разкажа днес. Само ще загатна, че именно през октомври тази година в село Брежани ще се проведе традиционния „Празник на брежанския кестен“, чиято програма ще бъде посветена на друго много важно събитие за малкото населено място. Кое е то ще разберете само ако останете с нас до края. Гост в предаването ще бъде Снежана Стоименова, заместник-председател на Сдружение „Хора и традиции“, която специално за нас ще повдигне завесата на това, което предстои да се случи в Брежани около Празника на кестена, но също така специално и първо за Радио „Фокус“ – Пирин ще съобщи много важна новина, свързана с бъдещето на брежанския кестен. \r\nВие, нашите слушатели също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да ни споделите вашите преживявания в Община Симитли, да ни разкажете за интересни места, които сте посетили или такива, които смятате да посетите в идните дни, седмици и месеци.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017.07.26", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/07/26/2419587/smolyan-praznichna-vechernya-s-petohlebie-shte-bade-otsluzhena-tazi-vecher-v-manastir-sveti-panteleymon.html", "text": "Празнична вечерня с петохлебие ще бъде отслужена тази вечер в манастир „Свети Пантелеймон“, от 18.00 часа. Това съобщи за Радио „Фокус” – Смолян сестра Христина от манастир „Свети Пантелеймон”. Храмовият празник на манастира ще бъде отбелязан утре – 27 юли. От 9.30 часа ще бъде отслужена Света Божествена литургия. От 11.00 часа ще има празничен водосвет, а в 12.00 часа ще има благословена трапеза. За желаещите да уважат празника има осигурени безплатни автобуси. Единият тръгва в 9.00 часа автогарата в кв. \"Устово\", а другият от спирката на Супермаркета в квартал \"Горно Райково\". Автобусите ще спират на всички спирки до манастира.\r\nДаниела БОЙКОВА", "date": "2017.07.26", "title": "Смолян: Празнична вечерня с петохлебие ще бъде отслужена тази вечер в манастир „Свети Пантелеймон“"}
{"url": "http://www.focus-news.net/news/2017/07/26/2419556/prezidentat-na-albaniya-ilir-meta-pred-ekaterina-zaharieva-razchitame-mnogo-na-vas-za-evropeyskata-ni-integratsiya.html", "text": "Разчитаме много на вас и оценяваме усилията на България за разширяването на Европейския съюз в Западните Балкани. Искаме да си напишем домашното по най-добрия начин. С тези думи президентът на Албания Илир Мета посрещна българския заместник министър-председател по правосъдната реформа и министър на външните работи Екатерина Захариева, съобщиха от пресцентъра на външното министерство. Албания е втората държава от Балканската обиколка на българския дипломат №1. \r\n\"Радвам се, че съм първият европейски министър, който се среща с вас след встъпването ви в длъжност, и ви пожелавам успешен мандат\", обърна се Захариева към Мета. Тя подчерта, че отношенията между България и Албания са отлични, политическият диалог се води на всички нива и държавниците трябва да работят за увеличаване и на икономическите връзки. \r\n\"Приоритет на нашето председателство на Съвета на ЕС е разширяването на Западните Балкани и да покажем това не само на думи - каза Екатерина Захариева. \"Голям шанс за целия регион е, че в рамките на 2 години Съюзът ще бъде председателстван от четири държави, които подкрепят разширяването - България, Австрия, Естония и Румъния\", допълни тя. \r\nВицепремиерът Захариева разказа, че реформите си струват, тъй като членството ни в ЕС има пряк ефект върху доходите, инфраструктурата и финансовия растеж на страната. Президентът Мета потвърди, че при последното си посещение в София е видял голяма промяна. \r\nЕкатерина Захариева подчерта, че част от критериите, които трябва да покрие Албания, се отнасят до върховенството на закона, административната реформа, борбата с организираната престъпност и правата на човека. В тази връзка тя постави въпроса и за признаването на българското малцинство в Албания. Въпреки резолюцията на Европейския парламент, призоваваща това да стане, в проектозакона на правителството, който предстои да бъде внесен в парламента, българското малцинство не е споменато. \"Имаме обща история и мислим, че нашето малцинство може да бъде мост между двете ни държави\", каза Захариева. \r\nПрезидентът Илир Мета обеща да проследи законопроекта в парламента и да съдейства за гъвкаво решение.\"Никой не може да бъде дискредитиран в Албания и да му се пречи да се самоопредели като българин\", декларира държавният глава на Албания пред българския външен министър.  Илир Мета разказа, че като тийнейджър се е занимавал с вдигане на тежести и се е възхищавал много на българската школа в този спорт. От своя страна вицепремиерът Екатерина Захариева припомни, че албанското Възраждане, довело до независимостта на страната, всъщност започва в България със създаването на албански дружества и издаването на вестници на албански език, които са функционирали с подкрепата на българските власти. Тя заяви още, че българският народ няма да забрави приноса на албанските преселници у нас за икономиката на новоосвободилата се българска държава в началото на миналия век.", "date": "2017.07.26", "title": "Президентът на Албания Илир Мета пред Екатерина Захариева: Разчитаме много на вас за европейската ни интеграция"}
{"url": "http://www.focus-news.net/news/2017/07/26/2419591/shumen-s-vecherna-sluzhba-shte-bade-otbelyazan-hramoviyat-praznik-na-manastira-sv-vmchk-panteleymon-kray-veliki-preslav.html", "text": "Тържествено ще бъде отбелязан храмовият празник на манастира „Св. вмчк. Пантелеймон“ край Велики Преслав. Това съобщи за Радио „Фокус“ - Шумен игуменът отец Константин. От 18.30 часа днес ще има вечерна служба. По думите му на 27 юли Православната църква почита паметта на Св. великомъченик и целител Пантелеймон и Светите Седмочисленици. Утре празничният ден ще започне с утренна служба от 8.00 часа, а след тържествената света литургия, ще бъде извършен водосвет и осветен курбан. Очаква се манастирът да бъде посетен от над 700 души. Отец Констанин посочи, че старите манастири имат традиция в деня, следващ този на  храмовия празник, да се почита паметта на всички ктитори и дарители. По думите на отец Константин цар Борис Покръстител е първият най-голям ктитор на манастира „Св. Вмчк. Пантелеймон“, за кратко в обителта са пребивавали и просветителите Наум и Климент. „И днес нашето желание е този манастир да се превърне в притегателен духовно-културен център“, каза отец Константин.\r\nИвелина ИВАНОВА", "date": "2017.07.26", "title": "Шумен: С вечерна служба ще бъде отбелязан храмовият празник на манастира „Св. вмчк. Пантелеймон“ край Велики Преслав"}
{"url": "http://www.focus-news.net/news/2017/07/26/2419589/brekzit-izyavlenie-na-gi-verhofstad-i-rakovodnata-grupa-na-ep-po-vaprosite-na-brekzit.html", "text": "Ръководната група на ЕП по въпросите на Брекзит се срещна във вторник, 25 юли, с преговарящия на ЕС за Брекзит Мишел Барние и направи общо изявление след втория кръг от преговорите между ЕС и Обединеното кралство, се казва в съобщение от пресслужбата на ЕП.\r\n„Миналата седмица беше първият реален кръг от преговорите за Брекзит между Европейския съюз и Обединеното кралство. Това беше възможност за двете страни да преразгледат основните въпроси и да набележат къде са необходими допълнителни разяснения”, заявиха членовете на ръководната група на ЕП по въпросите на Брекзит. \r\n„Ако искаме преговорите да бъдат успешни в рамките на ограниченото време, с което разполагаме, трябва да бъде постигнат бърз напредък в уточняването на по-детайлизираното им съдържание. Можем да започнем да обсъждаме новите взаимоотношения между ЕС и Обединеното кралство, само ако е постигнат достатъчен напредък по трите основни области на преговорите по оттеглянето: правата на гражданите, уреждането на финансовите задължения и въпросът за границата с Ирландия.“ \r\n„Европейският парламент изразява още веднъж категоричната си позиция, че достатъчен напредък означава напредък във всички области, а не само в една или две, като официално и своевременно ще обявим кога считаме, че е постигнат такъв достатъчен напредък.“ \r\n„Европейският парламент ще следи стриктно развитието на преговорите по отношение на правата на гражданите и ще продължи да настоява за пълни права на гражданите на ЕС в Обединеното кралство, както и на гражданите на Обединеното кралство в ЕС. Това е основна задача на европейския проект - защита, а не ограничаване на основните права на всички граждани.” \r\n„По-конкретно, Европейският парламент се стреми да осигури пълната защита на правата, свързани със събирането на семействата, здравеопазването, правото на глас в местните избори, прехвърлянето на (социални) права и правилата за постоянно пребиваване, включително правото гражданите да напускат Обединеното кралство, без да губят статута си за постоянно пребиваване. Едновременно с това се стремим да избегнем административната тежест за гражданите и няма да приемем законодателни предложения, които нарушават личната свобода на хората, например предложения за системни проверки за криминални деяния.” \r\n  „Не на последно място, Европейският парламент настоява споразумението за оттегляне да бъде директно приложимо и да включва механизъм, в който Съдът на Европейския съюз може да изпълнява пълната си роля.“", "date": "2017.07.26", "title": "Брекзит: Изявление на Ги Верхофстад и ръководната група на ЕП по въпросите на Брекзит"}
{"url": "http://www.focus-news.net/news/2017/07/26/2419590/veliko-tarnovo-markirat-s-nadpisi-pogledni-peshehodnite-pateki-v-grada.html", "text": "Започна маркирането на пешеходните пътеки във Велико Търново с надписи „Погледни“, заедно със стрелки за посоките, в които пешеходците трябва да се огледат преди пресичане. Инструкциите вече са разчертани по „зебрите“ на булевард „България“. Поетапно и останалите пешеходни пътеки ще се сдобият с надписи. Това съобщиха от пресцентъра на Община Велико Търново.\r\nРешението бе взето от общинската комисия по транспорт, безопасност на движението, обществен ред и сигурност, председателствана от заместник-кмета проф. Георги Камарашев. Идеята е на експерт от дирекция „Строителство и устройство на територията“ и бе внесена от общинския съветник Георги Недев. \r\nИнициативата е съгласувана със сектор „Пътна полиция“ и има за цел допълнително да подобри поведението на пешеходците като участници в движението, както и да заостри вниманието им към трафика от автомобили. Надписите са нанесени с пластична боя и са бъдат разположени в началото и края на обозначените места за пресичане. \r\nИзцяло подновена е хоризонталната пътна маркировка по булевард „България“. Подновени са осевите линии, островите и всички пешеходни пътеки.", "date": "2017.07.26", "title": "Велико Търново: Маркират с надписи „Погледни“ пешеходните пътеки в града"}
{"url": "http://www.focus-news.net/news/2017/07/26/2419592/pazardzhik-vzeti-sa-probi-ot-vsichki-vodozahranvashti-zoni-v-obshtina-bratsigovo-za-nalichie-na-uran-rezultatite-sa-v-normite.html", "text": "Преди малко повече от месец са взети проби от всички водозахранващи зони в община Брацигово за наличие на уран във водата, каза за Радио „Фокус” – Пазарджик управителят на ВиК-Брацигово Атанас Недялков. „Мога да кажа категорично, че при нас няма уран, в нормите са и алфа бета активността. Излезлите резултати са каквито трябва да бъдат, според изискванията. Така че, в община Брацигово за уран във водата изобщо не може да се говори. Всички изследвания ги публикуваме на интернет сайта на общината, както и на дружеството, за да може хората да видят и да са спокойни”, коментира Недялков. \r\nТой уточни, че микробиологичен и химичен анализ на водата се правят всеки месец. „За уран и за радиология, и други, се правят в годината веднъж, както е съгласно Наредба №9 на Министерство на здравеопазването. Атанас Недялков, че освен водоснабдителното дружество, изследвания правят и от Регионалната здравна инспекция в Пазарджик. „По отношение качеството на водата в община Брацигово нямаме абсолютно никакви проблеми”, добави управителят на водоснабдителното дружество.\r\nТеодора ДИМИТРОВА", "date": "2017.07.26", "title": "Пазарджик: Взети са проби от всички водозахранващи зони в община Брацигово за наличие на уран, резултатите са в нормите"}
{"url": "http://www.focus-news.net/news/2017/07/26/2419585/afp-opozitsionen-lider-prizova-voennite-vav-venetsuela-da-otteglyat-podkrepata-si-za-planovete-na-pravitelstvoto-za-promeni-v-konstitutsiyata.html", "text": "Известният опозиционен лидер Леополдо Лопез публикува видеоклип, в който призовава военните да оттеглят подкрепата си за правителствения план за пренаписване на Конституцията, предава AFP. \r\nЛеополдо Лопес, който бе поставен под домашен арест по-рано този месец след почти три и половина години във военен затвор, направи обръщението си часовете преди началото на 48-часовата генерална стачка срещу президента Николас Мадуро.\r\n„Подканям ви да не бъдете съучастници в унищожаването на републиката, конституционната измама, репресиите\", казва Лопез във видеоклип, направен в дома му и публикуван в социалната мрежа „Туитър“. \r\nМадуро обяви избори за неделя, за да свикано 545-членно Учредително събрание, натоварено с задачата да преработи Основния закон на страната.Тереза Герова", "date": "2017.07.26", "title": "AFP: Опозиционен лидер призова военните във Венецуела да оттеглят подкрепата си за плановете на правителството за промени в Конституцията"}
{"url": "http://www.focus-news.net/news/2017/07/26/2419594/kmetat-na-sofiya-yordanka-fandakova-12-mln-lv-e-investitsiyata-v-sgradata-na-staroto-uchilishte-v-kv-boyana-koeto-se-preustroyva-v-detska-gradina.html", "text": "Само тук инвестицията е над 1,2 млн. лв. Това каза кметът на София Йорданка Фандъкова, която провери преустройството на сградата на старото училище в кв. \"Бояна\" в детска градина за две групи, предаде репортер на Агенция „Фокус“. „За радост проектът се развива в срок. Кметът на район „Витоша“ наблюдава непрекъснато този обект, който е изключително интересен. Една сграда паметник на културата, която възстановяваме, реставрираме и на която по-скоро връщаме дейностите, заради които на времето боянчани са събирали средства, за да построят. Тази сграда е строена за училище. Сега след 2-3 месеца ще приеме децата в детската градина. Тук ще бъдат настанени две групи. Тя ще бъде филиал на друга детска градина“, коментира Фандъкова. Тя уточни, че очаква до края на месец октомври в срок да приключи строителството и през ноември месец, след като бъде оборудвана, да приеме и първите деца от „Бояна“. „Инвестициите в образователната инфраструктура на „Бояна“ са сериозни. През месец август ще бъде ремонтирано и училището в „Бояна“ с подмяна на отоплителната инсталация и покрива. В тежката зима боянското училище беше едно от тези, които не можаха навреме да започнат учебния процес именно заради студа и ниските температури“, допълни кметът на София. \r\nТя добави още, че се изгражда и нова детска градина в „Драгалевци“. „През месец февруари нови 4 групи ще бъдат открити там. В район „Витоша“ инвестициите в нови детски градини и училища са сериозни. До края на тази година освен детската градина в „Бояна“ предстои да бъдат приключени още две – в „Красна поляна“ и в район „Люлин“ за 10 групи. Продължава строителството в „Младост“ и започваме ново строителство на две групи в район „Красно село“, поясни Фандъкова. По думите й едновременно със строителството на детски градини, в което тази година са инвестирани близо 11 млн. лв., започват да инвестират и в разширения на училища, строителство на спортни зали. „40 училища и детски градини тази година се ремонтират. Някои от тях ще продължат да се разботят и след 15 септември. Надявам се, че ще се направи нужната организация, така че да можем да подобрим условията за децата“, каза още Йорданка Фандъкова.", "date": "2017.07.26", "title": "Кметът на София Йорданка Фандъкова: 1,2 млн. лв. е инвестицията в сградата на старото училище в кв. \"Бояна\", което се преустройва в детска градина"}
{"url": "http://www.focus-news.net/news/2017/07/26/2419575/nova-tv-makedoniya-zoran-zaev-shte-predstavi-teksta-na-dogovora-s-balgariya-na-spetsialna-preskonferentsiya.html", "text": "На пресконференция по-късно в сряда министър-председателят на Македония Зоран Заев ще представи съгласувания текст на Договора за приятелство, добросъседство и сътрудничество с Република България, който бе приет на правителствено заседание късно във вторник вечерта, предава скопското електронно издание „Нова ТВ“.\r\nПресконференцията ще започне в 16 часа българско време. На нея ще присъства и първият дипломат на Скопие Никола Димитров.\r\nПредвидено е споразумението между България и Македония да бъде подписано на 2 август, Илинден, за което в Скопие ще пристигне и българският премиер Бойко Борисов.Тереза Герова", "date": "2017.07.26", "title": "„Нова ТВ“ (Македония): Зоран Заев ще представи текста на договора с България на специална пресконференция"}
{"url": "http://www.focus-news.net/news/2017/07/26/2419596/stara-zagora-unikalen-spektakal-ot-muzika-i-svetlina-e-kulminatsiyata-v-programata-za-140-ta-godishnina-ot-boevete-za-stara-zagora.html", "text": "Уникалният спектакъл от музика и светлина „Молитва за Стара Загора“, с участието на старозагорския митрополит Киприан, в образа на молещия се човек, ще бъде кулминацията в програмата на Община Стара Загора за отбелязването на 140 години от боевете за Стара Загора (1877-1878 г.). Музиката на формация „Исихия“ и изпълнения на квартет „Ева“ - певици от световно известния хор „Мистерията на българските гласове“, ще допълнят атмосферата на красивото представление, наслада за душата и сетивата. Той ще се състои на 31 юли от 21.00 часа на Мемориалния комплекс „Бранителите на Стара Загора“. Това обявиха на пресконференция днес зам.-кметът Иванка Сотирова, началникът на общинския отдел „Култура“ Диана Атанасова и актьорът Ивелин Керанов, който участва в реализацията на проекта, съобщиха от пресцентъра на Община Стара Загора. Светлинно-звуковият спектакъл ще може да бъде наблюдаван и на два екрана с размери 7/4 м. Подобно съчетание от музика, глас, светлинни ефекти и присъствие, по мащаби и технически параметри, досега не е правен у нас, твърдят организаторите.\r\nПрез 2017 г. се навършват 140 години от ожесточените боеве за Стара Загора, по време на Руско-турската война (1877-1878 г.) Богатата програма, посветена на епичните събития, изковали началото на бъдещата голяма победа, която започна още на 1 юли, включи редица прояви в Регионалния исторически музей, Музея на религиите и паметните места, свързани с тях.\r\nСнощи в РИМ беше представено новото издание на книгата на запасния полковник Стефан Кисов „Българското опълчение в Освободителната Руско-турска война”. Веществено-документалната изложба „Знамето на свободата” ще бъде открита на 27 юли в 18:00 часа, на IV-то експозиционно ниво в Регионалния исторически музей – Стара Загора. На 28 юли в РИМ – Стара Загора ще бъде изнесена тематична беседа за деца „Из живота на един опълченец”, придружена от демонстрация на оръжие от Руско-турската война (1877-1878 г.). Участието в беседата е безплатно. Начални часове: 11:00 и 16:00 часа.\r\nВажен акцент в програмата е и възстановката на трагичните събития от онези горещи юлски дни , в която освен клуб „Традиция“, участват 22 клуба от страната.  За драматизацията на гибелта на подп. Калитин край Стара Загора са осигурени 6 оръдия, 4 000 халосни патрона, 200 пиратки, коне, реквизит, униформи и т.н.  Възстановката на боевете и спасяването на Самарското знаме на 19/31 юли 1877 г., ще се състои на 29 юли, от 19.00 часа, на Мемориалния комплекс „Бранителите на Стара Загора“.\r\nНа 30 юли от 18,30 часа на площада пред сградата на общината започва концерт на Общински фолклорен ансамбъл „Загоре“. На същото място в 20.00 часа е началото на военния ритуал и тържествената заря-проверка, а час по-късно на Античния форум „Августа Траяна“ започва тържествен концерт на Държавна опера Стара Загора, чиято първа част ще бъде дирижирана от старозагорския владика Киприан.\r\nНа петдневно посещение в Стара Загора по повод годишнината, на 28 юли, петък, пристига 5-членна делегация от побратимения руски град Самара, която се води от Галина Андриянова – председател на Общинския съвет на Самара. \r\nВсички официални гости на събитията ще получат плакет - реплика на героичното Самарско знаме. Очаква се да пристигнат председателят на Народното събрание Димитър Главчев, вицепрезидентът Илиана Йотова, посланици, вицепремиерът Валери Симеонов, народни представители, кметове и зам.-кметове на общини и др.\r\nЗа жителите и гостите на града, които желаят да посетят събитията, са осигурени автобуси, които тръгват от паркинга зад сградата на театъра – на 29 юли – в 18,30 часа и на 31 юли – в 20.00 часа.", "date": "2017.07.26", "title": "Стара Загора: Уникален спектакъл от музика и светлина е кулминацията в програмата за 140-та годишнина от боевете за Стара Загора"}
{"url": "http://www.focus-news.net/news/2017/07/26/2419599/vidin-s-tarzhestvena-vechernya-zapochvat-bogosluzheniyata-za-hramoviya-praznik-na-tsarkvata-sveti-panteleymon-v-grada.html", "text": "От тази вечер започват богослуженията за храмовия празник на църквата „Свети Пантелеймон“ във Видин, съобщиха за Радио „Фокус“ – Видин от Видинската света митрополия. В 17.30 часа в двора на църквата „Свети Пантелеймон“ ще бъде отслужена тържествена вечерня. С литийно шествие иконата на Свети Пантелеймон ще бъде пренесена в съседния митрополитски храм „Свети Николай Чудотворец“. Според археолози църквата „Свети Пантелеймон“ е най-ценният паметник на българското строителство и архитектура във Видин от епохата на турското робство. Храмът е построен през 1634 година, изографисана е през 1646 година от неизвестни майстори. От 1800 г. до 1803 г. в църквата служи и народния будител Софроний Врачански. През 1942 година, когато е голямото наводнение във Видин, ценните надписи в църквата „Свети Панталеймон“ са пострадали от водата. Запазен е по-горният пояс от стените, на който са изобразени светци, по свода на църквата са изписани евангелски сцени. Църквата е вкопана в земята и се намира в двора на Видинската митрополия. Църквата е реставрирана и ремонтирана основно през 1970 г., тя е със статут на паметник на културата.\r\nАнна ЛОЗАНОВА", "date": "2017.07.26", "title": "Видин: С тържествена вечерня започват богослуженията за храмовия празник на църквата „Свети Пантелеймон“ в града"}
{"url": "http://www.focus-news.net/news/2017/07/26/2419601/vitsepremierat-tomislav-donchev-stava-predsedatel-na-saveta-za-administrativnata-reforma.html", "text": "Министерският съвет прие промени в правителственото постановление от 2009 г., с което се създава Съвет за административната реформа. Измененията са свързани с новата структура и състав на Министерския съвет, съгласно Решенията на 44-то Народно събрание от 4 май 2017 г. Това съобщиха от правителствената информационна служба. \r\nЗа председател на съвета е определен заместник министър-председателят Томислав Дончев. Към членовете на съвета се добавя председателят на Държавна агенция „Електронно управление“ с цел осигуряване на връзката между административната реформа и електронното управление.\r\nВ съответствие с поетите ангажименти на правителството за намаляване на административната тежест като основен акцент в административната реформа, към съвета се създава и Регулаторен борд. Основните му функции ще се състоят в извършване на периодични секторни прегледи на административното регулиране и административния контрол на стопанската дейност и в даване на становища относно предложени за въвеждане регулаторни режими или друга форма на увеличаване или намаляване на регулаторната тежест за гражданите и бизнеса.", "date": "2017.07.26", "title": "Вицепремиерът Томислав Дончев става председател на Съвета за административната реформа"}
{"url": "http://www.focus-news.net/news/2017/07/26/2419602/sliven-nyakolko-naseleni-mesta-ot-oblastta-sa-bez-voda-zaradi-avarii.html", "text": "Част от Сливен и пет села от областта са без вода поради аварии, съобщиха от водоснабдителното дружество. До 16.00 часа ще бъде прекъснато водоподаването в селата Крушаре, Жельо войвода, Бозаджии, Новачево, Градско и в кварталите на Сливен: „Даме Груев“, „Надежда“ и „Индустриален“ – в района на Ямболско шосе. При възможност водоподаването ще бъде възстановено по-рано.", "date": "2017.07.26", "title": "Сливен: Няколко населени места от областта са без вода заради аварии"}
{"url": "http://www.focus-news.net/news/2017/07/26/2419593/ministar-ekaterina-zaharieva-dogovorat-za-dobrosasedstvo-mezhdu-balgariya-i-makedoniya-e-v-interes-i-na-dvete-strani.html", "text": "Договорът за добросъседство между България и Македония е в интерес и на двете страни. Това каза в Тирана българският заместник министър-председател по правосъдната реформа и министър на външните работи Екатерина Захариева във връзка с това, че правителството на Македония прие текста на Договора за добросъседство с България, предаде специалният пратеник на Агенция „Фокус“ в Албания. „Днес българското, вчера македонското правителство пиреха договора. Това е в резултат на усилията на поредица от правителства от 2008 година. Много преговори бяха проведени. Договорът е в интерес и на двете страни“, коментира министър Захариева. „България има интерес всичките й съседи да бъдат в ЕС, да са с развити демокрации, да не бъдат затворени и изолирани и преди всичко да не бъдат антибългарски“, допълни тя. По думите на българския външен министър Договорът за добросъседство е възможност за подобряване на отношенията между двете страни и за това историята да ги събира, а не разделя. \r\nОчаквайте подробности. \r\nМариела РУСЕВА", "date": "2017.07.26", "title": "Министър Екатерина Захариева: Договорът за добросъседство между България и Македония е в интерес и на двете страни"}
{"url": "http://www.focus-news.net/news/2017/07/26/2419600/boncho-genchev-zonalen-savet-na-bfs-veliko-tarnovo-trifon-ivanov-ne-e-zabraven.html", "text": "Фактът, че сте тук, означава че Трифон Иванов не е забравен. Така се обърна към участниците в детския футболен турнир в памет на „железният защитник“ председателя на Зоналния съвет на Българския футболен съюз (БФС)-Велико Търново Бончо Генчев, предаде репортер на Радио „Фокус“-Велико Търново. Той припомни, че да бъде организирано подобно спорно състезание във Велико Търново е било една от мечтите на Трифон Иванов. \r\n„Приживе той искаше да има турнир по футбол за деца. За съжаление съдбата не му остави време да реализира мечтата си. Затова ние ще продължим да организираме този турнир и през следващите години. Благодарение на подкрепа на Българския футболен съюз в лицето на Борислав Михайлов, на Община Велико Търново в лицето на кмета Даниел Панов, на Общинско предприятие „Спортни имоти и прояви“ и на „Студентските общежития и столове“ в старата столица в лицето на управителя Иван Момински, второто издание на турнира е факт. Благодаря и на екипа на Зоналния съвет на БФС, който работи, за да стане турнирът реалност“, посочи Бончо Генчев.\r\nНадежда КРЪСТЕВА", "date": "2017.07.26", "title": "Бончо Генчев, Зонален съвет на БФС-Велико Търново: Трифон Иванов не е забравен"}
{"url": "http://www.focus-news.net/news/2017/07/26/2419603/pravitelstvoto-predostavya-351-mln-lv-na-obshtini-za-podobryavane-na-infrastrukturata.html", "text": "Правителството одобри допълнителни разходи и трансфери за 2017 г. по бюджетите на редица общини в общ размер на 35,1 млн. лева. Това съобщиха от правителствената информационна служба. Средствата ще се използват приоритетно за ремонт на общинска улична мрежа на територията на редица населени места и за реализиране на инфраструктурни проекти в подкрепа на общинската социална и жилищна среда. \r\nПредоставени са допълнително и 1,5 млн. лв. по бюджета на Министерството на здравеопазването за закупуването на апаратура и за изграждане на структура по кардиология, в т.ч. инвазивна кардиология в МБАЛ „Силистра“. \r\nСредствата се предоставят за сметка на преструктуриране на разходи и/или трансфери по централния бюджет за 2017 година.", "date": "2017.07.26", "title": "Правителството предоставя 35,1 млн. лв. на общини за подобряване на инфраструктурата"}
{"url": "http://www.focus-news.net/news/2017/07/26/2419597/pravitelstvoto-odobri-proekta-na-dogovor-za-priyatelstvo-dobrosasedstvo-i-satrudnichestvo-mezhdu-balgariya-i-makedoniya.html", "text": "Правителството одобри проект на Договор за приятелство, добросъседство и сътрудничество между Република България и Република Македония, съобщиха от правителствената информационна служба. Подписването на Договор за приятелство, добросъседство и сътрудничество с Република Македония е израз на желанието на Република България да изгради добросъседски отношения, основани на европейските ценности.\r\nОсезаеми резултати след подписването на договора ще бъдат: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни.", "date": "2017.07.26", "title": "Правителството одобри проекта на Договор за приятелство, добросъседство и сътрудничество между България и Македония"}
{"url": "http://www.focus-news.net/news/2017/07/26/2419609/pravitelstvoto-odobri-kulturna-programa-na-balgarskoto-predsedatelstvo-na-saveta-na-es-prez-2018-g.html", "text": "Правителството одобри Културна програма на Българското председателство на Съвета на ЕС през 2018 г. Това съобщиха от правителствената информационна служба. Програмата цели консолидирането на позитивния образ на страната ни и постигането на по-широка видимост за ролята ни като ротационен председател на Съвета на ЕС, в т.ч. и по отношение на националните ни приоритети. \r\nОсвен важна и неделима част от провеждането на Българското председателство, формираща цялостния имидж на страната, Културната програма представлява реална възможност страната ни да бъде изведена на преден план и позиционирана трайно и категорично на европейската културна сцена, като бъде подчертан приносът на България за развитието на европейската и световна култура, изкуство и традиции.\r\nКултурната програма е съобразена с приоритетите на Триото, мерките, заложени в Плана за подготовка на Председателството, Комуникационния план за Българското председателство, приет с РМС № 200/2017 г., като отчита календара на официалните събития. Културната програма се разглежда в тясна взаимовръзка с всички останали стратегически, политически и планови документи, свързани с членството на България в Европейския съюз.\r\nС оглед на необходимостта дейностите по изпълнение на Програмата адекватно да отразяват спецификите на културната среда в България и зад граница, в нея е заложена нужната диверсификация на целите и посланията, както и на целевите групи. В този контекст са обособени две измерения - национално и международно измерение. В Програмата се предвижда да бъдат включени както специално създадени събития, така и утвърдени прояви, които се провеждат традиционно. Част от събитията, които ще се реализират на територията на страната ще бъдат селектирани чрез обявяване на процедура от Национален фонд „Култура“. Основната културна програма ще се провежда в София.\r\nИзпълнението на Програмата в национален план се осъществява от Министерство на културата във взаимодействие с Министерството за подготовката и провеждането на Българското председателство на Съвета на Европейския съюз през 2018 г., Столична община и Община Пловдив. Във външен план Културната програма се координира и изпълнява от Министерството на културата и Министерството на външните работи.\r\nИзпълнението на Културната програма ще се осъществява в рамките на планираните средства за подготовката и провеждането на Българското председателство на Съвета на ЕС през 2018 г. съгласно ПМС № 67/2017 г.", "date": "2017.07.26", "title": "Правителството одобри Културна програма на Българското председателство на Съвета на ЕС през 2018 г."}
{"url": "http://www.focus-news.net/news/2017/07/26/2419595/flaka-makedoniya-i-prezidentat-georgi-ivanov-prizova-da-se-publikuva-teksta-na-dogovora-za-dobrosasedstvo-s-balgariya.html", "text": "Президентът на Македония Георги Иванов призова да се публикува и обсъди договора за приятелство и добросъседство с България преди да бъде подписан, предава албанското издание \"Flaka\", излизащо в Скопие, като се позовава на официално съобщение, разпространено от президентската институция.\r\nВ съобщението се казва, че \"президентът настоява винаги да се имат предвид националните и държавните интереси на Македония\" и че \"всяко междудържавно споразумение не може да бъде в ущърб на тези интереси\". Според македонският президент липсата на прозрачност предизвиква тревоги и негативно отношение в македонското общество.\r\nFlaka пише, че македонският президент е провел среща с министъра на външните работи Никола Димитров, който го е запознал със съдържанието на проектодоговора с България.Тереза Герова", "date": "2017.07.26", "title": "Flaka (Македония): И президентът Георги Иванов призова да се публикува текста на договора за добросъседство с България"}
{"url": "http://www.focus-news.net/news/2017/07/26/2419611/stara-zagora-mezhdunarodniyat-folkloren-festival-veliko-tarnovo-shte-gostuva-v-kazanlak.html", "text": "Международният фолклорен фестивал - Велико Търново ще гостува в Казанлък, съобщиха от пресцентъра на Община Казанлък. На 28 юли, петък, в парк \"Розариум\" от 19.30 часа жителите и гостите на Казанлък могат да се насладят на темпераментните ритми от фолклора на Аржентина, остров Мавриций и Перу. Аржентинските народни танци ще представи Академията за танцово изкуство и международният състав „Des de Alma“, народни мелодии от остров Мавриций ще изпълни група „Стийл груувинг“, чието име в превод означава „Стоманеният груув бенд“, а перуанското фолклорно изкуство и характерни костюми от всички райони на страната ще представи внушителната многобройна група \"Peru Multicolor\". \r\nМеждународният фолклорен фестивал – Велико Търново e традиционно събитие за културния живот на старата столица и от самото си начало е със статут “Фестивал на ЦИОФФ” - Международен Съвет на Организаторите на Фестивали за Фолклор и Традиционни Изкуства. \r\nКазанлъчани и техните гости ще имат възможността да се насладят на красотата и уникалността на чуждестранните музикални и танцови традиции със специалните гости в Долината на розите в петъчната вечер.", "date": "2017.07.26", "title": "Стара Загора: Международният фолклорен фестивал - Велико Търново ще гостува в Казанлък"}
{"url": "http://www.focus-news.net/news/2017/07/26/2419606/d-r-veselin-gerev-psihiatar-visokite-temperaturi-i-slanchevata-svetlina-provokirat-agresiya-i-vliyayat-negativno-varhu-choveshkata-psihika.html", "text": "Високите температури и силната слънчева светлина провокират агресия и влияят негативно върху човешката психика. Това каза за Радио „Фокус“ – Пловдив психиатърът д-р Веселин Герев. По думите му обикновено силните жеги създават проблеми със съня, нервно напрежение и раздразнителност. „При хората с натрупана тревога се засилва агресията. Трябва да се има предвид, че факторът температура действа много бавно върху психиката на човек. За да може една 40-градусова жега да провокира импулсивност и раздразнителност, въздействието трябва да трае поне един месец. Другият фактор, който действа изключително бързо, е светлината. Има светлина почти 15 часа в денонощието, което на практика „взривява“ мозъка. Това е факторът, който променя светкавично биоелектричната активност на мозъка и протичането на психичните процеси. Оттам нататък човек става като бърза кола на магистралата. Затова по време на летния период се изострят агресивните реакции“, коментира д-р Веселин Герев. Специалистът каза още, че жегата влошава психичното състояние и провокира неадекватност. „Когато главата на човек прегрее, той чувства главоболие, световъртежи, вътрешно напрежение, тревожност, безпокойство, които впоследствие се трансформират в агресия. Летният период е особено критичен за хората, страдащи от тежки психични разстройства като шизофрении и биполярни фиктивни разстройства. При тях се получава драстично влошаване на състоянието, особено ако не си взимат редовно лекарствата“, посочи д-р Веселин Герев.\r\nТони МИХАЙЛОВ", "date": "2017.07.26", "title": "Д-р Веселин Герев, психиатър: Високите температури и слънчевата светлина провокират агресия и влияят негативно върху човешката психика"}
{"url": "http://www.focus-news.net/news/2017/07/26/2419598/nachalnikat-na-zatvora-zadalzhitelno-shte-dava-stanovishte-po-molba-za-predsrochno-osvobozhdavane.html", "text": "Народните представители приеха на второ четене промени в Наказателно-процесуалния кодекс, според които началникът на затвора задължително да дава становище по подадена молба за предсрочно освобождаване от осъдено лице, предаде репортер на Агенция „Фокус“. По закон предложения за предсрочно освобождаване могат да правят окръжният прокурор или военният прокурор по местоизпълнение на наказанието, както и началникът на затвора. Както досега към предложението или молбата се прилагат личното досие на лицето, другите писмени материали от значение за правилното решаване на делото и списъкът на лицата, които трябва да бъдат призовани.„Фокус“ припомня: На 31 май министърът на правосъдието Цецка Цачева обяви, че ще инициира законови промени, които целят да се избегнат случаи, подобни на искането за предсрочно освобождаване на двама участници в организираната престъпна група „Наглите\". Освен в Наказателно-процесуалния кодекс се очакват промени и в Наказателния кодекс и в Закона за изтърпяване на наказанието.\r\nБиляна ИВАНОВА", "date": "2017.07.26", "title": "Началникът на затвора задължително ще дава становище по молба за предсрочно освобождаване"}
{"url": "http://www.focus-news.net/news/2017/07/26/2419604/zhurnal-makedoniya-makedonskiyat-prezident-georgi-ivanov-se-namesva-v-kazusa-s-dogovora-s-balgariya.html", "text": "Македонският президент Георги Иванов се намеси в казуса с договора с България, като призова проекта на споразумението да бъде обявен публично, пише албанското издание Zhurnal, излизащо в Скопие.\r\nИзданието отбелязва, че президента Иванов е изразил тревогата си, че подписването на договора може да остане в тайна от македонското общество.Тереза Герова", "date": "2017.07.26", "title": "Zhurnal (Македония): Македонският президент Георги Иванов се намесва в казуса с договора с България"}
{"url": "http://www.focus-news.net/news/2017/07/26/2419607/kabinetat-otpuska-174-mln-lv-za-izplashtane-na-neosigureno-uniformeno-obleklo-na-sluzhitelite-na-mvr.html", "text": "Правителството одобри допълнителни разходи по бюджета на Министерството на вътрешните работи за 2017 г. Това съобщиха от правителствената информационна служба. Средствата в размер на 17 474 000 лв. са за изплащане на левовата равностойност на неосигурено униформено облекло на държавните служители по Закона за Министерството на вътрешните работи, които са имали право на униформено облекло за 2011 г., 2012 г., 2013 г., 2014 г. или 2015 г. и за които такова не е осигурено.", "date": "2017.07.26", "title": "Кабинетът отпуска 17,4 млн. лв. за изплащане на неосигурено униформено облекло на служителите на МВР"}
{"url": "http://www.focus-news.net/news/2017/07/26/2419613/votasot-makedoniya-makedonskiyat-prezident-georgi-ivanov-poiska-publichnost-za-dogovora-s-balgariya.html", "text": "Македонският президент Георги Иванов поиска публичност за договора с България в името на македонските национални интереси, пише албанското издание Вotasot, като се позовава на съобщение на президентската канцелария в Скопие.\r\nВotasot отбелязва, че изявлението на президента идва след срещата на Иванов с външния министър Никола Димитров, който го е запознал със съдържанието на договора.Тереза Герова", "date": "2017.07.26", "title": "Вotasot (Македония): Македонският президент Георги Иванов поиска публичност за договора с България"}
{"url": "http://www.focus-news.net/news/2017/07/26/2419608/premierat-boyko-borisov-s-podpisvaneto-na-dogovora-za-dobrosasedstvo-shte-otvorim-nova-stranitsa-v-otnosheniyata-ni-s-republika-makedoniya.html", "text": "Подписването на Договора за приятелство, добросъседство и сътрудничество с Република Македония е израз на желанието на България да изгради модерни добросъседски отношения, основани на европейските ценности. Това заяви министър-председателят Бойко Борисов по време на днешното правителствено заседание, става ясно от стенограмата на заседанието. Той отбеляза, че в продължение на години няколко български правителства от целия политически спектър са били ангажирани в преговорите, отстоявайки българския национален интерес. \r\nСпоред Борисов посещението на министър-председателя на Република Македония Зоран Заев в София и изразената позиция към общата история е първа крачка в стремежа за изграждане на нов дух в отношенията със съседите. „Европейският съюз оцени договора като първа стъпка и ново начало за развитие на европейската перспектива на Република Македония“, допълни премиерът. \r\nМинистър-председателят Бойко Борисов отбеляза още, че с подписването на договора ще бъде отворена нова страница в отношенията между двете страни и ще се установят отношения на сърдечни приятелства.\r\nВ рамките на заседанието министър Ивайло Московски представя и друг документ, който ще даде възможност да се предприемат конкретни действия по доизграждането на железопътната връзка между България и Македония.", "date": "2017.07.26", "title": "Премиерът Бойко Борисов: С подписването на Договора за добросъседство ще отворим нова страница в отношенията ни с Република Македония"}
{"url": "http://www.focus-news.net/news/2017/07/26/2419616/kyustendil-obshtinskiyat-savet-shte-glasuva-imushtestvena-vnoska-v-sazdadenata-mestna-initsiativna-grupa-s-obshtina-nevestino.html", "text": "Общинският съвет в Кюстендил ще гласува имуществена вноска в създадената Местна инициативна група с Община Невестино. Това каза пред Радио „Фокус” – Кюстендил председателят на инициативната група Иван Андонов. Имуществената вноска е в размер на 29 500 лева, която представлява съфинансиране. Целта е да се кандидатства по втория прием по Програмата за развитие на селските райони, което позволява осигуряването на 500 000 евро за финансирането на различни проекти. „Осигуряването на имуществената вноска води до повече точки, при оценката на разработената от нас стратегия за развитието на Местната инициативна група”, каза Иван Андонов.\r\nВенцеслав ИЛЧЕВ", "date": "2017.07.26", "title": "Кюстендил: Общинският съвет ще гласува имуществена вноска в създадената Местна инициативна група с Община Невестино"}
{"url": "http://www.focus-news.net/news/2017/07/26/2419605/top-channel-albaniya-ekaterina-zaharieva-uveri-albaniya-v-podkrepata-na-balgariya-po-patya-y-kam-es.html", "text": "В рамките на съвместна пресконференция с първия дипломат на Тирана Дитмир Бушати, българският заместник министър-председател по правосъдната реформа и министър на външните работи Екатерина Захариева заяви, че приоритет на българското председателство на Съвета на ЕС ще бъде продължаване на процеса на разширяване на ЕС със страните от Западните Балкани, предава албанският телевизионен канал  Top Channel.\r\nСпоред телевизията разговорите между двамата дипломати са били фокусирани върху съдебната реформа в Албания. В тази връзка Захариела е заявила, че провеждането й отнема време, но дава важни резултати. \r\nОт своя страна албанският външен министър е похвалил отношенията между София и Тирана, и е благодарил на България за подкрепата, която страната предоставя на Албания за европейската й интеграция. Тереза Герова", "date": "2017.07.26", "title": "Top Channel (Албания): Екатерина Захариева увери Албания в подкрепата на България по пътя й към ЕС"}
{"url": "http://www.focus-news.net/news/2017/07/26/2419617/kabinetat-odobri-pozitsiyata-na-stranata-ni-po-delo-s-18517-na-sada-na-es.html", "text": "Правителството одобри позицията на Република България по дело С-185/17 на Съда на Европейския съюз, образувано по преюдициално запитване на Административен съд - Варна по висящо пред него КНАХД № 3124/2016 г. с касатор - началникът на Митница Варна и ответник по касационната жалба - „Сакса“ ООД. Това съобщиха от правителствената информационна служба. С това решение правителството дава и съгласие за встъпване в производство.\r\nПреюдициалното запитване е отправено на основание чл. 267, параграф 1 от Договора за функционирането на Европейския съюз. Искането е за отмяна на Решение № 1856/20.10.2016 г., постановено по НАХД № 1383/2016 г. по описа на Варненския районен съд, за отмяна на Наказателно постановление № 310/2015/2016, с което на „Сакса“ ООД е наложена имуществена санкция в размер на 96 955,52 лева.\r\nСтраните по делото пред Административен съд - Варна са частноправен субект и публичноправен субект, което обосновава пряк публичноправен интерес от изготвянето на позиция. Конституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на ЕС.", "date": "2017.07.26", "title": "Кабинетът одобри позицията на страната ни по дело С-185/17 на Съда на ЕС"}
{"url": "http://www.focus-news.net/news/2017/07/26/2419621/vitseprezidentat-iliyana-yotova-sahranenieto-na-balgarskiya-ezik-zad-granitsa-e-uslovie-za-zapazvane-na-natsionalnata-identichnost.html", "text": "Съхранението и разпространението на българския език зад граница е условие за запазване на българската идентичност. Предизвикателствата на съвремието и глобалният свят изискват държавна позиция в негова подкрепа. Това заяви днес вицепрезидентът Илияна Йотова на юбилейната годишна конференция на Асоциацията  на българските училища в чужбина, съобщиха от правителствената информационна служба. \r\nСпоред нея политиката към българските училища извън граница не може да се изчерпи само с признание или финансови средства, необходими са диалог и ангажимент.   \r\n„Време е да помислим с отговорност за статута на тези училища, за условията на работа, за мотивирането на учителите, които не само се борят за запазване на българското самосъзнание и за разпространението на българската култура зад граница, но и са залог един ден техните ученици да се върнат в България“, каза вицепрезидентът.   \r\nИлияна Йотова се обърна към нашите сънародници, които живеят извън територията на страната. „Знам колко ви е трудно да пазите автентичния български дух и тази важна мисия никога не трябва да се забравя“, посочи вицепрезидентът.   \r\nИлияна Йотова изрази своята убеденост, че е наложително утвърждаването на българския език като матуритетен в страните, където живеят големи общности наши сънародници и приравняването му към общата европейска езикова рамка.   \r\nВицепрезидентът подкрепи идеите за създаване на Институт за български език „Иван Вазов“ и за създаване на Национален комитет в подкрепа на петицията за признаване на българския език за матуритетен.  \r\n„Не трябва просто да имаме вярата, че нашите деца ще се върнат тук, а да обединим усилията на всички институции българският език да стигне до тях и да работим упорито за това, да имаме подготвен и успешен модел и условия, с които да ги посрещнем“, каза Илияна Йотова.  \r\nКонференция на Асоциацията на българските училища в чужбина се проведе в СУ „Климент Охридски“ под надслов „10 години Асоциация на българските училища в чужбина – възродител и посланик на съвременна България по света 2007-2017“.", "date": "2017.07.26", "title": "Вицепрезидентът Илияна Йотова: Съхранението на българския език зад граница е условие за запазване на националната идентичност"}
{"url": "http://www.focus-news.net/news/2017/07/26/2419622/osavremeneni-sa-spisatsite-na-produktite-svarzani-s-otbranata-i-na-izdeliyata-i-tehnologiite-s-dvoyna-upotreba.html", "text": "Правителството осъвремени Списъка на продуктите, свързани с отбраната и Списъка на изделията и технологиите с двойна употреба, които подлежат на контрол при внос, съобщиха от правителствената информационна служба. С приемането на новите текстове България изпълнява поети ангажименти по линия на ЕС и международните режими за експортен контрол и неразпространение на оръжията за масово унищожение. Отразени са актуалните изменения, съответстващи на тези в Общия списък на оръжията на ЕС и на международните режими за експортен контрол и неразпространение на оръжията за масово унищожение в националното законодателство.\r\nПо отношение на вноса на изделия и технологии с двойна употреба, всяка държава-членка на ЕС може да въведе мерки по контрола на национално ниво. Законът за експортния контрол на продукти, свързани с отбраната, и на изделия и технологии с двойна употреба, въвежда регистрационен режим по отношение на вноса на т. нар. „чувствителни“ изделия и технологии с двойна употреба.\r\nВ Списъка на изделията и технологиите, които подлежат на контрол при внос, са отразени и приетите през 2016 г. промени в съответните списъци на международните режими за експортен контрол.", "date": "2017.07.26", "title": "Осъвременени са списъците на продуктите, свързани с отбраната и на изделията и технологиите с двойна употреба"}
{"url": "http://www.focus-news.net/news/2017/07/26/2419620/aktualizira-se-sastavat-na-saveta-za-razvitie-kam-pravitelstvoto.html", "text": "Правителството актуализира състава на Съвета за развитие, като направи промени в Постановление №110 на МС от 2010 г., с което е създадена структурата. С редакциите съставът на Съвета за развитие се променя според актуалната структура на Министерския съвет, приета с Решение на Народното събрание от 4 май 2017 г. Оптимизират се и функциите спрямо координацията на управленските политики на правителството. Това съобщиха от правителствената информационна служба.\r\nЗа председател на Съвета е определен министър-председателят, а членове са заместник министър-председателите и всички министри. Секретар на съвета е началникът на политическия кабинет на министър-председателя.\r\nСтруктурата има за цел да координира единната позиция по стратегически въпроси, свързани с устойчивото развитие на страната. Разглеждането на основни документи като стратегии, програми, планове, концепции и законопроекти в Съвета за развитие подпомага МС при тяхното приемане.", "date": "2017.07.26", "title": "Актуализира се съставът на Съвета за развитие към правителството"}
{"url": "http://www.focus-news.net/news/2017/07/26/2419624/predsedatelyat-na-narodnoto-sabranie-dimitar-glavchev-shte-se-sreshtne-s-ministara-na-vanshnite-raboti-na-sudan-ibrahim-gandur.html", "text": "Председателят на Народното събрание Димитър Главчев ще се срещне на 27 юли в 11.30 часа с министъра на външните работи на Судан Ибрахим Гандур, съобщиха от пресцентъра на Народното събрание. \r\nПосещението на суданския външен министър е по покана на вицепремиера по правосъдната реформа и министър на външните работи Екатерина Захариева.", "date": "2017.07.26", "title": "Председателят на Народното събрание Димитър Главчев ще се срещне с министъра на външните работи на Судан Ибрахим Гандур"}
{"url": "http://www.focus-news.net/news/2017/07/26/2419614/top-channel-albaniya-zasilvane-na-borbata-sreshtu-koruptsiyata-i-sadebnata-reforma-aktsenti-na-sreshtata-mezhdu-ekaterina-zaharieva-i-ilir-meta.html", "text": "Държавният глава на Албания Илир Мета посрещна в Тирана българския заместник министър-председател по правосъдната реформа и министър на външните работи Екатерина Захариева, предава местният телевизионен канал  Top Channel.\r\nДвамата са обсъдили провеждането на съдебната реформа в Албания като важна стъпка за укрепване на демократичните институции и борбата срещу корупцията. \r\nДържавният глава на Албания е изразил увереност в силната подкрепа на България за създаване на възможност за продължаването на преговорите за членството на страната в ЕС, които бяха стартирани през 2014 г. \r\nМета е приветствал България за добрите отношения между двете страни и е подчертал важността на сътрудничеството между Скопие и Тирана в рамките на регионални организации и проекти за гарантирането на устойчивостта, развитието и запазването на ориентацията на държавите от Западните Балкани към ЕС.Тереза Герова", "date": "2017.07.26", "title": "Top Channel (Албания): Засилване на борбата срещу корупцията и съдебната реформа - акценти на срещата между Екатерина Захариева и Илир Мета"}
{"url": "http://www.focus-news.net/news/2017/07/26/2419625/obshtina-septemvri-poluchava-darzhavni-imoti-za-izgrazhdane-na-velosipedna-aleya.html", "text": "Община Септември получи безвъзмездно от държавата три имота за изграждане на велосипедна алея между селата Варвара и Ветрен дол, в чиито землища се намират терените, съобщиха от правителствената информационна служба. Терените са с обща площ 52,5 дка.  Реализацията на проекта ще доведе до трайно задоволяване на обществени потребности от местно значение, свързани с облагородяване на района, развитие на спорта и туризма, както и създаване на възможност за активно движение на населението в общината.\r\nС друго решение община Русе получи собствеността върху две професионални гимназии - по селско стопанство „Ангел Кънчев“ и по дървообработване и вътрешна архитектура „Йосиф Вондрак“. Досега училищата са били публична държавна собственост, управлявани от Министерството на земеделието, храните и горите като техен принципал. Учебните заведения са с отпаднала необходимост за ведомството, тъй като са обявени за общински. \r\nМинистерският съвет промени свое решение от 16 ноември 2012 г., с което са отчуждени имоти и части от имоти - частна собственост, за държавна нужда за изграждането на обход на Монтана. С промяната са направени корекции, свързани с отчуждените собственици на имоти, без да се засяга размерът на определените обезщетения.  \r\nПрекратен е и статутът на „Свободна зона – Видин“ по смисъла на Указ № 2242 за свободните зони, като дейността на едноименното дружество се подчинява на общия режим. Това ще доведе до  привличане и реализиране на инвестиции в града и региона, което от своя страна ще окаже благоприятен ефект върху икономическото развитието на тази част от България.", "date": "2017.07.26", "title": "Община Септември получава държавни имоти за изграждане на велосипедна алея"}
{"url": "http://www.focus-news.net/news/2017/07/26/2419619/pazardzhik-tri-novi-sluchaya-na-morbili-sa-registrirani-v-oblastta-v-perioda-17-23-yuli.html", "text": "Три нови случая на морбили са регистрирани в Пазарджишко в периода 17 – 23 юли, сочат данни на Националния център по обществено здраве и анализи. За последен път заболели в областта бяха регистрирани в първата седмица на месец юли, след което нямаше нови заразени. По информация на Регионалната здравна инспекция в Пазарджик и трите случая все още не са потвърдени с изследвания от референтната лаборатория. Според данните от бюлетина, в област Пазарджик няма нови разболели се от вирусен хепатит, а освен случаите на морбили през едноседмичния период  има регистрирани също три случая на салмонелоза и един на гастроентерит.", "date": "2017.07.26", "title": "Пазарджик: Три нови случая на морбили са регистрирани в областта в периода 17 – 23 юли"}
{"url": "http://www.focus-news.net/news/2017/07/26/2419618/albanskiyat-vanshen-ministar-ditmir-bushati-blagodarya-za-podkrepata-na-balgariya-kam-albaniya-po-patya-y-kam-evropeyskata-integratsiya.html", "text": "Благодаря за подкрепата на България към Албания по пътя й към европейската интеграция. Това каза външният министър на Р Албания Дитмир Бушати  след среща с вицепремиера и министър на външните работи Екатерина Захариева, предаде специалният пратеник на Агенция „Фокус“ в Тирана. „Имахме възможност да обсъдим добрите отношения между страните ни, както и да поговорим по-ясен план за действие за бъдеще. Още повече от 2018 г. България ще председателства Съвета на ЕС. Тази година е много важна за ангажиментите, които страната ни е поела - за европейската интеграция и в изпълняването на приоритетите, които сме поели. Благодаря за подкрепата на България към Албания по пътя й към европейската интеграция“, каза Бушати.\r\n„Между България  и Албания съществува добро сътрудничество в НАТО, имаме и сътрудничество по отношение на борбата срещу тероризма и насилствения екстремизъм. Имахме възможност да коментираме трудните реформи, които сме предприели особено в областта на върховенството на закона, които са важни за европейската ни перспектива, свързани с подобряване на живота в страната ни“, добави той.\r\nПо думите му по време на срещата е обсъдена нуждата от нова стратегическа концепция за Коридор 8. „България е член на ЕС и работи усилено по развитието на енергетиката. Вярвам, че ще развиваме отношенията си“, коментира албанският външен министър.", "date": "2017.07.26", "title": "Албанският външен министър Дитмир Бушати: Благодаря за подкрепата на България към Албания по пътя й към европейската интеграция"}
{"url": "http://www.focus-news.net/news/2017/07/26/2419627/osiguryavat-se-2-mln-lv-za-zaetost-v-obshtini-s-visoka-bezrabotitsa.html", "text": "Правителството одобри вътрешнокомпенсирани промени на разходите по бюджета на Министерството на труда и социалната политика за 2017 г. Преструктурирането води до увеличаване на утвърдените средства за активна политика на пазара на труда с 2 000 000 лева. Това съобщиха от правителствената информационна служба\r\nСъс сумата ще се финансира нова национална програма за заетост и обучение на безработни от общини с висока безработица, която ще бъде включена в Националния план за действие по заетостта за 2017 г. До края на тази година програмата ще се реализира в 14 общини от областите Враца, Видин и Монтана. По нея ще се осигури субсидирана заетост на около 830 безработни в периода септември - декември.\r\nПриоритетно в обучение и заетост ще се включват продължително безработни, безработни младежи (до 29 години), както и безработни, които получават социални помощи или са с основно и по-ниско образование и без професионална квалификация.\r\nВсички включени в програмата безработни ще преминат мотивиране за активно търсене на работа. Хората, които се нуждаят, ще бъдат включени в курсове за ограмотяване или за придобиване на квалификация по професия. По новата програма ще се осигурява субсидирана заетост на пълно или непълно работно време. Наетите ще изпълняват различни дейности в частния сектор или общественополезни дейности към общините, като ремонт на обществени сгради, комунално-битово обслужване, поддържане на недвижимо културно наследство или оказване на услуги на населението.\r\nРаботодатели по програмата могат да са частни фирми, общински администрации и предприятия, социални предприятия, неправителствени организации и др. Те ще получават средства за трудовите възнаграждения на наетите лица и дължимите осигуровки за сметка на работодателя, съгласно Националния план за действие по заетостта за 2017 г.", "date": "2017.07.26", "title": "Осигуряват се 2 млн. лв. за заетост в общини с висока безработица"}
{"url": "http://www.focus-news.net/news/2017/07/26/2419626/rumyana-stoilova-vinoproizvoditel-nalichieto-na-gradushki-i-silnoto-gniene-sa-nay-chestite-prichini-okazvashti-negativno-vliyanie-varhu-grozdovite-rekolti.html", "text": "Наличието на градушки и силното гниене са най-честите причини, оказващи негативно влияние върху гроздовите реколти. Това каза за Радио „Фокус“ – Пирин Румяна Стоилова, винопроизводител от Благоевградска област. За хората, отглеждащи лозя и произвеждащи вино в Югозападна България, 2015 и 2016 година са били много трудни и са изисквали полагането на големи усилия, за да може реколтата от грозде да бъде добре съхранена. „Ако има градушки, както миналата година, то съответно и тази ще има намален добив на грозде“, каза още Стоилова. Винопроизводителят отбеляза, че тъй като е в Мелнишкия регион има възможността да отглежда разнообразни сортове лозя. „От белите сортове имаме френските – Шардоне, Совиньон блан, също така Вионие. От местните сортове имаме Керацуда и Сандански мискет, а червените сортове, които отглеждаме са Каберне совиньон, Мерло, Сира, също така имаме малко насаждения от Сент Джовезе“, уточни Стоилова. Тя добави, че отглеждат и местни червени сортове, характерни за Мелнишкия регион – Широка мелнишка лоза, Мелник 55 и Руен. „Имаме и Мавруд, който е засаден при нас, но както повечето хора знаят, този сорт е от Пловдивския и Пазарджишкия регион. Там се отглежда най-вече“, коментира Стоилова.\r\nЛивия НИНОВА", "date": "2017.07.26", "title": "Румяна Стоилова, винопроизводител: Наличието на градушки и силното гниене са най-честите причини, оказващи негативно влияние върху гроздовите реколти"}
{"url": "http://www.focus-news.net/news/2017/07/26/2419631/veliko-tarnovo-obshtinata-predlaga-uchilishteto-i-detskata-gradina-v-selo-tserova-koriya-da-poluchat-statut-na-zashtiteni.html", "text": "Училището и детската градина в село Церова кория да получат статут на защитени от Министерство на образованието и науката предлагат от Община Велико Търново. Това съобщи за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Община Велико Търново. Тя обясни, че за защитено училище могат да кандидатстват тези училища, в което се обучават най-малко 10 ученици в задължителна училищна възраст от населени места, в които няма училище. На тези условия отговаря ОУ „П. Р. Славейков“ в село Церова кория. „В училището в село Церова кория тази година имахме 30 ученици от селата Церова кория, Къпиново, Миндя и Пчелище. За следващата учебна година се очертава учениците да бъдат малко по-малко – 25, но училището отговарят на условията, т.е. 10 ученици в задължителна училищна възраст, най-малко, ще пътуват от други населени места, в които няма училище. Това е и мотивът ни да предложим Основното училище в Церова кория за защитено. До 10 септември да изпратим до Министерство на образованието и науката мотивирано предложение, заедно с решение на Общинския съвет“, посочи Пенка Игнатова.\r\nТя добави, че от тази година общините имат право, според новия Закона за преучилищно и училищно образование, да предложат за защитена и детска градина. Условието е 8 деца в задължителна преучилищна възраст, т.е. на 5 и на 6 години, да пътуват повече от 14 километра. Детска градина „Детски свят“ в село Церова кория отговаря на тези условия и затова и тя ще бъде предложена за защитена.\r\nНадежда КРЪСТЕВА", "date": "2017.07.26", "title": "Велико Търново: Общината предлага училището и детската градина в село Церова кория да получат статут на защитени"}
{"url": "http://www.focus-news.net/news/2017/07/26/2419628/ognyan-tsenkov-kmet-na-obshtina-vidin-3-989-860-lv-sa-predvideni-za-avansovo-plashtane-po-proekta-za-rekonstruktsiya-na-tsentralnata-peshehodna-zona-v-grada.html", "text": "3 989 860 лв. са предвидени за авансово плащане за реконструкция на централната пешеходна зона във Видин. Това каза след заседанието на Общинския съвет кметът на Видин Огнян Ценков, предаде репортер на Радио „Фокус“ – Видин. Той посочи, че общинските съветници са одобрили запис на заповед в полза на Министерство на регионалното развитие и благоустройство, в размер на 3 989 860 лв. „Тези средства са за обезпечаване на авансово плащане на дейности по проекта – „Основна реконструкция на централна пешеходна зона“, който се реализира по Оперативна програма „Региони в растеж“ 2014 - 2020. Сключен е договор за безвъзмездна помощ по ОП „Региони в растеж” с управляващия орган МРРБ по проекта“, каза Огнян Ценков. Той добави, че сумата ще се използва само за изпълнение на проектните дейности. Проектът трябва да бъде реализиран за 26 месеца. Територията на пешеходната зона, която ще бъде реконструирана, включва пространството от река Дунав пред сградите на Драматичния театър и Художествената галерия „Никола Петров”, площад „Бдинци”, зоната пред Съдебната палата, улица „Търговска”, площада пред СУ „Цар Симеон Велики” и пространството пред музей „Конака” до улица „Райна Княгиня”. В проекта е предвидена цялостна подмяна на настилките, както и цялостна подмяна на осветителните тела. Предвидена е подмяна на водопроводната мрежа и ново проектиране на смесена битова и дъждовна канализация. Ще бъде изграден нов фонтан пред музей „Конака”, нова декоративна растителност, която да обогати площадните и алейните пространства”, ще бъдат поставени пейки за сядане и механичен градски часовник. С този проект освен, че ще се подобри пешеходната зона, ще се обособят зони за отдих и ще бъде изградено видеонаблюдение в централната пешеходна зона.\r\nАнна ЛОЗАНОВА", "date": "2017.07.26", "title": "Огнян Ценков, кмет на Община Видин: 3 989 860 лв. са предвидени за авансово плащане по проекта за реконструкция на централната пешеходна зона в града"}
{"url": "http://www.focus-news.net/news/2017/07/26/2419630/pravitelstvoto-odobri-otcheta-za-izpalnenieto-na-plana-za-deystvie-predpriemachestvo-2020-balgariya-za-2016-g.html", "text": "Правителството одобри Отчет за изпълнението на Плана за действие „Предприемачество 2020 – България“ за 2016 г. От включените в документа общо 32 мерки през изминалата година са изпълнени 18. Това съобщиха от правителствената информационна служба\r\nНай-голям напредък през 2016 г. е констатиран по отношение на препоръките в областта „Образование и обучение в предприемачество в подкрепа на растежа и създаването на нови предприятия“, където са реализирани 12 мерки. С това страната ни започва да изпълнява една от основните препоръки на ЕК към страните-членки, предвиждаща застъпване на основното умение „предприемачество“ в учебните програми в началното, средното, професионалното и висшето образование. \r\nПланът за действие „Предприемачество 2020 – България“ е разработен в съответствие с препоръките на приетия от Европейската комисия План за действие „Предприемачество 2020 - Възраждане на предприемаческия дух в Европа“.", "date": "2017.07.26", "title": "Правителството одобри Отчета за изпълнението на Плана за действие „Предприемачество 2020 – България“ за 2016 г."}
{"url": "http://www.focus-news.net/news/2017/07/26/2419615/ministar-ekaterina-zaharieva-mezhdu-balgariya-i-albaniya-nyama-neresheni-vaprosi-primer-sme-zatova-kak-minaloto-ne-razdelya-a-svarzva.html", "text": "Между България и Албания няма нерешени въпроси, пример сме затова как миналото не разделя, а свързва. Това каза вицепремиерът и министър на външните работи Екатерина Захариева след проведена среща с външния министър на Р Албания Дитмир Бушати, предаде специалният пратеник на Агенция „Фокус“ в Тирана. „За мен е радост да съм тук. Искам да изкажа искрената подкрепа на България към Албания, която винаги сме давали, по пътя на вашата стратегическа цел, а именно членството в ЕС“, коментира Захараиева. \r\nТя подчерта, че приоритет на  българското председателство на Съвета на ЕС е разширяването на Западните Балкани и то не само на думи. По думите й голям шанс за целия регион е, че в рамките на 2 години Съюзът ще бъде председателстван от четири държави, които подкрепят разширяването - България, Австрия, Естония и Румъния.  Захариева припомни,  че ЕС е съюз на ценности. \r\nВицепремиерът  подчерта, че част от критериите, които трябва да покрие Албания, се отнасят до върховенството на закона, административната реформа, борбата с организираната престъпност и правата на човека. Тя допълни, че реформите си струват, тъй като членството в ЕС има пряк ефект върху доходите, инфраструктурата и финансовия растеж на страната. \r\n„Поздравявам ви за това, което направихте в годините, напредъка в административната реформа, Закона за проверка на магистратие.  Обнадеждена съм и от резултата на изборите, това показва, че ви подкрепят в реформите“, каза още тя. „Фактът, че вече има подадени оставки на съдии и прокурори говори, че Законът за проверка на допустимост на съдии и прокурори започва да работи. Убедена съм, че без работеща съдебна система няма добър икономически растеж“, поясни тя. \r\nПо думите й между двете държави има не лош стокообмен, но ако трябва да сме честни не е достатъчен. „Трябва всички заедно да работим, за да се свържем един с друг. Това ще даде широка перспектива пред бизнеса и гражданите. Коридор 8 е един от най-важните коридори за нас.  Остава министерствата ни, които се заминават с транспорта да усвоят бързо средствата“, добави тя. \r\nВицепремиерът Захариева поясни, че между България и Албания няма нерешени въпроси. „Пример сме затова как миналото не разделя, а свързва. Пожелавам ви успех във формирането на новото правителство“, каза  още Екатерина Захариева и уточни, че външните министри трябва да помагат на икономиката, хората и бизнеса да се свързва \r\nНа въпрос с какво България ще помогне на Албания в интеграционния процес, Захариева коментира: „Най-конкретно - включихме темата в приоритетите си. На 25 октомври ще има неформален Съвет по правосъдие и вътрешен ред в София. Темата ще е Западни балкани. На Съвета ще присъстват министрите на правосъдието и вътрешните държави, освен на ЕС и на 6-те държави от Западните Балкани. Това ще е възможност“. По думите й на съвета ще се обсъждат важните теми като борбата с организираната престъпност, човешките права, корупцията и др.\r\n„Като председателстващ това не означава че можем ние да вземем решението, но включването на Западните Балкани като приоритет може през тези 6 месеца да даде сериозен тласък за този процес за всяка една от държавите. Те са с различно ниво на развитие. Каквито и усилия да помагаме ние, всичко е в ръцете на тези държави, доколко бързо ще напреднат с реформите и ще успеят да изпълнят критериите. Предложи ли сме съдействие с експертиза. Надяваме се бързо да започне и приключи процесът“, добави Захариева.\r\nМариела РУСЕВА", "date": "2017.07.26", "title": "Министър Екатерина Захариева: Между България и Албания няма нерешени въпроси, пример сме затова как миналото не разделя, а свързва"}
{"url": "http://www.focus-news.net/news/2017/07/26/2419632/pravitelstvoto-razreshi-prebivavaneto-na-sayuznicheski-i-chuzhdi-vaorazheni-sili-vav-vrazka-sas-savmestna-balgaro-amerikanska-podgotovka.html", "text": "Правителството разреши преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на Съвместната българо-американска подготовка „BLACK SEA ROTATIONAL FORCES - 17.1“ - PLATINUM LION 17-2. Това съобщиха от правителствената информационна служба\r\nСъвместната подготовка се реализира в изпълнение на споразумението между България и САЩ за сътрудничество в областта на отбраната и на Плана за съвместна българо-американска подготовка и учения в страната и чужбина през 2017 година с участието на сили и средства от държави-членки и партньори на НATO.\r\nСъвместната подготовка ще се проведе в периода от 30 юли до 10 август в района на учебен полигон „Ново село“ с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни.\r\nЩе участват военнослужещи и военни формирования с щатно въоръжение, снаряжение и бойна техника от въоръжените сили на Република България, САЩ, Украйна, Република Словения, Румъния, Република Сърбия, Република Македония, Република Молдова и Република Албания, общо до 1000 души и до 37 единици сухопътна техника и въоръжение.\r\nОбщото планиране на Съвместната подготовка се извършва под ръководството на командването на Морската пехота на САЩ в Европа и Африка, съвместно с Българската армия.", "date": "2017.07.26", "title": "Правителството разреши пребиваването на съюзнически и чужди въоръжени сили във връзка със Съвместна българо-американска подготовка"}
{"url": "http://www.focus-news.net/news/2017/07/26/2419634/izmenya-se-reshenieto-na-ms-otnosno-uchastieto-v-misiyata-na-nato-v-afganistan.html", "text": "Правителството прие изменение на РМС № 707 от 17 октомври 2014 г. за прекратяване участието на формирования и военнослужещи от въоръжените сили на България в операцията на Международните сили за поддържане на сигурността (ISAF) в Афганистан и за разрешаване участието на до 110 военнослужещи с личното им въоръжение и екипировка и военна техника от въоръжените сили на България в мисията на НАТО за подготовка, съветване и подпомагане в Афганистан „Решителна подкрепа”. Това съобщиха от правителствената информационна служба\r\nУсложнената военно-политическа обстановка в Афганистан наложи военните органи на НАТО да преразгледат състава на силите, участващи в мисията, и да отправят призив към държавите-участнички за увеличаване на приноса им. Към момента в района на мисията, където българските военнослужещи изпълняват задълженията си, се извършва реконструкция и разширяване на съоръженията, в резултат на което постовете за охрана ще бъдат значително увеличени. Това води до необходимостта броят на участващия в мисията личен състав да нарасне с 50 души, съответно съставът на контингента ни да достигне до 160 военнослужещи, което налага изменение на сега действащото Решение № 707, разрешаващо участието на до 110 военнослужещи.\r\nПриносът на България към мисията на НАТО за подготовка, съветване и подпомагане в Афганистан „Решителна подкрепа” е израз на външната политика на страната ни и форма на изпълнение на съюзните ни ангажименти към Алианса.", "date": "2017.07.26", "title": "Изменя се решението на МС относно участието в мисията на НАТО в Афганистан"}
{"url": "http://www.focus-news.net/news/2017/07/26/2419633/shumen-vitseprezidentat-iliyana-yotova-shte-poseti-grad-pliska.html", "text": "На 27 юли вицепрезидентът Илияна Йотова ще посети град Плиска по повод откриването на Крепост „Кирилица“ и стена с барелефи на писатели, творили на кирилица. Това съобщиха от прессекретариата на държавния глава.  \r\nСъбитието ще се състои в културно-исторически комплекс „Двор на Кирилицата“.", "date": "2017.07.26", "title": "Шумен: Вицепрезидентът Илияна Йотова ще посети град Плиска"}
{"url": "http://www.focus-news.net/news/2017/07/26/2419610/ministar-ekaterina-zaharieva-dogovorat-za-dobrosasedstvo-s-makedoniya-e-vazmozhnost-da-gledame-zaedno-napred-v-obshtoto-badeshte.html", "text": "Договорът за добросъседство с Македония е възможност да гледаме заедно напред в общото бъдеще. Това каза пред журналисти в Тирана българският заместник министър-председател по правосъдната реформа и министър на външните работи Екатерина Захариева във връзка с Договора за добросъседство между България и Македония, който беше приет от правителствата на двете страни, предаде специалният пратеник на Агенция „Фокус“ в Албания. „Днес българското правителство, а вчера македонското одобриха проекта на договор и упълномощиха министър-председателите на двете държави да го подпишат. Това са усилия на поредица от правителства, започващи от 2008 година. Много кръгове от преговори бяха проведени по проекта на договор и той е в интерес на двете страни. България има интерес всичките й съседи да бъдат членове на ЕС, да бъдат развити демокрации, да не бъдат затворени, да не бъдат изолирани и преди всичко да не бъдат антибългарски. Така че този договор дава наистина възможност за подобряване на отношенията, за възможност историята да обединява, а не да разделя, така, както трябва да бъде. Има редица такива примери в ЕС. Това дава възможност да гледаме заедно напред в общото бъдеще, да имаме възможност да свържем икономиките си“, коментира българският външен министър. Тя отбеляза, че към момента дори няма изградена добра пътна инфраструктура между двете страни. „А в същото време хората искат да са заедно. Над 500 хил. туристи посещават България, 300 хил. българи посещават Македония. Така че това е шанс и възможност да подобрим отношенията си, да празнуваме заедно общата си история, да почитаме общите си исторически личности и да гледаме напред в бъдещето“, допълни министър Захариева. „Да се надяваме този договор да постави ново начало. Дълъг ще бъде процесът. Нека да сме реалисти. Много важното във него е, че той, почивайки на декларацията от 1999 година, надгражда с механизъм за наблюдение на изпълнение на Договора от двамата министри на външните работи всяка година. Дава възможност за развитие на по-тясно икономическо сътрудничество, дава възможност за една комисия, която да допринесе за общото, по-добро разбиране и тълкуване на историята, основана на автентични исторически източници“, заяви още българският вицепремиер.\r\nМариела РУСЕВА", "date": "2017.07.26", "title": "Министър Екатерина Захариева: Договорът за добросъседство с Македония е възможност да гледаме заедно напред в общото бъдеще"}
{"url": "http://www.focus-news.net/news/2017/07/26/2419612/balgariya-i-makedoniya-shte-si-satrudnichat-v-oblastta-na-prirodniya-gaz.html", "text": "В съответствие със своите държавни енергийни политики и общата енергийна политика на ЕС и Енергийната общност, България и Македония ще си сътрудничат с цел проучване на възможностите за развитие на нова директна връзка между газовите системи на двете страни. Това съобщиха от правителствената информационна служба. Това е предвидено в проекта на Меморандум за разбирателство за сътрудничество в областта на природния газ между Министерството на енергетиката на Република България и Министерството на икономиката на Република Македония, одобрен от правителството на днешното му заседание.\r\nЗа изпълнение целите на Меморандума ще бъде създадена съвместна газова работна група, която в шестмесечен срок от влизането на документа в сила ще подготви предварително технико-икономическо проучване за изграждане на газовата връзка. То трябва да представи анализ на техническите, пазарните, икономическите, финансовите и регулаторните аспекти на проекта и да идентифицира решения за необходимата инфраструктура на територията на двете държави. Въз основа на резултатите от тези проучвания ще бъдат взети последващи решения относно изграждането на нова газова връзка между двете държави.\r\nПодписването на Меморандума е изцяло в съответствие с целите на сътрудничество в Енергийната общност, създаване на регионален енергиен пазар в Югоизточна Европа и пълното му интегриране с вътрешния енергиен пазар на ЕС. Документът отчита ползите за сигурността на доставките за региона на Югоизточна Европа и ЕС от изпълнението на проектите от Южния газов коридор, включително междусистемните връзки Гърция-България, Турция-България, регионалния газоразпределителен център „Балкан“, както и други проекти от общ европейски интерес в областта на газовата инфраструктура.", "date": "2017.07.26", "title": "България и Македония ще си сътрудничат в областта на природния газ"}
{"url": "http://www.focus-news.net/news/2017/07/26/2419635/vratsa-18-godishno-momiche-e-bilo-blasnato-ot-lek-avtomobil-na-cherveniya-ploshtad.html", "text": "18-годишно момиче е било блъснато от лек автомобил на Червения площад във Враца, предаде репортер на Агенция „Фокус“. Инцидентът не е станал на пешеходна пътека. 18-годишното момиче е изскочило внезапно на пътя. Блъснато е от лек автомобил, марка „Шевролет“, управляван от жена. Пострадалото момиче е без опасност за живота. На мястото на инцидента има екип на полицията и на Спешна помощ. Движението в участъка е затруднено.\r\nЛюба АЛЕКСИЕВА", "date": "2017.07.26", "title": "Враца: 18-годишно момиче е било блъснато от лек автомобил на Червения площад"}
{"url": "http://www.focus-news.net/news/2017/07/26/2419636/pravitelstvoto-razreshi-izvarshvaneto-na-hidrotehnicheski-raboti-v-akvatoriyata-na-pristanishten-terminal-burgas-iztok-2.html", "text": "Правителството разреши изпълнението на дейности, свързани с хидротехнически работи във връзка с реализиране на строителството на обект „Кейови места за обработка на товари и вертикална планировка на територията на пристанищен терминал Бургас-изток-2 и драгажни дейности в оперативната акватория и зона за маневриране“ с моторен кораб „UMD Hercules“, плаващ под знамето на Република Либерия. Това съобщиха от правителствената информационна служба. Драгажните дейности ще се извършват от „ЕИС - Строителна компания“ ЕООД в изпълнение на сключен договор с „БМФ Порт Бургас“ ЕАД. Разрешението е за срок до 20 декември 2017 г.", "date": "2017.07.26", "title": "Правителството разреши извършването на хидротехнически работи в акваторията на пристанищен терминал Бургас-изток-2"}
{"url": "http://www.focus-news.net/news/2017/07/26/2419623/gazeta-express-albaniya-sreshtata-zaharieva-meta-obshti-pozitsii-po-vaprosite-za-ikonomika-targoviya-i-razvivane-na-savmestni-proekti.html", "text": "Президентът на Албания Илир Мета приветства българския заместник министър-председател по правосъдната реформа и министър на външните работи Екатерина Захариева, подчертавайки важността на България за европейския път на страните от Западните Балкани, пише албанският вестник Gazeta Express.\r\nВ рамките на проведената в Тирана среща, Мета е отбелязал, че Албания и България отразяват положителните ценности и демократичното участие на регионално, европейско и международно ниво. Двамата лидери са изразили общи позиции по въпросите за икономика, търговия и развиване на съвместни проекти, а също и по върпоса за важността на провеждането на съдебна реформа в Албания.\r\nМета е оценил ролята на България и е изразил увереност, че София ще окаже подкрепа на Тирана за продължаване на преговорите й за членство в ЕС.\r\nАлбанският президент е подчертал важността на България в подкрепата й за либерализация на визовия режим с Косово, а също и за членството му в международни организации като ЮНЕСКО, Европол и Интерпол. Тереза Герова", "date": "2017.07.26", "title": "Gazeta Express (Албания): Срещата Захариева-Мета – общи позиции по въпросите за икономика, търговия и развиване на съвместни проекти"}
{"url": "http://www.focus-news.net/news/2017/07/26/2419638/blagoevgrad-novi-80-dka-s-kesteni-shte-badat-zaleseni-v-rayona-na-selo-brezhani.html", "text": "Нови 80 дка с брежански кестен ще бъдат залесени в района на симитлийското село Брежани. Това обяви в предаването „Симитли – минало, настояще и бъдеще“ по Радио „Фокус“ – Пирин Снежана Стоименова, заместник-председател на сдружение „Хора и традиции“, което от години се занимава с развитието на кестеновите гори в региона. „Изключително щастлива съм, че има възможността да съобщя тази новина за първи път в ефира на Радио „Фокус“. Това, че успяхме да договорим залесяването на нови декари с брежански кестен, е изключително хубаво за нас и е показателно, че трудът, който сме вложили през годините, не е бил напразен“, каза още Стоименова. Тя подчерта, че за членовете на сдружение „Хора и традиции“, а и въобще за всички жители на село Брежани, това е една сбъдната мечта.„Фокус“ припомня, че 3 600 фиданки с брежански кестени бяха залесени в началото на месец април 2017 година в района на Брежани. Инициативата бе на Югозападно държавно предприятие, Държавно горско стопанство - Симитли и Сдружение „Хора и традиции“. Събитието бе посветено на Седмицата на гората и в него участваха лесничеи и доброволци от неправителствената организация. Залесяването съвпадна с регистрирането на Асоциация на производителите на брежански кестени като първа стъпка към европейската сертификация на брежанския кестен като защитен български продукт.\r\nЛивия НИНОВА", "date": "2017.07.26", "title": "Благоевград: Нови 80 дка с кестени ще бъдат залесени в района на село Брежани"}
{"url": "http://www.focus-news.net/news/2017/07/26/2419629/vmro-dpmne-aktivira-prezidenta-georgi-ivanov-v-borbata-sreshtu-dogovora-za-dobrosasedstvo-i-toy-se-otmetna-ot-veche-dogovorenoto-v-balgariya-obzor.html", "text": "Македонският президент Георги Иванов се намеси за първи път в казуса с договора за добросъседство с България, за да подкрепи исканията на ВМРО-ДПМНЕ за неговото публично обсъждане преди подписването. В специално съобщение на президентската институция, разпространено снощи, се казва, че  държавният глава настоява да се зачитат националните интереси на Македония и застъпва тезата на партията на Никола Груевски за публикуване на текста на договора, който да не бъде в ущърб на Македония. \r\nПрави впечатление коренната промяна в становището на македонския президент по повод Договора за добросъседство и приятелство с България, тъй като по време на посещението му в София, по повод удостояването му с почетната титла \"Доктор хонорис кауза\" на Българската академия на науките на 21 ноември 2016 г., заедно с президента Плевнелиев се обявиха в подкрепа на същия договор, като двамата президенти се обединиха около становището, че \"Подписването на Договора за добросъседство между България и Македония е важна крачка по пътя на мирното задълбочаване на връзките между двата народа и на европейската интеграция на държавите от региона\".\r\nПо-интересно е, след като за пореден път застава открито на страната на партията на Никола Груевски, дали ще върне почетната титла на Българската академия на науките, която е получил заради недотам доказани заслуги, забелязани от тогавашният й председател. \r\nТемата за искането на президента Иванов е водеща за македонските медии.\r\nТелевизия \"Тера\"  предава: \"Държавният глава прикани правителството да публикува текста на договора с България, за да не се създава напрежение в обществото и да се запазят националните интереси\".\r\nЕлектронното издание \"Локално\" съобщава: \"Иванов отново с искания - и той имал съмнения за договора с България\". В друг коментар същото издание цитира бившия посланик в София, Георги Спасов, който смята, че \"Иванов и груевистичната политика на страха този път ще бъдат победени\".\r\nСпоред \"Таратур\"  президентът е \"апелирал към правителството да покаже договора с България\".\r\nИзлъчващата на албански език \"Алсат М\", телевизиите \"Телма\" и \"Сител\", електронните издания \"Фактор\", \"Точка\", вестник \"Нова Македония\", \"А1 ON\", \"Слабоден печат\", както и албанските издания \"Вotasot\",\"Zhurnal“ и \"Flaka\" съобщават за искането на президента, като правят паралел с официалната позиция на ВМРО-ДПМНЕ.Тереза Герова", "date": "2017.07.26", "title": "ВМРО-ДПМНЕ активира президента Георги Иванов в борбата срещу договора за добросъседство и той се отметна от вече договореното в България (ОБЗОР)"}
{"url": "http://www.focus-news.net/news/2017/07/26/2419640/pravitelstvoto-odobri-rezultatite-ot-balgarskoto-uchastie-v-zasedaniya-na-saveta-na-es.html", "text": "Правителството одобри резултатите от българското участие в заседанието на Съвет „Общи въпроси“ на ЕС, което се проведе на 20 юни в Люксембург. Акцент беше подготовката на заседанието на Европейския съвет на 22-23 юни. Одобрена беше и 18-месечна програма на Съвета на ЕС за периода 1 юли 2017 г. - 31 декември 2018 г., представена от Триото председателства Естония, България и Австрия. Одобрени бяха също текстовете на Специфичните препоръки по страни в рамките на Европейски семестър. Обсъди се напредъкът по прилагането на Междуинституционално споразумение за по-добро законотворчество. Това съобщиха от правителствената информационна служба.\r\nСъвeтът на ЕС „Общи въпроси“ проведе и заседание по член 50 на Договора на ЕС. Главният преговарящ от страна на Европейската комисия Мишел Барние представи информация за проведения първи кръг преговори за оттегляне на Обединеното кралство на Великобритания и Северна Ирландия от ЕС. Обсъдена беше също процедурата, водеща до вземането на решение относно преместването на Европейската агенция по лекарствата и Европейския банков орган в контекста на оттеглянето на Обединеното кралство от ЕС.\r\nНа 6 и 7 юли в Талин, Естония, на неформално заседание се събра Съветът „Правосъдие и вътрешни работи“. В част „Вътрешни работи“ бяха проведени дискусии относно актуалната обстановка в Италия, реформата в общата европейска система за убежище, политиката в областта на връщането, оперативната съвместимост на европейските бази данни в сферата на правосъдието и вътрешните работи, съхранението на трафични данни за нуждите на правоприлагащите органи. В частта „Правосъдие“ бе обсъдена продажбата на стоки онлайн, както и проблемите с конфискацията на имущество, придобито от престъпна дейност.", "date": "2017.07.26", "title": "Правителството одобри резултатите от българското участие в заседания на Съвета на ЕС"}
{"url": "http://www.focus-news.net/news/2017/07/26/2419639/daniela-saveklieva-gerb-pravitelstvoto-otpuska-nad-5-mln-lv-dopalnitelno-za-obshtinite-v-blagoevgradska-oblast.html", "text": "Министерският съвет одобри да се отпуснат допълнителни средства за общините в България в размер на 36 615 876 лв. За Благоевградска област общата сума, осигурена допълнително по бюджетите на общините, възлиза на 5 030 000 лв. Това обяви народният представител от ГЕРБ-Благоевград и областен координатор на партията Даниела Савеклиева, съобщиха от пресцентъра на ПП ГЕРБ.\r\n500 000 лв. получава община Белица за доизграждане на канализация в с. Краище. По бюджета на община Гоце Делчев ще се преведат средства в общ размер на 1 050 000 лв. От тях 400 000 лв. са осигурени за доизграждане на детска градина в с. Лъжница и 650 000 лв. за ремонт и реконструкция на детска градина в с. Буково. От транша за община Сатовча са предвидени 720 000 лв. за ремонт и рехабилитация на улици на територията на общината и за ремонт и рехабилитация на външен водопровод в село Плетена.\r\nЗа община Хаджидимово са осигурени 360 000 лв. за ремонт и рехабилитация на улична мрежа в селата Абланица, Беслен и Теплен.\r\nСредства в размер на 900 000 лв. са осигурени и за община Якоруда за етап -3 и 4 на проекта „Изграждане на път IV-84025 – с. Конарско – с. Бел камен“. С акта на правителството се предоставят средства за ремонт на две училища в община Гърмен – 300 000 лв. за ОУ „Димитър Талев“ в с Хвостяне и 150 000 лв. за училището в с Горно Дряново.\r\n„Средствата са изключително необходими за тези общини. На посещения преди няколко месеца в двете училища, които получават финансиране сега, се запознах с проблемите и нуждата от средства, за да се ремонтират сградите и децата да учат в нормална среда. След като миналата година бяха осигурени средства за общините Петрич и Сандански, сега правителството отпуска траншове и към други общини, защото ГЕРБ се отнася еднакво отговорно към проблемите на всяка българска община без значение от каква политическа сила е кметът”, коментира Даниела Савеклиева.", "date": "2017.07.26", "title": "Даниела Савеклиева, ГЕРБ: Правителството отпуска над 5 млн. лв. допълнително за общините в Благоевградска област"}
{"url": "http://www.focus-news.net/news/2017/07/26/2419641/d-r-veselin-gerev-psihiatar-ryazkata-promyana-na-temperaturata-predizvikva-silni-kolebaniya-na-kravnoto-nalyagane-i-sardechni-aritmii.html", "text": "Рязката промяна на температурата предизвиква силни колебания на кръвното налягане и сърдечни аритмии, които от своя страна могат да доведат до инфаркт или инсулт. Това каза за Радио „Фокус“ – Пловдив психиатърът д-р Веселин Герев. По думите му резките температурни колебания влияят силно и върху човешката психика. „Жегата оказва най-осезаемо влияние върху сърдечно-съдовата система на възрастните хора. Тези дни са много рискови за тях и излагането на висока температура и температурни колебания предизвикват инфаркт или инсулт“, посочи специалистът. Д-р Веселин Герев обясни, че ако на човек му стане лошо след продължително въздействие на високи температури и получи напрежение или състояние, подобно на паническа криза, той трябва по най-бързия начин да охлади главата си. „Това може да стане, като постави главата си под водна струя от чешмата или като застане под хладния въздух на климатика. Това е нещото, което човек може да направи сам, а оттам нататък спешно и по най-бързия начин да потърси медицинска помощ. Ако се стигне до инфаркт или инсулт, напрежението може да се пренесе по цялото тяло и то тотално да се инвалидизира“, каза психиатърът. Д-р Веселин Герев препоръча в пиковите часове на слънцегреене хората да се движат задължително с шапка и очила. „Слънчевите очила са много по-важни, защото силната светлина на слънцето просто „взривява“ за минути човешката психика“, подчерта специалистът.\r\nТони МИХАЙЛОВ", "date": "2017.07.26", "title": "Д-р Веселин Герев, психиатър: Рязката промяна на температурата предизвиква силни колебания на кръвното налягане и сърдечни аритмии"}
{"url": "http://www.focus-news.net/news/2017/07/26/2419637/afp-polsha-razkritikuva-shantazha-ot-strana-na-es-za-sadebnite-reformi.html", "text": "Консервативното правителство във Варшава разкритикува „шантажа“ на Брюксел, който заплаши да отнеме правото на глас на Полша в Блока заради спорната правосъдна реформа в страната, предава AFP.\r\n„Няма да приемем шантаж от страна на служители на ЕС, особено такъв, който не се основава на факти. Всички закони, подготвени от полския парламент, са в съответствие с Конституцията и демократичните правила\", заяви  говорителят на правителството Рафал Боченек пред местните медии.Тереза Герова", "date": "2017.07.26", "title": "AFP: Полша разкритикува „шантажа“ от страна на ЕС за съдебните реформи"}
{"url": "http://www.focus-news.net/news/2017/07/26/2419648/odobren-e-tekst-na-sporazumenie-za-partnyorstvo-vav-vrazka-s-balgarskoto-predsedatelstvo-na-saveta-na-es.html", "text": "Правителството одобри проект на споразумение за партньорство на дейности по организирането на подготовката и провеждането на Българското председателството на Съвета на Европейския съюз 2018 и упълномощи ресорния министър да подпише съответни споразумения. Това съобщиха от правителствената информационна служба.\r\nСпонсорството е насочено към възможността за предоставяне на доброволен принос към дейностите по организиране и провеждане на Председателството чрез безвъзмездно предоставяне на стоки и/или услуги за периода на Председателството, за определена част от този период, за изпълнение на конкретна дейност от Председателството или в периода на неговата подготовка.\r\nЗа спонсори на Председателството могат да подават заявление само юридически лица, членове на организации с нестопанска цел, представляващи и защитаващи интересите на работодателски организации в определен бранш, отрасъл на български и чуждестранни производители и търговци. Основните области за осъществяване на дейности по спонсорство са транспортни услуги; информационни стоки и услуги; телекомуникации и свързани услуги; логистични услуги; кетъринг; текстилни изделия и други стоки за подаръци и сувенири; рекламни и печатни материали; доставки на стоки и предоставяне на услуги, за които е идентифицирана необходимост и което ще доведе до повишаване на качеството и подобряване на услугите. Разработени са два варианта на двустранен договор към споразумението за спонсорство.\r\nНа спонсорите на Председателството не се предоставят, и те няма да получат никакво търговско предимство по отношение на нормативно регламентираната конкурентна среда, като сключването на споразумения за спонсорство не означава, че Правителството изразява предпочитания към определени производители, доставчици, стоки или услуги, търговски марки и др. подобни.\r\nВсички дейности по спонсорството се провеждат в съответствие единствено с изискванията на законодателството на Република България, държавната политика и приоритети при организирането и провеждането на Българското председателство, като всички споразумения се изпълняват под ръководството и контрола на министерството.", "date": "2017.07.26", "title": "Одобрен е текст на споразумение за партньорство във връзка с Българското председателство на Съвета на ЕС"}
{"url": "http://www.focus-news.net/news/2017/07/26/2419645/ministar-lilyana-pavlova-razchitame-na-aktivnoto-uchastie-na-rektorite-i-studentite-pri-obsazhdaneto-na-prioritetite-na-balgarskoto-predsedatelstvo-i-za-nabiraneto-na-dobrovoltsi.html", "text": "Разчитаме на вашето активно участие при обсъжданията на приоритетите на Българското председателство на Съвета на ЕС и за осигуряването на доброволци. Това заяви министърът за Българското председателство на Съвета на ЕС Лиляна Павлова на среща с ректорите на университетите у нас и с представители на студентите, която се проведе в Министерския съвет, съобщиха от пресцентъра на министерството. Министър Павлова запозна ръководителите на висшите учебни заведения и студентите с подготовката на Българското председателство, докъде е стигнала тя и какви са приоритетите му. \r\n„Председателствата през първото шестмесечие на годината винаги са с повече заседание, затова и предизвикателствата пред нас ще са още по-големи“, посочи Павлова. Тя подчерта, че календарът на председателството ще бъде окончателно финализиран през декември т. г., но към момента е предвидено в България да се проведат над 200 събития, от които 32 са на много високо ниво. Срещите в Брюксел са над 1500.    \r\n„Първоначалната идея за среща с вас стартира от желанието да направим една дискусия, диалог и дебати как да привлечем младите хора към Българското председателство и те активно да участват във всичките му форми“, посочи министър Павлова. \r\nТя каза още, че се планира чрез университетите студентите да бъдат поканени да се включат като доброволци за председателството, за което е нужна силната подкрепа на ректорите и студентските организации. „България ще посетят 22 000 делегати, затова е необходимо да намерим сериозни, млади и активни хора, които отговорно да приемат мисията на доброволци“, заяви министър Павлова. \r\n„В рамките на председателството ще ни посетят много лидери и еврокомисари“, посочи още министърът за Българското председателство. Някои от тях са потвърдили, че биха изнесли публични лекции, затова Павлова поиска становище от ректорите как да се осигури участието им, което би било изключително полезно за студентите и академичната общност. \r\nПо време на обсъжданията в Гранитна зала на МС стана ясно, че може да се организира онлайн връзка между сайта на председателството и тези на университетите, която да се ползва за предаването на лекции на известните европейски гости. \r\nПредставители на студентите заявиха, че екипът на председателството може да разчита на тях за реализацията на младежките политики, за доброволчеството, както и за осигуряването на лекциите на високопоставените гости от Брюксел.", "date": "2017.07.26", "title": "Министър Лиляна Павлова: Разчитаме на активното участие на ректорите и студентите при обсъждането на приоритетите на Българското председателство и за набирането на доброволци"}
{"url": "http://www.focus-news.net/news/2017/07/26/2419646/priet-e-plan-za-deystvie-kam-natsionalnata-programa-za-preventsiya-na-nasilieto-i-zloupotrebata-s-detsa.html", "text": "Правителството прие План за действие за периода 2017-2018 г. за изпълнение на Националната програма за превенция на насилието и злоупотребата с деца, съобщиха от правителствената информационна служба. Заложените мерки и дейности целят предприемането на адекватни и навременни действия от страна на органите за закрила и ангажираните институции и организации за превенция на насилието и подобряване на взаимодействието между тях. Изпълнението на плана ще повиши информираността на децата как работи системата за закрила и как могат да сигнализират отговорните институции.\r\nСпециален акцент е поставен върху мерките за превенция и противодействие на училищния тормоз между учениците и включването им в спортни занимания като възможност за предотвратяване на агресията и насилието. Планът предвижда провеждане на кампании за увеличаване на информираността за случаите на насилие над деца и промяна на обществените нагласи към проблема. Предвидени са обучения за специалистите, които работят с тази група деца, повишаване на капацитета на отговорните институции и осигуряване на специализирана приемна грижа за деца, преживели насилие.", "date": "2017.07.26", "title": "Приет е План за действие към Националната програма за превенция на насилието и злоупотребата с деца"}
{"url": "http://www.focus-news.net/news/2017/07/26/2419647/pazardzhik-v-kashtata-muzey-rayna-knyaginya-v-panagyurishte-e-predstaven-razshiren-variant-na-rodoslovnoto-darvo-na-rodovete-futekovi-i-dipchevi.html", "text": "В къщата музей „Райна Княгиня” в Панагюрище е представен разширен вариант на родословното дърво на родовете Футекови и Дипчеви. Това каза за Радио „Фокус” – Пазарджик Здравчо Здравчев, председател на Родовия комитет „Райна Княгиня”. „Във връзка с големия интерес към родословното дърво, аз съм го преработил и разширил, защото намиращото се в Историческия музей в Панагюрище дърво трудно може да обхване съребрените линии както на Райна Княгиня и Васил Дипчев, така и на поп Георги и Нона Налбантова. Там нещата завършват на ниво техните братя и сестри. Аз съм направил разширения точно на тези съребрени линии, за да могат хората да видят от наша гледна точка, от гледната точка на рода, ние какво познаваме. Нашата молба към панагюрци е да разширят тези наши познания. Затова ние го направихме предварително, преди отбелязването на 100 години от кончината на Райна Княгиня, за да можем да получим тази информация и естествено да ги добавяме към родословното дърво. За нас е изключително важно да знаем кои са нашите роднини”, коментира Здравчев. Според него по отношение на наследниците на двата рода нещата са ясни, но не е така по отношение на потомците. Тъй като тези родове са големи, особено родът Футекови в Панагюрище е един от най-големите родове, за нас ще представлява интерес да се върнем дори преди поп Георги, при роднините, предхождащи поп Георги Футеков, бащата на Райна Княгиня. За нас е изключително важно, защото ние ще представим и един разширен вариант на това родословно дърво”, каза още председателят на Родов комитет „Райна Княгиня”.\r\nТеодора ДИМИТРОВА", "date": "2017.07.26", "title": "Пазарджик: В къщата музей „Райна Княгиня” в Панагюрище е представен разширен вариант на родословното дърво на родовете Футекови и Дипчеви"}
{"url": "http://www.focus-news.net/news/2017/07/26/2419649/smolyan-loshoto-sastoyanie-na-patya-e-osnovniyat-problem-na-zhitelite-na-selo-mugla.html", "text": "Лошото състояние на пътя е основният проблем на жителите на село Мугла. Това каза за Радио „Фокус“ – Смолян Даниела Кубинска, кмет на населеното място. По думите ѝ преди седмица е минал трактор, който е изчистил падналите по него камъни, но ремонтни дейности по него не се правят, а има нужда от такива. „Надяваме се, че поне до края на есента в най-лошите пътни участъци ще се запълнят дупките, макар че това е временно решение, основният проблем със състоянието на пътя си стои“, каза Кубинска. Това е единственият път за селото, където живеят предимно възрастни и болни хора. Освен това нямат медицинско лице, което да ги обслужва и при нужда от медицинска помощ чакат линейка от Смолян. Не са редки случаите, при които в следствие на свлачища или на паднал от скатовете сняг през зимата пътят да се затваря и хората да остават изолирани от света. По думите на кмета хубавото е, че в селото има вода в изобилие, не се налагат водни режими, дори оттам се захранва курортният комплекс Пампорово, както и част от Смолян. „Водата и чистият въздух са ни Божи дар и ние се гордеем с това“, каза Кубинска.\r\nДаниела БОЙКОВА", "date": "2017.07.26", "title": "Смолян: Лошото състояние на пътя е основният проблем на жителите на село Мугла"}
{"url": "http://www.focus-news.net/news/2017/07/26/2419644/kostadin-dimitrov-kmet-na-rayon-trakiya-na-aleyata-kadeto-e-izvarsheno-ubiystvoto-v-park-lauta-nyama-kameri-za-videonablyudenie.html", "text": "Точно на алеята, където стана убийството в парк „Лаута” в Пловдив няма камери за видеонаблюдение. Това каза пред журналисти кметът на Район \"Тракия\" Костадин Димитров, предаде репортер на Радио „Фокус” - Пловдив. Из целия парк обаче броят им е 22, уточни кметът. Записите от камерите са иззети и криминалистите ще ги гледат. По думите на районния кмет през целия ден в парка има и патрул на общинска охрана. Назначена е съдебно-медицинска експертиза, която ще изяснява как е настъпила смъртта, съобщи окръжният прокурор Галин Гавраилов. Полицията издирва още свидетели на убийството.\r\nЦветана ТОНЧЕВА", "date": "2017.07.26", "title": "Костадин Димитров, кмет на Район \"Тракия\": На алеята, където е извършено убийството в парк „Лаута”, няма камери за видеонаблюдение"}
{"url": "http://www.focus-news.net/news/2017/07/26/2419653/veliko-tarnovo-tsyalostnoto-preasfaltirane-na-ul-vasil-levski-zapochva-na-31-yuli.html", "text": "Цялостното преасфалтиране на главната улица „Васил Левски“ във Велико Търново започва на 31 юли – понеделник, съобщиха от пресцентъра на Община Велико Търново. Строителните работи ще продължат около седмица. Дейностите по подготовка на трасето и полагане на слоевете на новата настилка са разделени на два етапа. \r\nСъс заповед, издадена от кмета Даниел Панов, ще бъде въведена временна организация на движението. Тя ще е в сила от 31 юли до 6 август включително, или до приключване на ремонта.\r\nПо време на първия етап забранено ще бъде преминаването на автомобили в участъка на ул. „Васил Левски“ от кръстовището при сградата на Община Велико Търново до пресечката с ул. „Цар Освободител“. Рестрикцията ще важи за времето на 08.30 до 17.00 часа, във всеки от дните, като началната дата е 31 юли, понеделник. Пропускани ще бъдат единствено автобусите по обществените транспортни линии.  \r\nВторият етап предвижда забраняване на автомобилното движение в участъка от кръстовището на ул. „Васил Левски“ с ул. „Цар Освободител“ до пресечката с ул. „Бачо Киро“ в района на Студентски стол №2. Ограниченията ще важат за времето от 08.30 до 17.00 часа, като крайната дата е 6 август, неделя. Забраната няма да важи единствено за обществения транспорт, като маршрутите на автобусите няма да бъдат променяни.\r\nПрез тези периоди водачите на автомобили следва да използват обходните маршрути през улиците „Христо Ботев“, „Марно поле“, „Цар Самуил“, „Цар Тодор Светослав“, „Бачо Киро“, „Седми юли“.\r\nПри възникване на необходимост и по преценка на контролните органи на МВР, движението може да бъде временно ограничавано или спирано и извън посочените часове. Докато трае ремонтът, зоните за платени престой и паркиране трябва да бъдат освободени от автомобили. \r\nПродължават предварителните дейности - оформени бяха „джобове“ за съдовете за смет, а от днес започна почистването на дъждоприемните шахти и подмяната на капаците им.", "date": "2017.07.26", "title": "Велико Търново: Цялостното преасфалтиране на ул. „Васил Левски“ започва на 31 юли"}
{"url": "http://www.focus-news.net/news/2017/07/26/2419652/obshto-16-sluzhiteli-na-evropeyski-institutsii-shte-badat-komandirovani-za-podpomagane-na-balgarskoto-predsedatelstvo-na-saveta-na-es.html", "text": "Правителството измени РМС № 154 от 2017 г. за определяне броя на командированите служители на институции на Европейския съюз, които да подпомогнат провеждането на Българското председателство на Съвета на ЕС през 2018 г. Това съобщиха от правителствената информационна служба.\r\nС промените се осигуряват допълнителни бройки за командировани служители на институции на Европейския съюз за Министерството на външните работи, Министерството за Българското председателство на Съвета на ЕС 2018, Министерството на икономиката, Министерството на културата и Министерството на енергетиката. Прехвърля се също незаета бройка на Министерството на земеделието, храните и горите към Министерството на труда и социалната политика. По този начин за подпомагане на провеждането на Българското председателство на Съвета на Европейския съюз през 2018 г. ще бъдат командировани общо 11 служители на Европейската комисия, 3 служители на Генералния секретариат на Съвета на Европейския съюз и 2 служители на Европейския парламент.\r\nЦелта е екипите в столицата и в Постоянното представителство на Република България към ЕС да бъдат подсилени от служители на институциите на ЕС със специфична експертиза в конкретни области. Оказаната експертна подкрепа ще допринесе за успешното провеждане на Българското председателство на Съвета.", "date": "2017.07.26", "title": "Общо 16 служители на европейски институции ще бъдат командировани за подпомагане на Българското председателство на Съвета на ЕС"}
{"url": "http://www.focus-news.net/news/2017/07/26/2419654/maya-belitova-e-opredelena-za-predsedatel-na-etichnata-komisiya-po-transplantatsiya.html", "text": "Правителството измени РМС от 2016 г. за определяне състава на Етичната комисия по трансплантация, като за нов председател на комисията е определена доц. д-р Мая Белитова. Това съобщиха от правителствената информационна служба.\r\nМая Белитова е магистър по медицина с придобита специалност „Анестезиология и интензивно лечение“. От 1996 г. до 1990 г. е асистент в Клиниката по анестезиология и интензивно лечение в Държавна университетска болница „Царица Йоанна“ - София. В периода 1999 г. - 2005 г. е старши асистент, а в периода 2005 г. - 2010 г. е главен асистент в Клиниката по анестезиология и интензивно лечение в Университетска многопрофилна болница за активно лечение „Царица Йоанна – ИСУЛ“' ЕАД, гр. София. През 2001 г. става началник на сектор по еднодневна хирургия в клиниката, а в периода 2011 г. - 2014 г. е началник на сектор по неврохирургия в клиниката. Понастоящем е началник на Клиниката по анестезиология и интензивно лечение и заместник-директор по медицинската дейност на Университетска многопрофилна болница за активно лечение „Царица Йоанна – ИСУЛ“ ЕАД, гр. София.", "date": "2017.07.26", "title": "Мая Белитова е определена за председател на Етичната комисия по трансплантация"}
{"url": "http://www.focus-news.net/news/2017/07/26/2419651/liliya-hristova-obshtina-varna-971-sa-detsata-v-risk-v-obshtinata.html", "text": "971 са децата в риск в община Варна. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Данните са посочени в анализа на дейностите за подкрепа на личностното развитие на общинските обслужващи звена. Лилия Христова подчерта, че съгласно Закона за закрила на детето „дете в риск“ е дете, чиито родители са починали, неизвестни, лишени от родителски права или чиито родителски права са ограничени, или детето е останало без тяхната грижа, дете – жертва на злоупотреба, насилие, експлоатация или всякакво друго нехуманно или унизително отношение или наказание в или извън семейството му, за което съществува опасност от увреждане на неговото физическо, психическо, нравствено, интелектуално и социално развитие, което страда от увреждания, както и от труднолечими заболявания, констатирани от специалист, както и за което съществува риск от отпадане от училище или което е отпаднало от училище. „Институциите предоставят допълнителна подкрепа, насочена не само към децата в риск, но и към деца и ученици със специални образователни потребности, с хронични заболявания, както и с изявени дарби в областта на изкуствата, науката и спорта“, допълни Лилия Христова. По думите ѝ в община Варна децата и учениците със специални образователни потребности са 849, а с хронични заболявания са регистрирани 591 деца. \"3 597 са децата с изявени дарби в областта на изкуствата, науката и спорта\", отбеляза Лилия Христова.\r\nМарияна ВАЛЕНТИНОВА", "date": "2017.07.26", "title": "Лилия Христова, Община Варна: 971 са децата в риск в общината"}
{"url": "http://www.focus-news.net/news/2017/07/26/2419655/kopos-part-v-zapadna-ungariya-e-zaloven-balgarski-mikrobus-prevozvasht-nezakonni-2000-kutii-tsigari.html", "text": "Националният данъчен и митнически инспекторат на Унгария съобщава, че е заловил на магистрала М7 български микробус превозващ незаконно 2000 кутии цигари. На митничарите е помогнало кучето Бу, надушило още по време на първото си дежурство, незаконна стока, предаде  Kopos Part.\r\nУнгарските полицаи са спрели микробус край разположения край езерото Балатон град Шиофок, комитат Шомод , който е трябвало да достигне до Испания. При претърсването на багажното отделение полицейското куче Бу, което е било на своето първо дежурство, с лай и драскане с лапи е посочило подозрителни пакети, в които в последствие са открити 2000 кутии цигари „Дънхил“ и „Марлборо“ без бандерол. \r\nНито водачът на микробуса, нито пътниците не са можели да докажат произхода на цигарите. Цигарите на стойност повече от два млн. форинта (12 800 лв.) са били иззети от мястото на инцидента.  Виктор Турмаков", "date": "2017.07.26", "title": "Kopos Part: В Западна Унгария е заловен български микробус, превозващ незаконни 2000 кутии цигари"}
{"url": "http://www.focus-news.net/news/2017/07/26/2419650/inspektoratat-proveryava-oblastnata-direktsiya-po-bezopasnost-na-hranite-v-dobrich.html", "text": "Във връзка с информация от говорителя на Главна Прокуратура Румяна Арнаудова по случая с бившия народен представител от Добрич Живко Мартинов, Министерството на земеделието, храните и горите предприе тематична проверка от Инспектората в Областната дирекция по безопасност на храните (ОДБХ)-Добрич. Това съобщиха от пресцентъра на МЗХГ.\r\nПроверка на дейността на ОДБХ-Добрич извършва и Българската агенция по безопасност на храните от миналата седмица. За резултатите от инспекциите Министерството на земеделието, храните и горите ще информира своевременно обществеността.", "date": "2017.07.26", "title": "Инспекторатът проверява Областната дирекция по безопасност на храните в Добрич"}
{"url": "http://www.focus-news.net/news/2017/07/26/2419659/v-balgariya-pristignaha-moshtite-na-sv-panteleymon.html", "text": "Днес по обяд в България пристигнаха мощите на св. Пантелеймон. Това съобщиха от пресцентъра на Св. Синод на БПЦ. На границата ни с Гърция Честната глава на светеца-церител бе посрещната от Неврокопския митрополит Серафим и Мелнишкия епископ Герасим, главен секретар на Св. Синод. \r\nМощите се носят от архим. Евгений, игумен на светогорския манастир \"Св. Пантелеймон\" и братя на манастира. Иконата с образа на светеца е носена от монаси от светогорския манастир \"Ксенофонт\", където е и изрисувана.\r\nНа ГКПП \"Кулата\" всички служители на гранична полиция, както преминаващи граждани успяха да се поклонят на св. Пантелеймон и да изпросят неговата помощ и закрила. След като всички се поклониха Честната глава замина за София.", "date": "2017.07.26", "title": "В България пристигнаха мощите на св. Пантелеймон"}
{"url": "http://www.focus-news.net/news/2017/07/26/2419656/kyustendil-za-poredna-godina-turisticheskoto-druzhestvo-v-grada-organizira-pohod-v-pamet-na-alpinistite-lyudmil-yankov-i-stoyan-nakov.html", "text": "За поредна година туристическото дружество в Кюстендил организира поход в памет на алпинистите Людмил Янков и Стоян Наков. Това съобщи за Радио „Фокус” – Кюстендил Силвия Михова, секретар на Туристическо дружество „Осогово”. По думите ѝ походът до втората тераса на Мальовица ще бъде на 11 август, а в момента се извършва записване на всички желаещи да се включат в традиционното поклонение пред паметта на двамата алпинисти, загинали през 1988 година по време на тренировъчен лагер под връх Камилата в Рила. „В предишни години сме се събирали повече от 100 души – туристи, планински спасители, приятели и отдавахме почит. Паметта трябва да бъде жива, а традициите да се спазват”, каза Силвия Михова.\r\nВенцеслав ИЛЧЕВ", "date": "2017.07.26", "title": "Кюстендил: За поредна година туристическото дружество в града организира поход в памет на алпинистите Людмил Янков и Стоян Наков"}
{"url": "http://www.focus-news.net/news/2017/07/26/2419642/balgariya-i-makedoniya-shte-izgradyat-zhelezopatna-vrazka-mezhdu-sofiya-i-skopie.html", "text": "Правителството одобри Меморандум за разбирателство между Министерство на транспорта, информационните технологии и съобщенията на Република България и Министерство на транспорта и съобщенията на Република Македония за развитието на железопътните връзки между София и Скопие. Това съобщиха от правителствената информационна служба.\r\nБългарската страна поема ангажимент за доизграждането на железопътната връзка по направлението София - Перник - Радомир - македонска граница до 2027 г. Македония, от своя страна, се ангажира да изгради жп направлението Крива паланка - Деве баир - българска граница до края на 2025 г.\r\nПравителството упълномощава министъра на транспорта, информационните технологии и съобщенията да подпише меморандума от името на кабинета.", "date": "2017.07.26", "title": "България и Македония ще изградят железопътна връзка между София и Скопие"}
{"url": "http://www.focus-news.net/news/2017/07/26/2419661/deny-ukrayna-balgariya-saobshti-che-podkrepya-razshiryavaneto-na-es.html", "text": "Външният министър на България Екатерина Захариева заяви, че България подкрепя разширяването на ЕС в Западните Балкани, предаде украинската медия “День“.\r\n„България е една от страните в ЕС, които повече от всичко подкрепят идеята за разширяването му. Ние ще направим всичко необходимо, за да видим отчет на Европейската комисия за прогреса на Сърбия и на Западните Балкани. Той трябва да бъде приет през април 2018 г. по време на председателството на България в Съвета на ЕС“, заяви министърът.  Според нея, разширяването на ЕС, обаче, няма да се случи в близките 2-3 години.  Виктор Турмаков", "date": "2017.07.26", "title": "„День“ (Украйна) : България съобщи, че подкрепя разширяването на ЕС"}
{"url": "http://www.focus-news.net/news/2017/07/26/2419658/slavyanka-simitchiyska-direktsiya-inspektsiya-po-truda-blagoevgrad-prez-yuni-sa-vlezli-v-sila-20-nakazatelni-postanovleniya-v-obsht-razmer-28-600-leva.html", "text": "През юни са влезли в сила 20 наказателни постановления, с които са наложени имуществени санкции и глоби на нарушителите в общ размер 28 600 лева. Това каза пред Радио „Фокус“ - Пирин Славянка Симитчийска, директор на Дирекция „Инспекция по труда“ - Благоевград. По думите ѝ средният размер на глобата е 1 430 лева. Тя отбеляза, че относно административнонаказателната дейност през месеца са съставени 39 акта за установяване на административни нарушения. Симитчийска уточни, че от тях 19 са за нарушения на нормите на Кодекса на труда, от които 14 са заради допускане на работници и служители до работните им места без сключени писмени договори. Тя посочи, че съставените актове за установяване на административно нарушение за допуснати нарушения на законодателството, свързано с осигуряването на здравословни и безопасни условия на труд, са 19 общо, като е съставен и 1 акт за нарушения на Закона за насърчаване на заетостта. Директорът добави, че през месец юли Изпълнителна агенция „Главна инспекция по труда“ и Централното координационно звено към Министерски съвет са подписали договор за безвъзмездна финансова помощ, като той е за изпълнение на проект „България и Норвегия: Партньорство за достоен труд“, финансиран от Фонда за двустранни отношения на национално ниво по Финансовия механизъм на Европейското икономическо пространство и Норвежкия финансов механизъм 2009 - 2014. Симитчийска подчерта, че основната цел на проекта е укрепване и насърчаване на двустранните взаимоотношения и сътрудничество между двете Инспекции по труда чрез разработване на общи политики и създаване на план за действие за повишаване на информираността по отношение на достойния труд.\r\nНатали СТЕФАНОВА", "date": "2017.07.26", "title": "Славянка Симитчийска, Дирекция „Инспекция по труда“ - Благоевград: През юни са влезли в сила 20 наказателни постановления в общ размер 28 600 лева"}
{"url": "http://www.focus-news.net/news/2017/07/26/2419660/tutby-2000-litra-vino-i-3000-gosti-v-balgariya-provedoha-nay-mnogolyudnata-narodna-svatba-vav-sveta.html", "text": "На традиционна сватба, която премина в село Арбанаси, недалеч от старата столица на България Велико Търново, са се събрали повече от 3000 гости. С тази цифра организаторите се надяват да попаднат в книгата на Гинес, предаде белоруската медия  Tut.by.\r\nГеорги Георгиев и невестата му Ива са решили да поканят колкото се може гости при едно условие: всички те да бъдат в традиционни български носии. Младоженецът заяви, че иска „да възроди ценностите на нашите предци, всичко, което те са смятали за важно, включително и моралът на древните българи, които са ни позволили да оцелеем в течение на 500 години робство“. Георгиев оглавява неправителствена организация, чиято цел е да запази българския фолклор. Казва се, че сватбената церемония е като от древни времена. \r\n„Аз и невестата ми искахме именно такава сватба, по древни традиции. Искаме да станем пример за тези, които се стремят към същите ценности, въпреки че това не е основната ни цел.  \r\nОрганизаторът на сватбената церемония Валентин Димов заяви, че „на сватбата официално са присъствали 3065 души. Можехме да съберем и повече, но попречи горещото време“. \r\nГостите са били угостени с домашно вино – около 2000 литра. Организаторите планират да подадат две заявки за Гинес: за най-многолюдна народна сватба и за най-дълга сватбена маса.  Виктор Турмаков", "date": "2017.07.26", "title": "Tut.by: 2000 литра вино и 3000 гости – в България проведоха най-многолюдната народна сватба във света"}
{"url": "http://www.focus-news.net/news/2017/07/26/2419643/mkd-makedoniya-i-v-balgariya-odobriha-dogovora-za-dobrosasedstvo-s-makedoniya.html", "text": "В сряда, 26 май, и кабинетът на Бойко Борисов в София одобри Договора за добросъседство, приятелство и сътрудничество между Република България и Република Македония, който трябва да бъде подписан на 2 август, пише скопското електронно издание  МКД.\r\nБългарското правителство одобри и подписването на Меморандум за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония за развитие на железопътните връзки между София и Скопие. Българската страна поема задължението да железопътната връзка между София - Перник - Радомир - македонска граница до 2027 г., а Македония се ангажира да изгради железопътна линия от Крива Паланка - Деве Баир до българска граница до края на 2025 година.\r\nНа заседание на правителството в София беше решено, че България и Македония ще си сътрудничат в областта на природния газ.Тереза Герова", "date": "2017.07.26", "title": "МКД (Македония): И в България одобриха Договора за добросъседство с Македония"}
{"url": "http://www.focus-news.net/news/2017/07/26/2419662/plovdiv-s-obuchenie-na-dobrovoltsi-i-informatsionna-kampaniya-v-grada-shte-se-otbelezhi-mezhdunarodniyat-den-za-borba-s-trafika-na-hora-30-yuli.html", "text": "Пловдив ще отбележи Международния ден за борба с трафика на хора – 30 юли с обучение на доброволци и информационна кампания. Това съобщиха за Радио „Фокус“ – Пловдив от ръководството на Местната комисия за борба с трафика на хора. В рамките на кампанията се предвижда еднодневно обучение за доброволци от Местната комисия и БЧК, като вследствие на това участниците ще придобият базисни познания в областта, свързана с противодействие на трафика на хора и по-конкретно превенция сред рисковите групи. Не на последно място ще се акцентира върху развитието на личностни качества и умения на участниците, свързани с организирането на различни по вид информационни събития.\r\nСред планираните дейности е и информирането на гражданите по проблема „трафик на хора“. За целта младежите, преминали обучението, ще имат възможността да приложат на практика наученото чрез разясняване на методите за предпазване от въвличане в подобна ситуация, да апелират към съпричастност и подкрепа за жертвите на това престъпление, както и да разпространяват информационни материали по темата. „Трафикът на хора е глобален проблем срещу влиянието, на който нито една държава не е имунизирана. Милиони жертви се експлоатират всяка година чрез тази модерна форма на робство. По данни на ООН, близо 20% от жертвите на трафик на хора в Европа и Централна Азия са деца. От всички случаи на трафик 80% засягат сексуална експлоатация. Международната организация на труда изчислява жертвите на трафик на хора с цел трудова експлоатация на 2.4 милиона души в целия свят“, съобщиха от ръководството на Местната комисия за борба с трафика на хора.\r\n30 юли е обявен за Международен ден за борба с трафика на хора за пръв път през 2014 година, на 46-та среща на Общото събрание на Комитета по социални, хуманитарни и културни въпроси към ООН. Трафикът на хора, наричан още “съвременна форма на робството”, е грубо нарушение на правата на човека. Престъплението засяга жени, мъже, момичета и момчета от всички националности, като от понесените тежки вреди жертвите страдат през целия си живот. За повишаване чувствителността и съпричастността към жертвите на трафика на хора, ООН провежда в световен мащаб инициативата Blue Heart Campaign (Кампания “Синьо сърце”).\r\nТони МИХАЙЛОВ", "date": "2017.07.26", "title": "Пловдив: С обучение на доброволци и информационна кампания в града ще се отбележи Международният ден за борба с трафика на хора – 30 юли"}
{"url": "http://www.focus-news.net/news/2017/07/26/2419663/afp-donald-tramp-izklyuchi-transseksualnite-ot-sluzhba-v-armiyata.html", "text": "The Hill: Доналд Тръмп изключи възможността транссексуални да служат в армията\r\nПрезидентът на САЩ Доналд Тръмп съобщи в сряда, че транссексуалните хора може и да не да служат „в каквото и да е качество\" в американската армия, цитирайки „огромните медицински разходи и смущения\", които тяхното присъствие би причинило, пише The Hill.\r\nВ края на юни министърът на отбраната на Джеймс Матис отложи за шест месеца план за започването на прием на транссексуални хора в армията, въведен от администрацията на Барак Обама,\r\nПриблизително между 2,5 хил.  и седем хиляди транссексуални лица са сред 1,3 млн. служещи в армията на САЩ. \r\n„След консултация с моите генерали и военни експерти уведомявам, че правителството на САЩ няма да приема и допуска транссексулани лица на всякакви длъжности в армията. Нашите военни трябва да бъдат съсредоточени върху решителната и поразителна ... победа и да не могат да бъдат обречени на огромните медицински разходи и разрушения, които транссексуалните биха предизвикали в армията. Благодаря ви\", пишеТръмп в социалната мрежа „Туитър“..Тереза Герова", "date": "2017.07.26", "title": "AFP: Доналд Тръмп изключи транссексуалните от служба в армията"}
{"url": "http://www.focus-news.net/news/2017/07/26/2419666/rumyana-stoilova-vinoproizvoditel-po-malkoto-tretirane-na-lozyata-s-himikali-pomaga-za-po-hubavo-grozde-no-i-opazva-prirodata.html", "text": "По-малкото третиране на лозята с химикали помага за по-хубаво грозде, но и опазва природата. Това каза за Радио „Фокус“ – Пирин Румяна Стоилова, винопроизводител от Благоевградска област. Тя обясни, че при отглеждането на грозде се старае да го третира с препарати само при необходимост. „Иновативни технологии във винификацията използваме, но при отглеждането на лозята това, което се стараем да правим, е да третираме гроздето само когато е необходимо. Лично аз мисля, че колкото по-малко се третира едно грозде, толкова по-добре за него. Когато времето е хубаво, не е необходимо да се третират лозята, съответно не ги третираме. По този начин щадим и природата“, каза още Стоилова. Тя добави, че за да се получи хубаво вино, то най-важното е гроздето да бъде отгледано с много грижи, защото само от качествен плод може да се произведе вино, което да отговаря на всички стандарти.\r\nЛивия НИНОВА", "date": "2017.07.26", "title": "Румяна Стоилова, винопроизводител: По-малкото третиране на лозята с химикали помага за по-хубаво грозде, но и опазва природата"}
{"url": "http://www.focus-news.net/news/2017/07/26/2419668/ministar-krasimir-karakachanov-balgariya-mozhe-da-se-gordee-s-voennosluzheshtite-ot-brigada-spetsialni-sili.html", "text": "С толкова добре обучени войници България може да е сигурна и да се гордее. Видях една демонстрация, която беше изпълнена както във времето, когато армията разполагаше с много повече средства. Това каза министърът на отбраната Красимир Каракачанов днес, след като наблюдава заключителния етап на учението „INFLEXIBLE COURAGE 17“ за национално сертифициране на 2-ра Тактическа група за Специални операции от състава на 68-ма бригада „Специални сили“, съобщиха от пресцентъра на Министерство на отбраната. Той даде много висока оценка на демонстрацията на способности на военнослужещите от бригадата, която се проведе в района на Специализирания учебен център „Црънча“. По време на демонстрацията бяха изпълнени различни типове парашутни скокове и демонстративни стрелби. Присъстващите официални гости и медии наблюдаваха изпълнение на задачи по неутрализиране на терористи в транспортни средства (автобус) и сгради, сред които десантиране, освобождаване на заложник и унищожаване на обекта.\r\nМинистър Каракачанов подчерта, че одобрените с постановление на Министерския съвет от август 2016 г. допълнителни разходи от 3 милиона лева за изграждане на нова казарма и ремонт на сградния фонд на Специализирания учебен център „Црънча“ са гарантирани от министър-председателя на Република България. „Обявена е отмяна на старата обществена поръчка за избор на изпълнител, след което, в рамките на тези 3 милиона, трябва да свършим необходимото за полигона и за специалните сили“, каза той и допълни, че са отпуснати и необходимите средства за парашутите тип „крило“.  \r\nВ отговор на журналистически въпроси относно предоставянето на имоти на Министерството на отбраната на община Пловдив, министър Каракачанов заяви, че в това отношение ще бъде предприет нов подход. „Моето виждане по въпроса е: подаръците свършиха. Когато Министерството на отбраната предостави даден имот, ще очаква реципрочно да получи услуга или жест от дадената община“, каза той. Министър Каракачанов уточни, че искания, засягащи обществените интереси, ще бъдат реализирани, но когато става въпрос за имоти, намиращи се в атрактивни за строителство зони, Министерството на отбраната ще участва в тези проекти. По този начин ще има възможност за придобиване на средства за изплащане на разходите на институцията, както и за осигуряване на жилища за военнослужещите от Въоръжените сили. Той обясни, че в някои от случаите имотите могат да бъдат продадени и средствата от тях ще бъдат внасяни в държавния бюджет. „Министър-председателят пое ангажимент, че реализираните от военна собственост или повишаване на приходите на търговските дружества средства ще бъдат връщани в бюджета на Министерството на отбраната“, каза още министър Каракачанов и заяви, че ресурсите на ръководената от него институция ще бъдат използвани пълноценно. \r\nВ учението „INFLEXIBLE COURAGE 17“ участват до 300 военнослужещи, авиационна, транспортна и специализирана техника от състава на 68-ма бригада „Специални сили” и Военновъздушните сили. Тактическата група за Специални операции е в състав от близо 150 военнослужещи. От 1 януари 2018 г. военното формирование за първи път ще застъпи 12-месечно бойно дежурство в състава на Компонентното командване за специални операции на Силите за отговор на НАТО (NRF–18 NATO Response Force). Учението се провежда за първа сертификация на Тактическа Група за Специални Операции от състава на 68-ма бригада „Специални сили”.", "date": "2017.07.26", "title": "Министър Красимир Каракачанов: България може да се гордее с военнослужещите от бригада „Специални сили“"}
{"url": "http://www.focus-news.net/news/2017/07/26/2419669/pleven-vtori-den-prodalzhava-izdirvaneto-na-7-godishno-momche-koeto-se-e-udavilo-v-reka-vit-do-selo-komarevo.html", "text": "От 25 юли до момента продължава операция по издирване на момче на 7 години, удавило се в река Вит до село Комарево, община Долна Митрополия. Това съобщиха от ОДМВР-Плевен. От началото на летния сезон на територията на област Плевен екипи служители от РДПБЗН – Плевен с лодки, съвместно с водолазна група от РДПБЗН – Велико Търново са участвали в 3 акции по издирване на удавени хора. Трагичните инциденти започват на 29 юни 2017 година, когато две деца на 13 години и 15 години загиват във водите на река Искър до село Ставерци, общ. Долна Митрополия. На 5 юли 2017 година до село Сомовит, община Гулянци във водите на река Дунав изчезва момче на 18 години.", "date": "2017.07.26", "title": "Плевен: Втори ден продължава издирването на 7-годишно момче, което се е удавило в река Вит до село Комарево"}
{"url": "http://www.focus-news.net/news/2017/07/26/2419672/grazhdanskiyat-savet-kam-vss-shte-obsadi-reformata-v-sadebnata-sistema-i-predlaganite-promeni-v-zsv.html", "text": "На 28 юли от 9,30 часа ще се проведе заседание на Гражданския съвет към Висшия съдебен съвет, съобщиха от пресцентъра на ВСС. Той ще обсъди напредъка по изпълнението на пътните карти за изпълнение на Актуализираната стратегия за реформа в съдебната система, предлаганите изменения в Закона за съдебната власт.\r\nГражданският съвет ще разгледа също представени от негови членове становища по Проекта на Правилник за администрацията в съдилищата, изготвен от работна група.", "date": "2017.07.26", "title": "Гражданският съвет към ВСС ще обсъди реформата в съдебната система и предлаганите промени в ЗСВ"}
{"url": "http://www.focus-news.net/news/2017/07/26/2419674/daniela-maleshkova-gerb-obshtina-septemvri-poluchi-bezvazmezdno-ot-darzhavata-52-dekara.html", "text": "С решение на Министерския съвет Община Септември получи безвъзмездно от държавата три имота за изграждане на велосипедна алея между селата Варвара и Ветрен дол, в чиито землища се намират терените, съобщи народният представител от ГЕРБ Даниела Малешкова, цитирана от пресцентъра на ГЕРБ в Пазарджик. Имотите са с обща площ 52,5 дка. „Реализацията на проекта ще доведе до задоволяване на обществени потребности от местно значение, свързани с облагородяване на района, ще развие спорта и туризма, както и ще създаде  възможност за активно движение на населението в общината“, допълни Даниела Малешкова.", "date": "2017.07.26", "title": "Даниела Малешкова, ГЕРБ: Община Септември получи безвъзмездно от държавата 52 декара"}
{"url": "http://www.focus-news.net/news/2017/07/26/2419675/zdravka-chimeva-spetsialist-v-oblastta-na-organiziranite-pochivki-ednodnevnite-plazhove-v-gartsiya-sa-populyaren-turisticheski-produkt-v-yugozapadna-balgariya.html", "text": "Еднодневните плажове в Гърция са популярен туристически продукт в Югозападна България. Това каза за Радио „Фокус“ – Пирин Здравка Чимева, специалист в областта на организираните почивки от Благоевградска област. Развиването на услугата в региона е започнало пред 7 - 8 години и към днешна дата е много популярна. „При нас и почти няма специалист в областта на организираните почивки, който да не я е включил в каталога си“, посочи Чимева. Еднодневните плажове в Гърция се организират всяка събота и неделя през силния летен сезон до средата на Септември. „Тръгваме от Благоевград около 5.00 часа всяка събота и всяка неделя. Пристигането ни в Гърция е различно и зависи от това как ще минем ГКПП „Кулата“. Тази година на пункта е създадена много добра организация от гранична полиция и автобусите минават изключително бързо. Известни забавяния има само когато с нас има деца, за които се изисква проверка за декларации от родителите, че са съгласни детето да напусне страната ни. Около 9.30 часа вече сме на плажа в южната ни съседка, където прекарваме целия ден и си тръгваме към 17.00 часа, за да може да се приберем в България до 20.00 часа“, каза още Чимева. Според нея самите еднодневни плажове са много приятни и удобни за хората, макар че се пътува известно време. „При подобни пътувания се създават много добри контакти между хората. Обикновено аз водя моите туристи в Тузла, тъй като плажът е много красив с дълга ивица около 12 – 14 км, а водата е много чиста“, отбеляза Чимева.\r\nЛивия НИНОВА", "date": "2017.07.26", "title": "Здравка Чимева, специалист в областта на организираните почивки: Еднодневните плажове в Гърция са популярен туристически продукт в Югозападна България"}
{"url": "http://www.focus-news.net/news/2017/07/26/2419665/zoran-zaev-balgariya-shte-podkrepi-bez-usloviya-evrointegratsiyata-na-makedoniya.html", "text": "В рамките на пресконференция, свикана, за да бъде представен текстът на Договора на добросъседство с България, премиерът Зоран Заев увери, че документът отговаря на интересите на македонските граждани, и че България ще подкрепи евроинтеграцията на Македония без условия, предава електронното издание „Фактор“.\r\nЗаев бе категоричен, че документът е отражение на поколение политици, които изграждат мостове и протягат ръце. С него ще бъде поставена точка на редица отворени въпроси в двустранните отношения, допълни премиерът.\r\n„Споразумението ще бъде публикувано на интернет страницата на правителството и всеки може да го прочете\", поясни  Заев.\r\nМакедонският министър-председател разкри, че ще бъде увеличен търговският обмен между двете страни, митата ще бъдат по-благоприятни, ще има добро икономическо развитие и благосъстояние на гражданите.\r\n\"Край на езика на омразата или националистически изказвания. Миналото и историята поставяме като основа на бъдещето“, заяви още Заев.Тереза Герова", "date": "2017.07.26", "title": "Зоран Заев: България ще подкрепи без условия евроинтеграцията на Македония"}
{"url": "http://www.focus-news.net/news/2017/07/26/2419657/fokus-makedoniya-pravitelstvoto-na-balgariya-odobri-dogovora-za-dobrosasedstvo-s-makedoniya.html", "text": "Правителството на България на днешното редовно заседание одобри текста на Договора за приятелство, добросъседство и сътрудничество с Македония, предаде македонската медия „Фокус“.\r\nСпоред министър-председателя на България Бойко Борисов посещението на негов македонски колега  Зоран Заев в София и изразеното отношение към общата история е първата стъпка в усилията за изграждане на нов дух в отношенията със съседите.\r\n\"Европейският съюз оцени споразумението като първа стъпка и ново начало за развитие на европейската перспектива на Македония\", заяви Борисов. Според него, с подписването на договора ще бъде отворена нова страница в отношенията между двете страни и ще се възстановят отношения на искрено приятелство.\r\n„Очакваните резултати от подписването на договора трябва да бъдат сътрудничество на двустранен и в международен план, подобряване на транспортните връзки и комуникации, отделяне на средства за регионални инфраструктурни и трансгранични проекти, както и за улесняване на контактите между гражданите на двете страни“ се посочва в съобщение от пресслужбата на българското правителство. Виктор Турмаков", "date": "2017.07.26", "title": "„Фокус“ (Македония) : Правителството на България одобри Договора за добросъседство с Македония"}
{"url": "http://www.focus-news.net/news/2017/07/26/2419678/penka-ignatova-obshtina-veliko-tarnovo-sled-prolivnite-dazhdove-zapochvat-remonti-na-pokrivite-na-uchilishta-i-detski-gradini-v-obshtinata.html", "text": "След проливните дъждове започват ремонти на покривите на училища и детски градини във Велико Търново. Това съобщи за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Община Велико Търново. Тя отбеляза, че от по-сериозни ремонтни дейности се нуждаят ДГ „Ивайло“ и ДГ „Здравец“ във Велико Търново, както и детската градина в село Шемшево. Ще бъде ремонтиран и покрива на Общински детски комплекс. Ремонти ще бъдат извършени и в две училища – ОУ „П. Р. Славейков“ и ОУ „Димитър Благоев“. Пенка Игнатова посочи, че в момента текат дейностите по изграждането на детска площадка в Детска градина „Соня“. Нови площадки ще има и в детските градини „Ивайло“, „Здравец“, „Райна Княгиня“ и „Иванка Ботева“. По думите ѝ големи ремонти предстоят това лято в пет училища. По проекти за енергийна ефективност ще се подменят дограмата и топлоизолационните системи в ОУ „Неофит Рилски“ в град Килифарево, както и в ОУ „П. Р. Славейков“, ОУ „Св. Патриарх Евтимий“, СУ „Емилиян Станев“ и ПМГ „Васил Друмев“.\r\nНадежда КРЪСТЕВА", "date": "2017.07.26", "title": "Пенка Игнатова, Община Велико Търново: След проливните дъждове започват ремонти на покривите на училища и детски градини в общината"}
{"url": "http://www.focus-news.net/news/2017/07/26/2419670/nova-makedoniya-sporazumenieto-mezhdu-balgariya-i-makedoniya-shte-bade-publikuvano-na-pravitelstvenata-internet-stranitsa.html", "text": "Македонският министър-председател Зоран Заев на пресконференция заяви, че договорът за добросъседство между България и Македония ще бъде публикуван на интернет страницата на правителството, за да може всеки да го прочете изцяло. Премиерът подчерта, че споразумението е в контекста на съвременните добросъседски отношения и на базата на европейските ценности, предаде „Нова Македония“.\r\n„Правителството вчера прие доклада за извършените преговори за текста за договора между България и Македония, за да приеме хармонизирания текст и взе решение да подпише договора. Този договор е в съответствие с националните интереси на Македония. Той е голяма стъпка, която отговаря на интересите на народите на Македония и България. Договорът е отражение на новия дух на днешните политици от двете страни, които строят, а не рушат“, посочи Заев, който допълни, че целта е да водят политики, които решават проблеми, а не ги създават.\r\nСпоред министър-председателя, споразумението ще помогне за свързването на пътната и газовата инфраструктура на двете страни , ще предвижда  митнически и гранични облекчения между двете държави и икономическо сътрудничество между бизнесмени от двете страни.\r\n„Заставаме заедно срещу речта на омразата, национализма и всякакви провокации. Важното е, че България твърдо подкрепя приемането на Македония в Европейския съюз, без да се поставят условия. Страната е готова да ни сподели своите преживявания - каза Заев.\r\nПремиерът подчерта, че успехът в това споразумение е общ и национален. Той допълни, че настоящето правителство финализира процес, започнал от 2009 г. и че са имали конструктивен дебат в парламента. Той заяви, че очаква опозицията да участва в приключването на процеса и да даде подкрепа на договора.  Виктор Турмаков", "date": "2017.07.26", "title": "„Нова Македония“ : Споразумението между България и Македония ще бъде публикувано на правителствената интернет страница"}
{"url": "http://www.focus-news.net/news/2017/07/26/2419671/zoran-zaev-imame-priyatel-i-sased-s-dobra-volya.html", "text": "Договорът с България е основа за добросъседство и приятелство, за европейско бъдеще, и е необходим на Македония. Това заяви министър-председателят Зоран Заев в рамките на пресконференция, свикана, за да бъде представено съдържанието на документа, който ще бъде подписан на 2 август – Илинден, предава „ТВ Нова“\r\n„Решени сме да водим политика, която решава, а не създава проблеми. От друга страна имаме приятел и съсед с добра воля. Договорът е основа за добросъседство и приятелство, ще помогне за пътната и газовата инфраструктура, ще усъвършенстваме търговския обмен\", заяви Заев.\r\nСъщевременно премиерът увери, че България ше подкрепи без условия членството на Македония в ЕС и НАТО, и че София е готова да предаде на Скопие опита от европейската интеграция.Тереза Герова", "date": "2017.07.26", "title": "Зоран Заев: Имаме приятел и съсед с добра воля"}
{"url": "http://www.focus-news.net/news/2017/07/26/2419673/alsat-m-makedoniya-spored-zoran-zaev-dogovorat-s-balgariya-saotvetstva-na-natsionalnite-interesi-na-balgariya.html", "text": "Според министър-председателя на Македония Зоран Заев договорът за добросъседство с България   е в съответствие с националите интереси на Македония. Договорът за добросъседство с България „ще бъде подписан на македонски език съгласно Конституцията на Република Македония и на български както е Конституцията на Република България“ подчерта той този следобед по време на пресконференция, предаде македонската медия „Алсат М“.\r\n„Договорът ще бъде публикуван на интернет страницата на правителството, с което ще стане публично достъпна за всички.“, посочи  Заев. Той  подчерта, че споразумението отваря огромни перспективи за сътрудничество и за решаване, а не за създаване на проблеми. „В България имаме приятел и съсед, с който заедно ще решаваме проблемите, и който подкрепя приемането на Македония в ЕС и НАТО“, заяви Заев.\r\n„Документът ще помогне за засилване на цялостното сътрудничество между двете страни“,, добави Заев и посочи, че очаква сегашният търговски обмен между двете страни, който е между 500 и 600 милиона евро да достигне милиард евро.\r\nМинистър-председателят припомни, че сегашното правителство финализира споразумение, което е започнало да се подготвя още през 2009 година. Премиерът Заев добави и че очаква македонската опозиция да подкрепи Договора за добросъседство с България. Виктор Турмаков", "date": "2017.07.26", "title": "„Алсат М“ (Македония): Според Зоран Заев договорът с България съответства на националните интереси на България"}
{"url": "http://www.focus-news.net/news/2017/07/26/2419680/georgi-tityukov-zam-kmet-na-plovdiv-investirame-v-raboten-proekt-koyto-shte-postavi-grebniya-kanal-v-top-3-na-kanalite-v-sveta.html", "text": "През последните години Община Пловдив инвестира в подобряване на условията на Гребния канал. Това съобщи за Радио „Фокус” - Пловдив зам.-кметът по „Спорт, младежки дейности и социална политика“ Георги Титюков. „Инвестирали сме в изготвянето на един работен проект „Парк Марица”, каза Титюков. По думите му проектът включва 650 дка залесяване, 105 дка дублиращ гребен канал за охлаждане след финала и загряване преди старта на състезателите, 37 дка изкуствено езеро с островчета за гнездене на редки и защитени птици, а по трасето на дублиращия канал ще има 15 - 20 атракции за пловдивчани и гостите на града – бънджи кула, лабиринти, зелени училища и др. „Надяване се този проект да се случи”, каза Титюков. „Ако това стане, ще изстреля нашия Гребен канал в топ 3 на каналите в света”, добави Титюков. По думите му и сега пловдивският гребен канал има много предимства пред другите по света, тъй като е един от малкото, които са в очертанията на града. Никъде няма канал, който да е в рамките на града, а хотелите да са на 15 минути от него с градски транспорт. „Успеем ли да реализираме този проект, ще имаме още един мотор за икономическо развитие на Пловдив и региона”, добави Георги Титюков. Зам.-кметът каза още, че отзивите за провелите се Европейско и Световно първенство по гребане в Пловдив са изключително добри. По думите му градът се е представил като перфектен домакин. В Пловдив са се излели милиони, тъй като е бил посетен от много спортисти и любители на тези спортове от почти всички държави по света. Според Титюков на практика бъдещата европейска столица на културата се е превърнала в център на гребните спортове. По думите му доволни са били и хотелиерите, и таксиметровите фирми, и търговците.\r\nЦветана ТОНЧЕВА", "date": "2017.07.26", "title": "Георги Титюков, зам.-кмет на Пловдив: Инвестираме в работен проект, който ще постави Гребния канал в топ 3 на каналите в света"}
{"url": "http://www.focus-news.net/news/2017/07/26/2419679/harvatiya-s-predlozhenie-za-vnasyane-na-rabotna-raka-za-nuzhdite-na-turizma-ot-filipinite.html", "text": "Хърватия, в която бившият министър Ставор Щерн предизвика внимание с предложението си за внасяне на работна ръка за нуждите на туризма от Филипините, което според него ще реши въпроса с недостига на работна ръка за туристическата индустрия. Според сегашният предприемач и бизнесмен на Хърватия не и достигат няколко десетки хиляди работници в сферата на туризма и проблемът не се решава с мълчанието на правителството.\r\nЩерн смята, че досегашният резервен вариант с осигуряването на работни визи на граждани на Босна и Херцеговина е изчерпан и недостигът ефективно може да бъде запълнен единствено с внасянето на работна ръка от Филипините, както за хотелите и ресторантите, така и за нуждите на туристическото здравеопазване, съобщава Радио „Фокус“ в рубриката „Балкански туристически часовник“.\r\nПредпочитанията си към вносна работна ръка бившият министър обяснява с все по-нарастващите претенции на хърватските туристически работници.  \"Те не желаят да живеят по 4-5 души в една стая, а искането им за самостоятелни апартаменти означава за тях да се похарчи още половин заплата\", заявява Щерн.", "date": "2017.07.26", "title": "Хърватия с предложение за внасяне на работна ръка за нуждите на туризма от Филипините"}
{"url": "http://www.focus-news.net/news/2017/07/26/2419685/plovdivskiyat-mitropolit-nikolay-shte-oglavi-bogosluzheniya-v-plovdiv-smolyan-chepelare-zlatograd-i-koprivshtitsa-po-vreme-na-bogorodichniya-post.html", "text": "Пловдивският митрополит Николай ще оглави богослужения в Пловдив, Смолян, Чепеларе, Златоград и Копривщица по време на Богородичния пост. Това съобщи за Радио „Фокус“ – Пловдив секретарят на Пловдивската митрополия. Богослуженията в храмовете ще започват от 18:00 часа. От 1 до 4 август ще се отслужва Молебен канон на Пресвета Богородица съответно в храмовете „Успение Богородично“, „Св. вмчца Марина“, „Св. преп. Петка“ и „Св. Николай Мирликийски Чудотворец“ в Пловдив. На 5 август Пловдивският митрополит Николай ще отслужи Празнична архиерейска вечерня в храм „Св. Преображение Господне“ в кв. „Тракия“, а от 09:00 часа на следващия ден – Архиерейска света литургия отново там. От 18:00 часа на 6 август в църквата „Св. вмчк Георги Победоносец“ владиката ще възглави Молебен канон на Пресвета Богородица, на 7 август – в храм „Св. Възнесение Господне“, на 9 август – в храм „Успение Богородично“ в град Чепеларе, на 10 август – в храм „Св. Неделя“ в Смолян, а на 11 август – в храм „Св. вмчк Георги Победоносец“ в град Златоград. На 14 август от 18:00 часа ще се отлужи Празнична вечерня с чина на Опелото на Пресвета Богородица в катедрален храм „Успение Богородично” в Пловдив.\r\nНа 15 август, Успение на Пресвета Богородица, Пловдивският митрополит Николай ще възглави Архиерейска света литургия от 9:00 часа в храм „Успение Богородично” в град Копривщица. Богородичният пост, който започва на 1 август, има строг характер. Той е установен в прослава на Божията Майка, която през целия си живот и особено преди смъртта си прекарвала времето в пост и молитва. Празникът е установен още от първите векове на християнството. Началото му се поставя в Палестина около 580-600 година, като се възприема в цялата Византийска империя. Успение Богородично е най-големият от всички празници, посветени на Богородица, затова и постът, който го предшества, е особено строг.\r\nТони МИХАЙЛОВ", "date": "2017.07.26", "title": "Пловдивският митрополит Николай ще оглави богослужения в Пловдив, Смолян, Чепеларе, Златоград и Копривщица по време на Богородичния пост"}
{"url": "http://www.focus-news.net/news/2017/07/26/2419683/dimitar-gechev-gerb-obshtina-velingrad-poluchava-dopalnitelno-1-904-000-lv-s-reshenie-na-ministerski-savet.html", "text": "Община Велинград получава допълнително 1 904 000 лв. с решение на Министерски съвет. Това съобщи народният представител от ГЕРБ Димитър Гечев, цитиран от пресцентъра на ПП ГЕРБ - Пазарджик. „Средствата са за изграждане на детска градина в с. Драгиново – 1 620 000 лв.; изграждане и ремонт на улици в с. Кръстава, с. Биркова и кв. \"Драгиново\" – 150 000 лв.; ремонт и обзавеждане на детска градина в с. Пашови – 80 000 лв. и изграждане на улицата към учебно заведение в гр. Велинград – 54 000 лв. Те са част от общ трансфер от 36 615 876 лв., отпуснати от правителството на 59 български общини“, уточни Гечев. Пари от републиканския бюджет ще получат и общините Батак - 290 000 лв. за изграждане на водопровод и канализация в с. Нова Махала, Ракитово – 340 000 лв. за подмяна на водопровод на ул. „Чепинец“ в гр. Костандово, както и Сърница – 500 000 лв., разпределени за третия етап от ремонта и рехабилитацията на улици в община Сърница - 400 000 лв. и за изграждане на улица и рехабилитация в с. Медени поляни – 100 000 лв. Средствата се предоставят за сметка на преструктуриране на разходи или трансфери по централния бюджет за 2017 година. Димитър Гечев допълни, че с трансфера ГЕРБ изпълнява предизборната си програма във високия район на област Пазарджик като инвестира в подобряване на условията в сферата на образованието и инфраструктурата.", "date": "2017.07.26", "title": "Димитър Гечев, ГЕРБ: Община Велинград получава допълнително 1 904 000 лв. с решение на Министерски съвет"}
{"url": "http://www.focus-news.net/news/2017/07/26/2419684/zhenmin-zhibao-kitayskite-boyni-korabi-v-sartseto-na-evropa-probuzhdat-zapadnite-sili-ot-tehniya-san-za-otbranata.html", "text": "Руско-китайските военни учения започнаха на 25 юли в Балтийско море, сърцето на Европа и разтърсиха западното чувство на сигурност, пише китайският „Женмин Жибао“.\r\nТри китайски бойни кораба: ракетният крайцер „Хефей“, фрегатата  „Юнченг“ и логистичния кораб „Луомаху“ се появиха в Балтийско море  за да започнат рутинни общи учения, ставайки първата китайско морска група, посетила Балтийско море. Серията учения ще приключи на 28 юли и ще включи противокорабни, противоподводнични и противовъздушни маневри. Китай и Русия провеждат общи военноморски учения от 2012 г. насам. \r\nУченията в Балтийско море играят по нервите на Западните сили. Въпреки това китайското правителство даде да се разбере, че те не са насочени към трета страна, която по дефиниция включва и НАТО. В допълнение Китай никога не се е впускал в историята си в безжалостна политика на колониализъм. \r\nНо е трудно за западните сили да се отърват от старото си мислене, че контролират света. Балтийско море е сърцето на Европа. Можем само да си представим колко се притесняват от руско-китайските военни учения. НАТО се притеснява от нарастващото стратегическо партньорство между Китай и Русия и общите учения са следени от близо от бойните кораби на Алианса. Истерията е просто смешна. Общо 10 кораба, от които три китайски, участват в общите учения. Сравнете това с мащаба и честотата на ученията на НАТО на прага на Русия или с мащаба и честотата на ученията на САЩ на прага на Китай и е ясно, че тези морски учения са просто нещо тривиално в сравнение.  Виктор Турмаков", "date": "2017.07.26", "title": "„Женмин Жибао“ : Китайските бойни кораби в сърцето на Европа пробуждат западните сили от техния сън за отбраната"}
{"url": "http://www.focus-news.net/news/2017/07/26/2419664/libertas-makedoniya-spored-zoran-zaev-balgariya-shte-podkrepi-evrointegratsiyata-na-makedoniya-bez-usloviya.html", "text": "Македонският министър-председател Зоран Заев заяви, че договорът за добросъседство с България е в унисон с интересите на гражданите, предаде македонската медия “Либертас“.\r\nЗаев заяви,  че това е отражение на поколение политици, които изграждат мостове. Според него така ще се затворят отворените въпроси.\r\nЗаев добави, че България ще подкрепи евроинтеграцията на Македония, без условия. Премиерът посочи, че ЕС е необходим на Македония, но и на региона.\r\n\"Споразумението ще бъде публикувано на интернет страницата на правителството на Македония и всеки ще може да го прочете\" - каза Заев.\r\nТой добави, че ще се увеличи търговския обмен, митата ще бъдат по-благоприятни, ще има добро икономическо развитие и благосъстоянието за  гражданите.\r\n\"Заставаме срещу езика на омразата и националистически изказвания. Миналото и историята поставяме като основа на бъдещето \"- казва Заев.\r\nПремиерът посочи, че очаква подкрепа от опозицията с цел Македония да върви напред. Виктор Турмаков", "date": "2017.07.26", "title": "„Либертас“ (Македония): Според Зоран Заев България ще подкрепи евроинтеграцията на Македония „без условия“"}
{"url": "http://www.focus-news.net/news/2017/07/26/2419681/targovishte-zavarshiha-razkopkite-na-terena-na-kasnorimskite-bani-na-teritoriyata-na-krepostta-kovachevsko-kale-kray-popovo.html", "text": "Завършиха разкопките на терена на късноримските бани на територията на крепостта „Ковачевско кале“ край Попово. В момента се извършват довършителни дейности по зазимяване на обекта, съобщи за Радио „Фокус“ - Шумен доц. д-р Олег Александров от Великотърновския университет, ръководител на проучването. В продължение на два месеца е работено в няколко квадрата в централната част на термите. Проучени са три помещения - калдариум, тепидариум и частично фрагидариума. Доц. Александров посочи, че вече има яснота относно частичния план на баните, които са се оказали по-големи от очакванията, а сградата е с изключително представителни функции. „Банските постройки вероятно ще надхвърлят 250 кв. м, което подсказва, че това не е помещение единствено за хигиенни нужди, а място, където човек е можел да прекара значителна част от деня си“, каза доц. Александров. Археолозите са проучили и пещта, където е бил затоплян въздухът, както и запазената на място хипокалусна система в едно от помещенията. „Става въпрос за подово отопление, от около 30 тръби 19 са на място, макар и фрагментирани и наполовина счупени“, заяви доц. Александров. По думите му по размер и характер термите на „Ковачевско кале“ отговарят на типа „балнеум“. „Те са част от големите вилни комплекси, от резиденции или малки крепости и са с изключително представителен характер“, каза доц. Александров. Очаква се догодина проучванията да продължат в източна и северна посока до цялостното разкриване на термите.\r\nИвелина ИВАНОВА", "date": "2017.07.26", "title": "Търговище: Завършиха разкопките на терена на късноримските бани на територията на крепостта „Ковачевско кале“ край Попово"}
{"url": "http://www.focus-news.net/news/2017/07/26/2419676/kiril-dobrev-bsp-e-flagman-po-temata-za-dogovora-s-makedoniya-zapazvame-pravoto-si-da-se-proiznesem-po-nego-predi-ratifikatsiyata-mu.html", "text": "БСП е флагман по темата за договора с Македония - запазваме си правото да се произнесем по него преди ратификацията му. Това каза за Агенция „Фокус“ заместник-председателят на БСП Кирил Добрев  във връзка с договора за добросъседство между България  и Македония. Добрев заяви, че БСП е стартирала тази тема още през 2008 г.  „Искам да припомня, че ние от БСП вкарахме тази тема по македонския въпрос и за този договор в Народното събрание. Спомняте си, че той беше в ръцете на премиера Борисов и на външната министърка Екатерина Захариева и се стигна до страхотно напрежение. Благодарение на БСП тази тема влезе в парламента и той ще излезе с обща декларация“, каза Добрев. Той поясни, че БСП ще подкрепи тази обща декларация, но си запазва правото да се произнесе и по договора, преди ратификацията му. „Никога няма да пренебрегнем българските интереси и ще ги защитаваме до края“, заяви заместник-председателят на БСП.\r\nДеница КИТАНОВА", "date": "2017.07.26", "title": "Кирил Добрев: БСП е флагман по темата за договора с Македония - запазваме правото си да се произнесем по него преди ратификацията му"}
{"url": "http://www.focus-news.net/news/2017/07/26/2419667/plyus-info-makedoniya-spored-zoran-zaev-dogovorat-za-dobrosasedstvo-s-balgariya-shte-bade-podpisan-na-makedonski-ezik-i-na-balgarski-ezik.html", "text": "Македонският министър-председател Зоран Заев заяви, че новото правителство на страната е поело по евроатлантическия път и е за   изграждане на съвременни добросъседски отношения. Според него договорът за добросъседство, приятелство и сътрудничество с България е пробив в перспективите пред гражданите, предаде македонската медия “Плюс Инфо“.\r\n„Снощи на заседание на правителството приехме доклада за извършените преговори за споразумението. Правителството прие съгласувания текст и взе решение да подпише договора“  заяви премиерът Зоран Заев на днешна пресконференция.\r\n„Договорът е в съответствие с националните интереси на Македония. Договорът е отражение на новия дух на политиците, които изграждат мостове. Като министър-председател съм твърдо решен да водим политики, които решават, а не създават проблеми. Договорът го съгласувахме, защото имаме съсед с добра воля, за да затворим въпроси, които ни отнемат времето и енергията. Договорът публично ще бъде публикуван на интернет страницата на правителството. Уверявам ви, той е основа за добросъседство и приятелство, за пътна и газова инфраструктура, за насърчаване на търговския обмен, и се надявам ще бъде силен импулс за Коридор № 8“ , посочи Заев.\r\nТой добави, че със споразумението ще бъдат  защитени правата на македонското малцинство в България. На въпроса, на какъв език ще бъде подписано споразумението, Заев увери, че „той  ще бъде подписан на македонски език съгласно Конституцията на Македония и на български език, съгласно Конституцията на България. Ще бъде в два екземпляра, на македонски и на български език, на които подпис ще сложим аз и българският премиер“.\r\nТой посочи, че със споразумението двете страни застават заедно срещу речта на омразата и провокациите и се задължават, че заедно ще предотвратяват евентуална негативна кампания. Виктор Турмаков", "date": "2017.07.26", "title": "„Плюс Инфо“ (Македония) : Според Зоран Заев договорът за добросъседство с България ще бъде подписан на македонски език и на български език"}
{"url": "http://www.focus-news.net/news/2017/07/26/2419688/v-dyunya-turskiyat-turizam-otbelyazva-istinski-sriv-na-evropeyskiya-pazar-za-parvoto-polugodie-na-nastoyashtata-2017-g.html", "text": "За първи път от десетилетия турският туризъм отбелязва истински срив на европейския пазар за първото полугодие на настоящата 2017 г. \r\nСпоред данни на турското министерство на туризма, публикувани във вестник \"Дюня\" политическото напрежение, възникнало между Турция и някои от страните от Западна Европа, сред които Германия и Холандия, около провеждането на референдума за президентските права в страната, е довел до отлив на европейски туристи.\r\nТака например германските туристи, които бяха най-многобройни в Турция са намалели с 26 %, а холандските с 35 %. чувствително е намалението на туристите и от други европейски страни - Дания с 24 %, Белгия със 17 %, Швеция - 47 %, Норвегия - 50 %, Швейцария - 32 %, Финландия - 56 % и Австрия - 57 %, съобщава Радио „Фокус“ в рубриката „Балкански туристически часовник“.\r\nНа този фон Турция ще разчита на връщането на руските туристи, на които през 2016 г. беше препоръчано да не пътуват в Турция и на засилването на туристическия поток от Украйна и Беларус. Украинските туристи са се увеличили с 44 % спрямо миналата година, а белоруските - със 199 %.", "date": "2017.07.26", "title": "В. „Дюня“: Турският туризъм отбелязва истински срив на европейския пазар за първото полугодие на настоящата 2017 г."}
{"url": "http://www.focus-news.net/news/2017/07/26/2419689/georgi-tityukov-zam-kmet-na-plovdiv-ochakva-se-prez-2018-g-da-se-znae-kolko-shte-struva-rekonstruktsiyata-na-stadion-plovdiv.html", "text": "Очаква се през 2018 г. вече да се знае колко ще струва реконструкцията на стадион \"Пловдив\". Това съобщи за Радио „Фокус” - Пловдив Георги Титюков, зам.-кмет по направление „Спорт, младежки дейности и социална политика“. Ще бъде ясно още дали може да има някаква етапност при ползването на стадиона. Тази година Общината е заделила 100 000 лева за проектиране на всички части на стадиона с цел реконструкцията и модернизацията му. „Догодина ще бъдат отделени още 600 000 лева за това”, добави Титюков. По думите му цялостната реконструкция на стадиона не е възможно да бъде извършена от Община Пловдив, въпреки че е вторият по големина град и бъдеща столица на културата през 2019 г. „Нека не се заблуждаваме, това не е лъжица за нашите уста”, добави зам.-кметът.\r\nЦветана ТОНЧЕВА", "date": "2017.07.26", "title": "Георги Титюков, зам.-кмет на Пловдив: Очаква се през 2018 г. да се знае колко ще струва реконструкцията на стадион \"Пловдив\""}
{"url": "http://www.focus-news.net/news/2017/07/26/2419687/rumyana-stoilova-vinoproizvoditel-za-da-se-poluchi-hubavo-vino-e-neobhodimo-to-da-otlezhi-minimum-edna-ili-dve-godini-sled-vinifikatsiya.html", "text": "За да се получи хубаво вино, е необходимо то да отлежи минимум една или две години след винификация. Това каза за Радио „Фокус“ – Пирин Румяна Стоилова, винопроизводител от Благоевградска област. Тя обясни, че е необходимо едно вино да притежава редица качества, за да бъде търсено на пазара. „Има различни сортове вина, които са подходящи за всеки вкус. Като цяло това, което се харесва на ценителите, са плодовите - пивки вина, с приятен аромат, без дъб като характеристика, по-леки и по-лесни за консумация. Търсят се и вина с повече дъб, или отлежали в бъчва по-дълго време“, посочи Стоилова. В Благоевградска област се отглеждат предимно сортове грозде за бяло вино, розе и червено, като една част от винарните произвеждат едносортови вина, а другата част – копажни. „Копажни означава виното да е направено от повече от два сорта“, отбеляза Стоилова.\r\nЛивия НИНОВА", "date": "2017.07.26", "title": "Румяна Стоилова, винопроизводител: За да се получи хубаво вино, е необходимо то да отлежи минимум една или две години след винификация"}
{"url": "http://www.focus-news.net/news/2017/07/26/2419693/kyustendil-zooparkat-v-grada-e-sred-nay-poseshtavanite-mesta-prez-letnite-mesetsi.html", "text": "Кюстендилският зоопарк е сред най-посещаваните места през летните месеци. Това каза пред Радио „Фокус” – Кюстендил отговорникът за зоопарка Петър Велков. По думите му лятото е предпочитаният сезон от жителите и гостите на Кюстендил за отдих в лесопарк „Хисарлъка”, а в частност и в самия зоопарк. Много от организираните ученически екскурзии преминават и през зоопарка. „При нас входът е безплатен. Не се допускат единствено посетители с домашни любимци”, каза Петър Велков. Според него не може да се даде точен брой на посетителите, защото не се събира входна такса и няма как да се отчете посещаемостта, но през летните месеци тя значително се увеличава. Петър Велков каза още, че се наблюдава една добра култура на поведение и по-голямата част от посетителите спазват забраната за дразнене и хранене на животните, отглеждани в зоопарка.\r\nВенцеслав ИЛЧЕВ", "date": "2017.07.26", "title": "Кюстендил: Зоопаркът в града е сред най-посещаваните места през летните месеци"}
{"url": "http://www.focus-news.net/news/2017/07/26/2419691/faktor-makedoniya-balgariya-germantsite-iskat-da-pochivat-v-tazi-strana.html", "text": "България-германците искат да почиват в тази страна. Това е заглавието на македонското електронно издание „Фактор“, което съобщава, че на първо място като фаворит сред най-големите туроператори е почивката в България. Изданието съобщава, че в сравнение със същия период миналата година ръстът е увеличен с 15-20%. \r\nНа второ място по данни да водещи туроператори се нареждат туристите от Холандия, следвани от тези от Франция и Русия, съобщава Радио „Фокус“ в рубриката „Балкански туристически часовник“.\r\nВсе още необработените данни за първото полугодие на годината показват категоричен ръст на туризма в България, а според експерти сезон 2017 г. ще отбележи ръст от 7-10% спрямо миналата година пише македонският „Фактор“.", "date": "2017.07.26", "title": "„Фактор“ (Македония):  България-германците искат да почиват в тази страна"}
{"url": "http://www.focus-news.net/news/2017/07/26/2419692/stara-zagora-uchenitsi-se-sreshtnaha-s-kmeta-na-kazanlak-galina-stoyanova-za-da-spodelyat-vpechatleniyata-si-ot-ekskurziite-nagradi-v-initsiativata-na-obshtinata-nay-dobar-klas.html", "text": "Ученици се срещнаха с кмета Галина Стоянова, за да споделят впечатленията си от екскурзиите награди в новата инициатива на Община Казанлък „Най-добър клас“, съобщиха от пресцентъра на Община Казанлък. Първи с кмета се срещнаха представители на 6а клас при СУ „Екзарх Антим I“, с класен ръководител Събина Ангелова след двудневна екскурзия по избран от тях маршрут Плиска – Варна – Балчик – Мадара – Велико Търново. Те разказаха за всички посетени забележителности в кратка презентация „По пътя на старите столици“. На въпроса на Галина Стоянова с какво са заслужили наградата децата посочиха старанието и многото успехи на всеки от тях в най-различни области. „Хубаво лято, с много положителни емоции, за да сте заредени за есента и началото на новата учебна година!“, пожела кметът на бъдещите седмокласници.   \r\nЗрелостници от 12а клас при ППМГ „Никола Обрешков“, гр. Казанлък с класен ръководител Светла Стефанова споделиха впечатления от своята разходка – награда – по направление Сливен – Слънчев бряг – Несебър. Те обясняват своето отличие със силно мотивираната среда за успехи и добрите преподаватели в гимназията. Галина Стоянова им пожела да са много успешни с каквото и да се захванат в живота си и да бъдат щастливи от избраното поприще.   \r\nТази година, по случай Деня на българската просвета, култура и славянска писменост Община Казанлък за първи път обяви предизвикателството си към училищните директори и класните ръководители на учебните заведения в общината да отличат сред своите възпитаници „Най-добрият клас“. Общината, съвместно с Общинската комисия за борба с противообществените прояви на малолетните и непълнолетните целят поощряване на доброто поведение и взаимоотношения в учебните класове, на съчувствието, колективния дух и усещането за екип при подрастващите. Сред важните критерии са и стремежът към знание и осъществени от самите деца самостоятелни благородни постъпки. \r\nНа централния площад „Севтополис“ на 24 май, т.г., кметът на община Казанлък Галина Стоянова връчи почетни грамоти на 11 ученически класа и три големи награди на отличените в трите курса на обучение като „Най-добър клас“. Първо място и голяма награда получиха 3а клас при ОУ „Св. Паисий Хилендарски“, с класен ръководител Бойка Арнаудова, чиято екскурзия предстои през септември.", "date": "2017.07.26", "title": "Стара Загора: Ученици се срещнаха с кмета на Казанлък Галина Стоянова, за да споделят впечатленията си от екскурзиите награди в инициативата на Общината „Най-добър клас“"}
{"url": "http://www.focus-news.net/news/2017/07/26/2419694/aktsenti-v-sutreshniya-blok-dobro-utro-balgariya-na-27-yuli.html", "text": "В какви благотворителни инициативи в подкрепа на животните можем да се включим през лятото и станахме ли по-отговорни към тях? За това ще говорим с д-р Марина Иванова, директор на Фондация „4 лапи“ за България. Агресията в обществото - кое я провокира и докъде може да ескалира? Защо зачестявят случаите на непровокирано насилие? Очаквайте с коментар криминалния психолог проф. Калин Гайдаров, бивш директор на Института по психология на МВР. Ще говорим и за опасностите, които крият за кожата слънчевите лъчи през лятото и не само. Как да изберем най-подходящата слънцезащита ще попитаме дерматолога доц. Жана Казанджиева. Морската столица Варна ще бъде домакин на Национална доброволческа среща „Лято без риск“. Повече за инициативата ще ни разкаже Марияна Валентинова. Какви дейности са включени в лятната работа на Дневния център за деца с увреждания в Кюстендил ще научим от Венцеслав Илчев. \r\nТези и още теми в „Добро утро, България“ от 6.00 до 10.00 часа с водещ Евелин Цанева.", "date": "2017.07.26", "title": "Акценти в сутрешния блок „Добро утро, България“ на 27 юли"}
{"url": "http://www.focus-news.net/news/2017/07/26/2419677/libertas-makedoniya-makedoniya-i-balgariya-shte-zadalbochat-satrudnichestvoto-v-oblastta-na-energetikata.html", "text": "Македония и България ще задълбочат сътрудничеството в енергетиката чрез разглеждане на възможността за изграждане на ново интерконекторно свързване между газовите системи на двете страни, предаде македонската медия  “Либертас“.\r\nТова, се предвижда в меморандума за сътрудничество между министерствата  на икономиката и министерствата на енергетиката. За постигане на целите на меморандума ще бъде създадена междудържавна работна група за газ, която шест месеца след влизането на документа в сила ще трябва да изготви проект за технологично-икономическите детайли за изграждане на ново газово свързване. В документа трябва да се съдържат анализ на техническите, пазарните, икономическите, финансовите и регулаторните аспекти на проекта и да се идентифицират решенията за необходимата инфраструктура на територията на двете страни.\r\nПодписването на меморандума е в съответствие с целите на сътрудничеството в областта на енергетиката между двете страни, създаването на регионален енергиен пазар в Югоизточна Европа и пълната интеграция с вътрешния енергиен пазар на енергийната общност. Виктор Турмаков", "date": "2017.07.26", "title": "„Либертас“ (Македония) : Македония и България ще задълбочат сътрудничеството в областта на енергетиката"}
{"url": "http://www.focus-news.net/news/2017/07/26/2419698/prokurorskata-kolegiya-na-vss-prie-ostavkata-na-rayonniya-prokuror-na-sofiya-petar-belchev.html", "text": "Прокурорската колегия на Висшия съдебен съвет на основание чл. 175, ал. 1 от Закона за съдебната власт освободи Петър Божидаров Белчев от заеманата длъжност „административен ръководител – районен прокурор“ на Софийска районна прокуратура, считано от датата на вземане на решението. Това съобщиха от пресцентъра на ВСС.\r\nРешението е във връзка с молба на прокурор Белчев за освобождаване от заеманата длъжност „административен ръководил на Софийска районна прокуратура.\r\nКолегията върна на основание чл. 169, ал. 5 от ЗСВ Петър Белчев на длъжността „прокурор“ в Софийската районна прокуратура, считано от датата на вземане на решението.\r\nПрокурорската колегия на основание чл. 175, ал. 4, изречение 2-ро от ЗСВ определи за изпълняващ функциите „административен ръководител – районен прокурор“ на Софийска районна прокуратура, Радослав Димов Димов – заместник на административния ръководител – заместник-районен прокурор на Софийска районна прокуратура.\r\nНа основание чл. 167, ал. 2 от ЗСВ Колегията откри процедура за избор на административен ръководител – районен прокурор на Софийска районна прокуратура. Предложения за назначаване могат да се подават в администрацията на ВСС в едномесечен срок от датата на обнародване на свободните длъжности в Държавен вестник.\r\nРешението се публикува и на интернет сайта на ВСС.", "date": "2017.07.26", "title": "Прокурорската колегия на ВСС прие оставката на районния прокурор на София Петър Белчев"}
{"url": "http://www.focus-news.net/news/2017/07/26/2419695/protothema-sedmitsa-sled-zemetresenieto-prodalzhavashtite-silni-vtorichni-trusove-ne-davat-spokoystvie-na-nad-15-000-turisti-na-ostrovite-ot-arhipelaga-na-dodekanezite.html", "text": "Островите от архипелага на Додеканезите, където опустошително земетресение със сила 6,7 по Рихтер удари гръцкият туристически остров Кос и известния турски курорт Бодрум. При земетресението загинаха двама души, а други 100 бяха ранени.\r\nСедмица след земетресението, продължаващите силни вторични трусове не дават спокойствие на над 15 000 туристи, които се оказаха заложници на хотелите, в които са настанени.\r\nГръцкият вестник Protоthema  публикува шокиращи свидетелства на местни жители и на чужди туристи, които твърдят, че са оцелели по чудо. Много от туристите прекарват нощите под открито небе, страхувайки се от ново земетресение, въпреки твърденията на сеизмолозите, че подобен унищожителен трус не се очаква, съобщава Радио „Фокус“ в рубриката „Балкански туристически часовник“.\r\nМестният бизнес, който изцяло се препитава от туризма, е притеснен, че сезонът е пред провал, въпреки че по данни на агенциите засега няма откази от почивки на Кос, въпреки че няколко германски групи, пристигнали ден след земетресението, бяха принудени да отлетят обратно за родината си, след като се оказа, че няма къде да бъдат настанени.\r\nВластите на острова се надяват до две седмици да бъде възстановена работата на пристанището, тъй като фериботните линии са пренасочени към Кефалос, в югозападната част на острова, пише „Protоthema“.", "date": "2017.07.26", "title": "Protоthema: Седмица след земетресението, продължаващите силни вторични трусове не дават спокойствие на над 15 000 туристи на островите от архипелага на Додеканезите"}
{"url": "http://www.focus-news.net/news/2017/07/26/2419699/targovishte-golyamo-kolichestvo-materiali-svarzani-s-funktsioniraneto-na-termite-e-otkrito-pri-tazgodishnoto-prouchvane-na-krepostta-kovachevsko-kale.html", "text": "Огромно количество материали, свързани с функционирането на термите, е открито при тазгодишното проучване на крепостта „Ковачевско кале“. Това каза пред Радио „Фокус“ - Шумен доц. д-р Олег Александров от Великотърновския университет, ръководител на проучването. Строителна керамика, свързана с разпределението и подаването на топлия въздух, огромно количество тухли, керемиди, въздухопроводи, както и богат подемен материал са открили археолозите при разкопките на баните, засегнати при спасително проучване през 2013 година. „Термите и останките от тях са свързани предимно със затопляне на въздух, а не на вода. Вече знаем къде е и водният резервоар, но ще го проучим вероятно догодина“, каза доц. Александров. Той посочи, че баните са функционирали в един недълъг период от около 30 - 40 години, от втората четвърт на 4-ти век, до третата четвърт на 4-ти век. „Върху техните рушавини има обитавания от 5-ти век, т.е. на обикновени жители в по-късния период и там имаме находки от битов инвентар“, каза доц. Александров. Той добави, че общо за обекта до момента има около 100 монети, няколко колективни монетни находки и всички те помагат за датиране на самите помещения. Проучвайки три помещения от термите, са открити бази от колони, няколко фрагментирани колони и мраморни късове. „За съжаление, тези помещения са демонтирани почти изцяло, през последните 100 години при отнемането в съвременната епоха от каменния материал. От съседните села при строене на частни домове, от ТКЗС-та, дори и при строене на пътища, късноантичните крепости и средновековни такива са служили като кариера за камък и голяма част от нашето културно наследство е унищожено през тези години. Тази баня е доста засегната, и голяма част от зидовете бяха регистрирани единствено в основи“, каза доц. Александров.\r\nИвелина ИВАНОВА", "date": "2017.07.26", "title": "Търговище: Голямо количество материали, свързани с функционирането на термите, е открито при тазгодишното проучване на крепостта „Ковачевско кале“"}
{"url": "http://www.focus-news.net/news/2017/07/26/2419702/burgas-otkriti-sa-martvi-ribi-v-yazovir-parka-kray-aytos.html", "text": "След сигнал за мъртва риба в язовир „Парка“ край Айтос Басейновата дирекция „Черноморски район“ (БДЧР) извърши проверка, съобщиха от пресцентъра на БДЧР. В нея участваха и представители на Община Айтос и Сдружение „Ловно-рибарско дружество „Сокол“.\r\nПри оглед в акваторията на язовира са открити 5 екземпляра от мъртва риба сулка, с тегло на екземплярите около 1-1,5 кг. Не са установени брегови източници на замърсяване и водовземания.  Не са наблюдавани мазни петна от разливи на нефтопродукти. Водата в язовира видимо е с намален обем.\r\nРегионалната лаборатория-Бургас към Изпълнителна агенция по околна среда и води взе водни проби от язовира и от река Айтоска, непосредствено преди вливането й.  Пробите ще бъдат изследвани по следните показатели: активна реакция (pH), температура, БПК5, разтворен кислород, азот амониев, азот нитратен, азот нитритен, общ азот, фосфати, общ фосфор и електропроводимост. Резултатите се очакват след приключване на анализите до седмица.", "date": "2017.07.26", "title": "Бургас: Открити са мъртви риби в язовир „Парка“ край Айтос"}
{"url": "http://www.focus-news.net/news/2017/07/26/2419696/new-york-times-donald-tramp-saobshti-che-transseksualnite-nyama-da-badat-dopuskani-v-armiyata-na-sasht.html", "text": "Президентът на САЩ Доналд Тръмп обяви, че страната няма да „приема или позволява“ на транссексуалисти да влизат в армията и че американските въоръжени сили трябва „да се съсредоточат върху решителна победа“ и не могат да си позволят да приемат такива лица, пише  New York Times.\r\n„След като се консултирах с моите генерали и военни експерти, знайте, че правителството на САЩ няма да приема или позволява на транссексуалисти да служат по какъвто и да е начин в армията на САЩ. Армията ни трябва да се фокусира върху решителна победа и не можем да се товарим с невероятните медицински цени и отвличането, което транссексуалистите представляват за армията“, посочи Тръмп. \r\nРешението отменя трансформацията на армията по време на предишния президент Барак Обама, чиято администрация обяви миналата година, че транссексуалистите ще могат открито да служат в армията. Политиката ще засегне малка част от армията. От 1,3 млн. редовни войници в армията на САЩ, според изследователската корпорация РАНД, едва 2450 са транссексуалисти .  Виктор Турмаков", "date": "2017.07.26", "title": "New York Times: Доналд Тръмп съобщи, че транссексуалните няма да бъдат допускани в армията на САЩ"}
{"url": "http://www.focus-news.net/news/2017/07/26/2419700/hurriyet-spored-prezidenta-na-turtsiya-islyamskiyat-svyat-tryabva-da-predotvrati-iztichaneto-na-mozatsi-na-zapad.html", "text": "Според президента на Турция Реджеп Тайип Ердоган ислямският свят губи интелигентни студенти, заминаващи на Запад. Той посочи, че това изтичане на мозъци трябва да бъде прекратено, предаде  Hurriyet.\r\n„Трябва да предприемем мерки, с които да предотвратим това изтичане на мозъци, което кара нашия научен свят да се превръща в пустиня“, заяви Ердоган. Той посочи, че има едва няколко университета от мюсюлманските страни сред челните 500 на света и добави, че най-светлите умове се изнасят в западните страни. \r\n„От горе на всичко, ние пренасяме сериозни средства към Западните страни за това. След като студентите завършат, ние очакваме от тях да се завърнат в домовете си и да служат на собствените си народи. Но в повечето случаи, те не се завръщат, а остават там, където са завършили“, добави Ердоган. Президентът посочи, че „трябва да се мисли за реалната причина“ защо лидерите на мюсюлманските страни се дистанцират от младежта.  Виктор Турмаков", "date": "2017.07.26", "title": "Hurriyet: Според президента на Турция ислямският свят трябва да предотврати изтичането на мозъци на запад"}
{"url": "http://www.focus-news.net/news/2017/07/26/2419703/pregled-na-mezhdunarodnite-novini-do-18-chasa-agentsiya-fokus.html", "text": "Според министър-председателя на Македония Зоран Заев договорът за добросъседство с България е в съответствие с националите интереси на Македония. Договорът за добросъседство с България „ще бъде подписан на македонски език съгласно Конституцията на Република Македония и на български както е Конституцията на Република България“ подчерта той този следобед по време на пресконференция, предаде македонската медия „Алсат М“.\r\n„Договорът ще бъде публикуван на интернет страницата на правителството, с което ще стане публично достъпна за всички.“, посочи Заев. Той подчерта, че споразумението отваря огромни перспективи за сътрудничество и за решаване, а не за създаване на проблеми. „В България имаме приятел и съсед, с който заедно ще решаваме проблемите, и който подкрепя приемането на Македония в ЕС и НАТО“, заяви Заев.\r\n„Документът ще помогне за засилване на цялостното сътрудничество между двете страни“,, добави Заев и посочи, че очаква сегашният търговски обмен между двете страни, който е между 500 и 600 милиона евро да достигне милиард евро.\r\nМинистър-председателят припомни, че сегашното правителство финализира споразумение, което е започнало да се подготвя още през 2009 година. Премиерът Заев добави и че очаква македонската опозиция да подкрепи Договора за добросъседство с България.\r\n*** Според френското МВнР новите санкции на САЩ срещу Иран, Русия и Северна Корея изглежда, че си противоречат с международното право поради своя екстериториален обхват.\r\nДолната камара на Конгреса на САЩ гласува в полза на тези санкции, които могат да засегнат и компании в Европа. Външното министерство на Франция посочи в официално заявление, че френският и европейския закон трябва да бъдат настроени в резултат на това и добави, че дискусия ще е необходима на ниво ЕС, заради потенциалното влияние на тези санкции спрямо европейският граждани и фирми. \r\n*** Президентът на САЩ Доналд Тръмп обяви, че страната няма да „приема или позволява“ на транссексуалисти да влизат в армията и че американските въоръжени сили трябва „да се съсредоточат върху решителна победа“ и не могат да си позволят да приемат такива лица.\r\n„След като се консултирах с моите генерали и военни експерти, знайте, че правителството на САЩ няма да приема или позволява на транссексуалисти да служат по какъвто и да е начин в армията на САЩ. Армията ни трябва да се фокусира върху решителна победа и не можем да се товарим с невероятните медицински цени и отвличането, което транссексуалистите представляват за армията“, посочи Тръмп.\r\nРешението отменя трансформацията на армията по време на предишния президент Барак Обама, чиято администрация обяви миналата година, че транссексуалистите ще могат открито да служат в армията. Политиката ще засегне малка част от армията. От 1,3 млн. редовни войници в армията на САЩ, според изследователската корпорация РАНД, едва 2450 са транссексуалисти .\r\n***. Консервативното правителство във Варшава разкритикува „шантажа“ на Брюксел, който заплаши да отнеме правото на глас на Полша в Блока заради спорната правосъдна реформа в страната.\r\n„Няма да приемем шантаж от страна на служители на ЕС, особено такъв, който не се основава на факти. Всички закони, подготвени от полския парламент, са в съответствие с Конституцията и демократичните правила\", заяви говорителят на правителството Рафал Боченек пред местните медии.\r\n***. Европейският съюз ще предприеме „незабавни“ стъпки за отнемането на правото на глас на Полша в Блока, ако бъдат уволнени магистратите от върховните съдилища в страната.\r\n„Препоръката на Комисията е полските власти да не предприемат никакви мерки, за да освободят или да принудят съдиите от върховните съдилища да се пенсионират. Ако бъде предприета такава мярка, Комисията е готова незабавно да задейства процедурата по член 7\", предупреди вицепредседателят на ЕК Франс Тимерманс. \r\n***. Известният опозиционен лидер Леополдо Лопез публикува видеоклип, в който призовава военните да оттеглят подкрепата си за правителствения план за пренаписване на Конституцията.\r\nЛеополдо Лопес, който бе поставен под домашен арест по-рано този месец след почти три и половина години във военен затвор, направи обръщението си часовете преди началото на 48-часовата генерална стачка срещу президента Николас Мадуро.\r\n„Подканям ви да не бъдете съучастници в унищожаването на републиката, конституционната измама, репресиите\", казва Лопез във видеоклип, направен в дома му и публикуван в социалната мрежа „Туитър“.\r\nМадуро обяви избори за неделя, за да свикано 545-членно Учредително събрание, натоварено с задачата да преработи Основния закон на страната.\r\n***", "date": "2017.07.26", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/26/2419705/blagoevgrad-avariral-bus-zatrudnyava-dvizhenieto-po-avtomagistrala-struma-v-rayona-na-selo-levunovo.html", "text": "Аварирал бус затруднява движението автомагистрала \"Струма\", в района на село Левуново, при км 155. Това съобщиха за Радио „Фокус“ – Пирин от Областно пътно управление – Благоевград. От там уточниха, че преминаването в участъка не е преустановено, тъй като се осъществява през бензиностанция, която се намира край пътя, но това създава известни трудности пред водачите на моторни превозни средства. Дежурният служител в пътното управление посочи, че се изчаква на място да пристигне екип на „Пътна помощ“, който да отстрани авариралия бус от платното за движение.\r\nЛивия НИНОВА", "date": "2017.07.26", "title": "Благоевград: Аварирал бус затруднява движението по автомагистрала \"Струма\", в района на село Левуново"}
{"url": "http://www.focus-news.net/news/2017/07/26/2419704/plovdiv-hilyadi-zhiteli-i-gosti-na-grada-sa-prisastvali-na-prozhektsiite-ot-19-oto-izdanie-na-festivala-filmovi-noshti-vav-filipopolis.html", "text": "Хиляди жители на град Пловдив са присъствали на прожекциите от 19-ото издание на фестивала „Филмови нощи във Филипополис“, който се провежда на открито в Летния театър. Това съобщиха за Радио „Фокус“ – Пловдив организаторите на филмовия маратон в града. Събитието се радва на огромен зрителски интерес както от пловдивчани, така и от туристи. Тази вечер от 21.10 и от 23.30 часа жителите и гостите на града ще могат да гледат анимационния филм „Колите 3“ на 3D и съвместната продукция между Холандия, България и Белгия с участието на Нина Николина и Валентин Ганев – „Белгийският крал“.\r\nКиносъбитието ще продължи до 30 юли, като в програмата са включени още филмови продукции като „Валериан и градът на хилядите планети“ на Люк Бесон, военната драма „Дюнкерк“ и анимацията „Аз, проклетникът 3“. Посетителите имат възможност да гледат най-актуалните заглавия от света на комерсиалното и арт кино на 3D метализиран екран с размер 45 кв. м. Прожекциите са по две всяка вечер и ще започват съответно от 21.10 и от 23.30 часа. Желаещите могат да си закупят билети на място до 19.30 часа.\r\nТони МИХАЙЛОВ", "date": "2017.07.26", "title": "Пловдив: Хиляди жители и гости на града са присъствали на прожекциите от 19-ото издание на Фестивала „Филмови нощи във Филипополис“"}
{"url": "http://www.focus-news.net/news/2017/07/26/2419690/tera-makedoniya-spored-zoran-zaev-dogovorat-za-dobrosasedstvo-s-balgariya-shte-bade-podpisan-na-1-avgust.html", "text": "Македонският министър-председател Зоран Заев на днешната пресконференция във връзка с договора между Македония и България заяви, че той ще бъде подписан на 1 август и ще бъде публично публикуван на интернет страницата на правителството, за да може всеки да се запознае с неговото съдържание. И българското правителство одобри Договора за добросъседство, за приятелство, добросъседство и сътрудничество между Македония и България, предаде „Тера“.\r\n\" Този договор е в съгласие с националните интереси на Македония, тази голяма стъпка отговаря на интересите на народите. Отражение е на новия дух на народите, които изграждат мостове, а не да ги събарят. Договорът ще подпиша на 1 август в сградата на правителството на Република Македония. Аз като премиер на Македония съм  твърдо решен да решавам проблеми. Споразумението не е само текст поставен на хартия, той трябва да има душа. Вярвам и уважавам правата и възгледите на всички.  Този договор го съгласувахме, защото имаме приятел и съсед и за да затворим някои въпроси. Споразумението ще бъде публично публикувано на интернет страницата на правителството на Македония и всеки  ще може да го прочете. Споразумението има много предимства, а едно от тях е да се спре и миграцията на младите \", заяви Зоран Заев на днешната пресконференция.\r\nМинистър-председателят посочи, че миналото и историята са  основа на бъдещето и че споразумение винаги може да се прекрати едностранно, но и изрази надежда, че това няма да се случи. Виктор Турмаков", "date": "2017.07.26", "title": "„Тера“ (Македония): Според Зоран Заев договорът за добросъседство с България ще бъде подписан на 1 август"}
{"url": "http://www.focus-news.net/news/2017/07/26/2419706/aktsenti-v-predavaneto-tova-e-balgariya-na-radio-fokus.html", "text": "ГЕРБ оттегли текстовете в Закона за съдебната власт, с които се предвиждаше забрана на професионалните организации на съдии и прокурори да получават чуждестранно финансиране. Това обяви зам.-председателят на партията и председател на ПГ на ГЕРБ Цветан Цветанов. Текстовете предизвикаха дискусия и опасения сред организациите на магистратите, които работят и се финансират основно по проекти от донорски програми. Освен това с предложените промени на практика щеше да се прекрати и финансирането по програми от Европейския съюз. Остава въпросът как законът да се прецизира така, че и съсловните организации да са спокойни за финансирането си от една страна, и да се пресекат евентуални опити за външно влияние върху правосъдната система у нас? Темата ще коментираме със съдия Нели Куцкова.\r\nПравителствата на България и Македония одобриха Договора за добросъседство, който ще бъде подписан от двете държави в Скопие на 1 август, както обяви днес македонският премиер Зоран Заев. Подписването на договора е израз на желанието на България да изгради модерни добросъседски отношения, основани на европейските ценности, заяви министър-председателят Бойко Борисов. Той отбеляза, че в продължение на години няколко български правителства от целия политически спектър са били ангажирани в преговорите, отстоявайки българския национален интерес. Какво ще донесе за двете държави този договор ще коментираме с главния редактор на електронното издание МКД Александър Дамовски.\r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ Цвета Лазаркова.", "date": "2017.07.26", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/07/26/2419707/gabrovo-ogranicheno-e-dvizhenieto-po-pat-i-4-sevlievo-ablanitsa-v-rayona-na-s-ryahovtsite-poradi-padnali-darveta-na-patya.html", "text": "Ограничено e движението по път I-4 Севлиево-Абланица, в района на с. Ряховците, поради паднали дървета на пътя. Това съобщиха от пресцентъра на Агенция \"Пътна инфраструктура\".\r\nВодачите изчакват на място.", "date": "2017.07.26", "title": "Габрово: Ограничено e движението по път I-4 Севлиево-Абланица, в района на с. Ряховците, поради паднали дървета на пътя"}
{"url": "http://www.focus-news.net/news/2017/07/26/2419710/ministar-nikolina-angelkova-stranata-ni-ostava-edno-ot-nay-predpochitanite-napravleniya-za-semeen-turizam-ot-ruskite-turisti.html", "text": "Министърът на туризма Николина Ангелкова проведе работна среща днес с изпълнителния директор на TUI за Русия и ОНД Тарас Демура и изпълнителния директор на TUI за страната ни Пламен Кацаров. Това съобщиха от пресцентъра на Министерство на туризма. Министър Ангелкова информира, че към този момент летният сезон се движи повече от успешно и предварителните данни сочат очакван ръст между 7 и 10%. Тя подчерта, че и през този сезон България се утвърждава като една от най-предпочитаните дестинации за гостите от Руската федерация. „Руските туроператори наблюдават устойчиво търсене на почивка в България през настоящия летен сезон. Страната ни остава едно от най-предпочитаните направления за семеен туризъм“, каза министър Ангелкова. По думите ѝ статистиката за първите пет месеца сочи, че над 71 000 туристи от Русия са посетили страната ни, което е ръст от 6.4% в сравнение със същия период за 2016 г. По време на срещата бяха обсъдени съвместни дейности с цел повишаване на туристопотока, както и бъдещи инвестиции от страна на TUI в България.\r\nПредставителите на TUI заявиха, че е много важно да се продължи съвместната работа между Министерството на туризма и туроператора, за да бъде гарантирано качеството на туристическия продукт.", "date": "2017.07.26", "title": "Министър Николина Ангелкова: Страната ни остава едно от най-предпочитаните направления за семеен туризъм от руските туристи"}
{"url": "http://www.focus-news.net/news/2017/07/26/2419701/blagoevgrad-vremenno-e-ogranicheno-dvizhenieto-pri-km-155-ot-am-struma-v-posoka-kulata-poradi-ptp.html", "text": "Временно е ограничено движението при км 155 от АМ \"Струма\", в посока Кулата, поради ПТП. Това съобщиха от пресцентъра на Агенция \"Пътна инфраструктура\".\r\nТрафикът временно се осъществява през отбивката на близката бензиностанция.", "date": "2017.07.26", "title": "Благоевград: Временно е ограничено движението при км 155 от АМ \"Струма\", в посока Кулата, поради ПТП"}
{"url": "http://www.focus-news.net/news/2017/07/26/2419709/vitseprezidentat-iliyana-yotova-voyna-mezhdu-institutsiite-nyama-tsvetan-tsvetanov-ostana-izoliran.html", "text": "Война между институциите няма – Цветан Цветанов остана изолиран. Това каза вицепрезидентът на Република България Илияна Йотова в предаването „Лице в лице“ по   бТВ.  „Президентството, г-н президента, аз, не водим война с никого, нито с изпълнителна, нито със законодателна власт. Да, ние спорим. Можем да имаме различия, различни виждания, но това е част от демокрацията“, коментира Йотова. Според нея Цветан Цветанов е останал изолиран. По думите й тази \"злокобна пресконференция\", която е направил Цветанов преди сформирането на Комисията за самолетите и предварителните внушения са останали да висят в пространството. „Всички разбраха тяхната несъстоятелност“, каза Йотова. Според нея това и историята в Свищов няколко дни по-късно връща към едни определени времена и стереотипи. „Струва ми се като политици всички в държавата сме пораснали. Не искаме да се връщаме в тези времена. Поне от нас не го очаквайте“, заяви вицепрезидентът на Република България. Тя поясни, че откакто е в сградата на президентството, не са уволнявали нито един човек. По думите й е имало хора, които са напуснали по свое решение. Илияна Йотова заяви, че не е добре институциите да се коментират една друга. „Не приемам такова поведение, нито президентът Желев си позволяваше да коментира Петър Стоянов, нито той Георги Първанова. Да, принципно за политика има спорове, но така персонално мисля, че г-н Плевнелиев е първият, който си позволява. Това не му прави чест“, коментира още Илияна Йотова.", "date": "2017.07.26", "title": "Вицепрезидентът Илияна Йотова: Война между институциите няма – Цветан Цветанов остана изолиран"}
{"url": "http://www.focus-news.net/news/2017/07/26/2419711/oon-germanski-voenen-helikopter-e-katastrofiral-v-severnata-chast-na-mali.html", "text": "Прессекретарят на мисията на ООН в Мали Ахмед Макаила съобщи, че германски военен хеликоптер, работещ за мисията, е катастрофирал в северната част на страната, предаде Reuters.\r\n„Няма информация за съдбата на двучленния германски екипаж на хеликоптера „Тигър“ или за причините за катастрофата, която се е случила в региона Гао“, заяви Макаила. Виктор Турмаков", "date": "2017.07.26", "title": "ООН: Германски военен хеликоптер е катастрофирал в северната част на Мали"}
{"url": "http://www.focus-news.net/news/2017/07/26/2419686/kiril-dobrev-bsp-patriotite-izcheznaha-ot-debata-za-makedonskiya-vapros-bez-nego-kakvo-li-shte-ostane-ot-abreviaturata-na-edna-ot-partiite-v-mnozinstvoto.html", "text": "Патриотите изчезнаха от дебата за македонския въпрос, чудя се като им вземат и него какво ще остане от абревиатурата на една от партиите в мнозинството. Това каза за Агенция „Фокус“ заместник-председателят на БСП Кирил Добрев  във връзка с участието на „Обединени патриоти“ в дебата по македонския въпрос. По думите му безспорен е фактът, че те са загубили страшно много от коалицията си с ГЕРБ. Кирил Добрев поясни, че докато премиерът Борисов се занимава с международни совалки, функциите на премиер в страната изцяло са иззети от Валери Симеонов. Заместник-председателят на БСП коментира, че Симеонов се е изказвал по теми от Слънчев бряг през „клас прослужено време“, та чак и за оградата. Кирил Добрев посочи, че патриотите нямат позиция по един много важен въпрос. „Оказва се, че вицепремиерът Симеонов строи оградата, с голи гърди спира бежанците, рита хора по границите, а в същото време неговият кандидат за народен представител и кандидат за кмет Анелия Велева се занимава открито с трафик на бежанци. Тук идва и отговорът на въпроса защо все още оградата не е готова. Явно става въпрос за пари и то за много пари“, заяви Добрев. По думите му това е превърнато в бизнес. \r\nДеница КИТАНОВА", "date": "2017.07.26", "title": "Кирил Добрев, БСП: Патриотите изчезнаха от дебата за македонския въпрос – без него какво ли ще остане от абревиатурата на една от партиите в мнозинството"}
{"url": "http://www.focus-news.net/news/2017/07/26/2419715/vidin-gkpp-dunav-most-2-vremenno-shte-bade-zatvoren-za-preminavane-na-27-yuli.html", "text": "В Главна дирекция “Гранична полиция“ е получена информация от изпълнителния директор на „Дунав мост Видин – Калафат“ АД , че на 27 юли от 9.00 до 11.00 часа временно ще бъде преустановено движението на всички видове превозни средства през ГКПП \"Дунав мост 2\", поради техническа профилактика на мостовото съоръжение. Това съобщиха от пресцентъра на МВР.", "date": "2017.07.26", "title": "Видин: ГКПП \"Дунав мост 2\" временно ще бъде затворен за преминаване на 27 юли"}
{"url": "http://www.focus-news.net/news/2017/07/26/2419713/mvr-nyama-informatsiya-za-postradali-hora-ili-avtomobili-pri-silnata-burya-koyato-zatvori-glavniya-pat-veliko-tarnovo-sofiya.html", "text": "За момента няма информация за пострадали хора или автомобили при силната буря, която затвори временно главния път Велико Търново - София, съобщиха от пресцентъра на МВР. Заради силна буря и нападали дървета и клони е затворен главният път Велико Търново-София в района на Севлиево. Автомобилите се отклоняват по обходен маршрут по стария път за Ловеч – през Петко Славейково.\r\nЗа момента няма информация за пострадали хора или автомобили. Екипите на „Пътна полиция“ са мобилизирани и е направена нужната организация за осигуряване на безопасността на движението.", "date": "2017.07.26", "title": "МВР: Няма информация за пострадали хора или автомобили при силната буря, която затвори главния път Велико Търново - София"}
{"url": "http://www.focus-news.net/news/2017/07/26/2419712/plovdiv-poveche-ot-tri-chasa-rayonniyat-sad-zasedava-po-deloto-sreshtu-shestimata-obvinyaemi-za-trafik-na-migranti.html", "text": "Повече от три часа Районният съд заседава дали да остави в ареста шестимата обвиняеми за трафик на мигранти, предаде репортер на Радио „Фокус“ - Пловдив. След като адвокатите на обвиняемите се запознаха с материалите по делото, съдия Панайот Велчев даде ход на пледоариите. Прокурорът по делото поиска спрямо шестимата обвиняеми да бъде взета най-тежката мярка за неотклонение „Задържане под стража“. От държавното обвинение разкриха подробности за схемата, по която са превозвани нелегалните мигранти. Двама от обвиняемите – Калин Василев и Делян Николов са отговаряли за посрещането и извозването на нелегалните мигранти. Василев и Николов са търсили много прецизно лица, притежаващи собствени автомобили, като задължително условие е било, наетите шофьори да са с чисто съдебно минало, посочиха от прокуратурата. \"По нареждане от Калина Иванова, считана за организатор на престъпната група, Калин Василев и Делян Николов са отишли до Синеморец, откъдето са качили в два автомобила петимата мигранти\", каза още прокурорът. След това автомобилите потеглили в посока София. От държавното обвинение разкриха още, че тарифата варирала в зависимост от това в кой район на границата се вземат бежанците и по кой маршрут минават. Колкото по-близо до граничната бразда, толкова по-скъпо се плащало. От 150 – 500 евро на човек е сумата, която са искали шестимата обвиняеми. Калин Василев и Делян Николов са пътували винаги с пилотна кола отпред, за да елиминират пречките по трасето. Схемата била следната – най-отпред е пилотната кола, следвана от други два автомобила с петимата мигранти, а в края на колоната с личния си автомобил се движела Калина Иванова. По време на полицейската операция полицаите нарочно пропуснали пилотната кола, за да не предизвикват съмнения и спрели само автомобилите с нелегално преминалите границата чужденци. Пилотният автомобил бил задържан по-късно на изхода на Пловдив на Карловско шосе. Според прокуратурата престъпната мрежа действала отдавна, но заради изключителните мерки, които са вземали, те не са били заловени досега.\r\nПо време на заседанието адвокатите на обвиняемите представиха пред съда медицински документи, според които голяма част от задържаните имат здравословни проблеми, а някой от тях имат болни роднини, за които да полагат грижи. Адвокатът на други два члена на групата – Анелия Велева и Калин Василев, предостави пред съда експертно решение на ТЕЛК, според което Велева страда от хронично заболяване. Защитата заяви, че координаторът на партия НФСБ в Костинброд живее на семейни начала с Калин Василев. Друг от задържаните,бившият служител на МВР от София Николай Дюлгеров, се оказа с болно сърце и дискова херния. Адвокатът му представи пред съда съответните експертизи. Заседанието по делото продължава и в момента.\r\nАко шестимата обвиняеми бъдат признати за виновни ги заплашва от 1 до 6 години затвор, глоба от 5 до 20 000 лева и конфискуване на автомобилите, с които са превозвани чужденците.\r\nКристиян ГАРОВ", "date": "2017.07.26", "title": "Пловдив: Повече от три часа Районният съд заседава по делото срещу шестимата обвиняеми за трафик на мигранти"}
{"url": "http://www.focus-news.net/news/2017/07/26/2419697/reuters-spored-frenskoto-pravitelstvo-novite-sanktsii-na-sasht-sreshtu-iran-i-rusiya-izglezhdat-nelegalni.html", "text": "Според френското МВнР новите санкции на САЩ срещу Иран, Русия и Северна Корея изглежда, че си противоречат с международното право поради своя екстериториален обхват, предаде  Reuters.\r\nДолната камара на Конгреса на САЩ гласува в полза на тези санкции, които могат да засегнат и компании в Европа. Външното министерство на Франция посочи в официално заявление, че френският и европейския закон трябва да бъдат настроени в резултат на това и добави, че дискусия ще е необходима на ниво ЕС, заради потенциалното влияние на тези санкции спрямо европейският граждани и фирми.  Виктор Турмаков", "date": "2017.07.26", "title": "Reuters: Според френското правителство новите санкции на САЩ срещу Иран и Русия „изглеждат нелегални“"}
{"url": "http://www.focus-news.net/news/2017/07/26/2419714/deutsche-welle-spored-zoran-zaev-sporazumenieto-s-balgariya-ima-duh-da-mu-dadem-i-dusha.html", "text": "Правителствата на България и Македония приеха текста на Договора за приятелство, добросъседство и сътрудничество. Детайли обяви премиерът на Македония Зоран Заев, подчертавайки, че той е в съответствие с националните интереси на Македония, предаде  Deutsche Welle в македонската си редакция.\r\n„На 1-ви август в правителството на Република Македония ще бъде подписан Договорът за приятелство, добросъседство и сътрудничество с България“, съобщи Зоран Заев. Той информира обществеността за хармонизирания текст на договора, който беше приет на снощно правителствено заседание. Заев посочи, че договорът ще бъде подписан в два екземпляра: на македонски език, съгласно конституцията на Македония и на български език, съгласно конституцията на България.\r\n\"Моят подпис ще стои на двете копия, както и подписът на премиера Бойко Борисов\", заяви Заев и подчерта: \"Този договор е в съответствие с националните интереси на Република Македония. Това е голяма стъпка и отражение на новия дух на политиците, които строят мостове, а не рушат. Решени сме да водим политики, които решават проблеми, а не създават такива. От другата страна имаме приятел и съсед с добра воля. Споразумението не трябва да бъде само текст, но трябва да има душа, да има още по-голям дух и от това, което самият текст предвижда \".\r\nЗаев посочи, че новото правителство е поело евроатлантическия път, по път на реформи и съвременни добросъседски отношения, а договорът с България е още един сериозен пробив за перспективите на Македония. При уточни, че съществува задължение договорът да не бъде изигран, така че ще противоречи на двустранните и многостранни споразумения, подписани от двете страни, което означава, че се гарантира спазването на всички международни конвенции и споразумения. Запитан дали този договор ще намали търсенето на български паспорти, премиерът отговори, че „споразумението ще помогне  миграцията да бъде спряна, защото ни приближава към ЕС и ни отваря перспективи“. „И засиленото икономическо сътрудничество с България ще означава и повече работа, което ще означава по-малък отлив на младите хора от страната \".\r\nДоговорът може едностранно да прекрати, но Заев изрази надежда, че това никога няма да се случи. Според министър-председателя, той е в основата на развитието на добросъседството, за свързването на пътната и газовата инфраструктура, за по-голяма търговски обмен, за изграждането на Коридор № 8, за който Македония на срещата на върха в Триест  получи от ЕС безвъзмездна помощ в размер на  70 милиона евро, за митнически и гранични облекчения за икономическо сътрудничество между бизнеса. Той обяви, че целта е да се изграждат приятелски отношения между двете страни и да се утвърдят европейски ценности, а правителството ще се разграничи от всякаква омраза, национализъм и недобронамерна пропаганда.\r\n„Имайки предвид общата история, която свързва двете страни, с договора е предвидена съвместна комисия на паритетна основа по образователните и исторически въпроси, която ще има задължението да излиза с едногодишен доклад за дейността си пред правителствата на двете страни“, посочи Заев\r\n\"Македония се издига за пример на сътрудничество в Югоизточна Европа. Приканвам всички да гледаме напред. България подкрепя приемането на Македония  в ЕС и НАТО без  условия и с желание за предаване от опита си \", заяви премиерът. Той благодари на успеха на всички правителства, които са работили върху договора и което настоящето правителство финализира. Виктор Турмаков", "date": "2017.07.26", "title": "Deutsche Welle: Според Зоран Заев „споразумението с България има дух, да му дадем и душа“"}
{"url": "http://www.focus-news.net/news/2017/07/26/2419721/blagoevgrad-vazstanoveno-e-dvizhenieto-po-avtomagistrala-struma-pri-km-155-v-posoka-kulata.html", "text": "Възстановено е движението по автомагистрала \"Струма\", при км 155, в посока Кулата. Това съобщиха от пресцентъра на Агенция \"Пътна инфраструктура\".", "date": "2017.07.26", "title": "Благоевград: Възстановено е движението по автомагистрала \"Струма\", при км 155, в посока Кулата"}
{"url": "http://www.focus-news.net/news/2017/07/26/2419722/predstoyashti-sabitiya-v-stranata-za-27-yuli-agentsiya-fokus.html", "text": "*** \r\nВ  14.00 часа вицепрезидентът Илияна Йотова ще посети град Плиска по повод откриването на крепост „Кирилица” и стена с барелефи на писатели, творили на кирилица.\r\n*** \r\nВ 09.00 часа започне пленарното заседание на Народното събрание.\r\n*** \r\nЗаместник министър-председателят по правосъдната реформа и министър на външните работи Екатерина Захариева ще се срещне с министъра на външните работи на Република Судан Ибрахим Гандур. От 16:00 часа в зала „Договори” на МВнР двамата ще дадат изявления пред медиите.\r\n*** \r\nВ 10.00 часа пред „Константин Кисимов” министърът на отбраната Красимир Каракачанов и заместник-началникът на отбраната генерал-лейтенант Пламен Атанасов ще присъстват на Тържествената церемония по присвояване на първо офицерско звание и връчване на дипломите на курсантите, присвояване на сержантско звание и връчване на свидетелствата на кадетите от Випуск – 2017.\r\n*** \r\nВ 09.00 часа в храма „Св. Седмочисленици” ще пристигне Негово светейшество Българския патриарх и Софийски митрополит патриарх Неофит, който заедно с духовенството ще посрещне честната глава на Св. вмчк и целител Пантелеймон и копието на чудотворната атонска икона на „Св. Пантелеймон“ в храм „Свети Седмочисленици”.\r\n*** \r\nВ 09.30 ще се проведе редовното заседание на Висшия съдебен съвет.\r\n*** \r\nВ 09.00 часа пред Народното събрание ПП „Възраждане” ще излезе на протест, за да изкаже несъгласието си с държавната политика по повод на наглата и безнаказана циганска престъпност.\r\n*** \r\nВ 10.00 часа в салона на БТПП на ул. „Искър”,9 ще се проведе кръгла маса на тема „За ускорен репродуктивен демографски ръст”. Дискусията се провежда под патронажа на заместник министър-председателя и председател на „Националния съвет по демографска политика” Валери Симеонов. Участие ще вземат зам.-министър на МТСП д-р Султанка Петрова, председателят на СБУ д-р Янка Такева, министърът на образованието и науката Красимир Вълчев, председателят на БТПП Цветан Симеонов и председателят на ДАБЧ Петър Харалампиев.\r\n*** \r\nВ 10.00 часа в пресклуба на БТА ще се проведе пресконференция на коалицията от неправителствени организации и групи „За да остане природа в България”.\r\n*** \r\nВ 11.00 часа в учебен блок №3 на Техническия университет заместник-министърът на регионалното  развитие и благоустройството и ръководите на Управляващия орган на ОПРР Деница Николова ще присъства на официална церемония за първа копка на проект за цялостно обновяване на Блок 3 и Блок 1 на университета.\r\n*** \r\nОт 11.00 до 13.00 часа в района на Военната академия „Георги С. Раковски” ще бъде изложена бойна техника, която е на въоръжение в армиите на Република България и на САЩ.\r\n*** \r\nВ 11:00 часа в Музея на съобщенията на ул. „Гурко”,6 заместник-министърът на транспорта, информационните технологии и съобщенията Димитър Геновски, посланикът на Индонезия в България Н.Пр. Сри Астари Расджид и председателят на Съюза на българските филателисти Спас Панчев ще представят пощенско-филателно издание, което е създадено за участието на България в Световната филателна изложба „Бандунг” 2017, Индонезия. \r\n*** \r\nОт 11.00 часа хотел „Сентрал парк” на бул. „Витоша”, 106 Българска съдийска асоциация ще даде пресконференция по проект, реализиран в партньорство с Испанската съдийска асоциация „Франсиско де Витория”.\r\n*** \r\nВ 11.00 часа в пресклуба на БТА Фондация „Феникс – 21 век” ще представи резултатите от изпълнението на проекта „Сливи за смет”.\r\n*** \r\nВ 11.30 часа председателят на Народното събрание Димитър Главчев ще се срещне с министъра на външните работи на Судан Ибрахим Гандур.\r\n*** \r\nВ 11.30 часа в зала „Запад” на Народното събрание ПГ на ВОЛЯ ще даде пресконференция на тема „100 дни ВОЛЯ в парламента”.\r\n*** \r\nВ 11.30 часа в езерото на Борисовата градина ще бъдат пуснати 5 зеленоглави патета.\r\n*** \r\nВ 14:30 в зала 232 на Народното събрание на пл. „Княз Александър I”,1 ще се проведе заседание на Временната комисия за проучване изпълнението на процедурата по избор на нов тип боен самолет.\r\n*** \r\nВ 14:30 в зала 142 на Народното събрание на пл. „Княз Александър I”,1 ще се проведе заседание на Комисията по взаимодействието с неправителствените организации и жалбите на гражданите.\r\n*** \r\nВ 17.00 часа в зала „Триадица” на „Гранд Хотел София” Енергоремонт Холдинг ще даде пресконференция по повод промените в собствеността на холдинга.\r\n*** \r\nВ 18.00 часа в Гьоте институт на ул. „Будапеща”,1 литературни преводачи от България, Германия и Люксембург ще превеждат „на живо” любими произведения и ще предложат различни преводачески версии на един и същи текст. Модератор е проф. Ана Димова.\r\n*** \r\nОт 18.00 часа в Двореца на пл. „Княз Александър I” ще бъде открита изложба на творби от колекцията на ХГ „Владимир Димитров – Майстора” - Кюстендил, както и от Националната галерия, СГХГ, галерия „Възраждане” в Пловдив, приятели на художника.\r\n*** \r\nВ 19.00 часа в Борисовата градина Представителният духов оркестър при Академията на МВР ще изнесе концерт.\r\n***\r\nОт 19.30 часа в Дома на киното БЧК организира безплатна прожекция на клипове за приложния спорт „Водно спасяване”.\r\n*** \r\nОт 10:00 часа в Зала № 101 на Община Благоевград ще бъдат отворени ценовите предложения на участниците в открита процедура за възлагане на обществена поръчка с предмет „Изпълнение на инженеринг – проектиране, ведно с авторски надзор и изпълнение на СМР, във връзка с реализацията на проект: „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград”, по Процедура за директно предоставяне на безвъзмездна финансова помощ BG16RFOP001-1.001-039 „Изпълнение на интегрирани планове за градско възстановяване и развитие 2014-2020” Приоритетна ос 1 „Устойчиво и интегрирано градско развитие” по ОПРР 2014-2020 г.\r\n***\r\nВ 21:00 часа на площад „Никола Вапцаров”, при лошо време в Голямата зала на Читалище „Никола Вапцаров”, ще бъдат прожектирани най-добрите ленти от световното екстремно и планинарско кино.\r\n*** \r\nВ Морската градина ще бъде открит четиридневният Фестивал на балканската скара „BurgasMezi”. Програмата предвижда турнири по табла, белот, футболен билярд, туистър, биърпонг, състезания по надяждане с люти чушки и кебапчета. Входът е свободен.\r\n*** \r\nОт 18.30 часа в базата на „Бургас Трак Сервиз” в Северната промишлена зона висшият мениджмънт на Ford и кметът Димитър Николов ще открият представителството на бранда „Ford Trucks”.\r\n***\r\nОт 10.30 часа в Духовно просветен център „Св. Архангел Михаил” ще се състои тържествено честване с благодарствен молебен и полагане на венци по повод 139 години от Освобождението на Варна.\r\n***\r\nВ 16.00 часа в Музея на възраждането ще се състои тържествено връчване на дарение Гарибалдийско знаме.\r\n***\r\nВ 17.00 часа в Гранд Хотел Варна председателят на Парламентарната група на ГЕРБ и зам.-председател на партията Цветан Цветанов ще поздрави участниците в конгреса на Европейските студенти демократи. Очаква се да вземат участие и българските евродепутати Андрей Ковачев, Андрей Новаков и председателят на МГЕРБ Георг Георгиев. \r\n***\r\nВ 18.00 часа в Държавен архив – Варна ще се състои разговор за големия скулптор Кирил Шиваров.\r\n***\r\nВ 20.30 часа на площад „Независимост” ще се състои концерт край Фонтана по повод 139 години от Освобождението на Варна.\r\n***\r\nОт 9.00 часа Общинският съвет ще проведе редовното си заседание.  \r\n*** \r\nОт 09.30 часа в хотел „Болярски” ще се проведе Еднодневен обучителен семинар на тема „Предизвикателствата по противодействие на детската сексуална експлоатация и трафика на деца чрез Интернет”. Лектор на обучението ще бъде инспектор Любомир Тулев – сектор „Киберпрестъпност” при ГДБОП – МВР.\r\n***\t\r\nОт 10.30 часа пред МДТ „Константин Кисимов“ ще се проведе церемония по присвояване на първо офицерско и сержантско звание, връчване на дипломи на курсанти и кадети – Випуск ’17. Очаква се да присъства вицепремиерът и министър на отбраната Красимир Каракачанов и министърът на вътрешните работи Валентин Радев. \r\n*** \r\nВ 11.30 часа на стадион „Ивайло” ще се състои Финалът на детския футболен турнир „Трифон Иванов”.\r\n*** \r\nВ 17.00 часа в района на паметник „Асеневци” и Художествената галерия „Борис Денев” ще бъде подредена изложбата „Обърни представите”.\r\n*** \r\nВ 20.00 часа в Летен театър – парк „Марно поле” ще се проведе XX Юбилеен международен Фолклорен фестивал Велико Търново – 2017 с участието на групите от Аржентина, Грузия, Египет, Перу и Сърбия.\r\n*** \r\nОт 09.00 часа в храм „Св. Николай Чудотворец” Негово Преосвещенство Тимочки епископ Иларион и Негово Преосвещенство Белоградчишки епископ Поликарп ще отслужат св. Литургия.\r\n***\r\nОт 10.00ч.  на пресконференция в БТА Видин   ще бъдат представени постигнатите резултати от изпълнението на проект „Валоризация на автентичната култура\"на сдружение „Регионални партньорства за устойчиво развитие – Видин”.  \r\n***\r\nОт  11.00 часа в Регионалния пресклуб на БТА  представители на неправителствената организация  Фондация „Феникс – 21 век” в партньорство със Сдружение „Регионални партньорства за устойчиво развитие – Видин“  ще  представят дейностите, изпълнени по проекта \"Сливи за смет\".  \r\n*** \r\nВ 10.00 часа в Регионалния клуб на БТА Сдружение „Регионални партньорства за устойчиво развитие – Видин” ще даде пресконференция.\r\n*** \r\nВ 10.30 часа кметът Калин Каменов ще присъства на откриването на възстановената Болярска църква, която се намира в двора на храм „Св. Николай“ във Враца\r\n*** \r\nВ 17.00 часа в Конферентната зала на Общинския съвет ще се проведе обществена консултация във връзка с приемане на първо четене на проект на Наредба за управление на отпадъците, поддържане и опазване на чистотата на територията на общината.\r\n*** \r\nВ 18.00 часа в Регионалната библиотека „Христо Ботев” ще бъдат представени книгите на Димитър Цолов „Стихо с Бирка” и „Проклятието на Белиал”.\r\n*** \r\nОт 21.00 часа в парк „Дъбника” ще бъде прожектиран филмът „Летовници” на режисьора Ивайло Пенчев, част от кампанията „Пътуващо лятно кино с БНТ1”.\r\n*** \r\nВ 07.00 часа в манастир „Живоприемни източник” Негово високопреосвещенство Неврокопският митрополит Серафим ще оглави св. Литургия за св. великомъченик и целител Пантелеймон и светите Седмочисленици.\r\n*** \r\nОт 17.30 часа пред сградата на Историческия музей ще се проведе протест на полицаите.\r\n*** \r\nВ 11.00 часа на пл. „Янчо Блецов” ще бъде направена първа копка за ефективния старт на проект BG16RFOP001-2.001-0056 „Повишаване на енергийната ефективност в жилищния сектор в град Карнобат”.\r\n***\r\nОт 14.00 часа ще се проведе редовно заседание на Общинския съвет.\r\n***\r\nОт 17.30 часа на площад „Велбъжд” ще бъде открито Тринадесетото издание на Международния фолклорен фестивал „Сребърна пафта”. \r\n*** \r\nВ 15.00 часа Областният информационен център ще даде пресконференция, на която ще бъдат обобщени резултатите от проведените в общините на областта срещи на тема „В средата на програмния период”. \r\n*** \r\nВ 16.00 часа в парк „Нури Адалъ” ще се проведе турнир по шах, част от спортна програма за международната среща на момчилградчани. \r\n*** \r\nВ 11.00 часа в Приемна зала на Областната администрация  ще се проведе заседание на комисията по безопасност на движението по пътищата. \r\n*** \r\nВ 15.30 часа в зала 2 на Районния съд ще се проведе заседание по делото срещу Славчо Т., обвинен за престъпление по чл.284, ал.1 от НК и по чл.270, ал.1, пр.1 от НК.\r\n*** \r\nВ 15.30 часа в зала 2 на Районния съд ще заседава по делото срещу Цветан П., който е с повдигнати обвинения за извършване на непристойни действия, грубо нарушаващи обществения ред и изразяващи явно неуважение към обществото, като деянието е извършено при управляване на моторно превозно средство  на автомагистрала „Тракия\", и за нанасяне на лека телесна повреда по хулигански подбуди.\r\n*** \r\nОт 16.00 до 18.00 часа в офиса на ГЕРБ в район „Южен” на ул.  „Академик Петър Динеков”, 1А общинският съветник Веселин Маневски ще проведе приемна за граждани.\r\n*** \r\nОт 17.30 до 19.00 часа в офиса на ГЕРБ в район „Западен” на ул. „Царевец”, 9 общинският съветник Ясен Михайлов ще проведе приемна за граждани.\r\n*** \r\nОт 17.30  до 19.00 часа в офиса на ГЕРБ в район „Северен” на бул. „Марица”, 91 общинският съветник Гошо Къчков ще проведе приемна за граждани.\r\n*** \r\nОт 17.30 до 18.30 часа в офиса на ГЕРБ в район „Източен” на ул. „Коста Паница”, 5 общинският съветник Пенчо Малинов ще проведе приемна за граждани.\r\n*** \r\nВ 20.00 часа във Възрожденско читалище „Зора” театър-школа „Артистисимо” ще представи премиерата си „Кармен – дуендето на Федерико”. \r\n***\r\nВ 09.30 часа ще бъде отслужена Света Божествена литургия в манастир „Свети Пантелеймон” по повод храмовия празник на манастира. От 11.00 часа ще има празничен водосвет, а в 12.00 часа – благословена трапеза.\r\n*** \r\nВ 10.00 часа ще се проведе редовното заседание на Общинския съвет.\r\n*** \r\nВ 10.00 часа в Детски отдел на библиотека „Родина” ще се проведат игри, творчески забавления и ателиета – част от програмата за лятна работа с деца библиотеката.\r\n*** \r\nВ 18.00 часа в Регионалния исторически музей ще бъде представена веществено-документална изложба „Знамето на свободата”, посветена на 140-годишнината от боевете за града. \r\n*** \r\nОт 18:30 часа в Регионален исторически музей, IV експозиционно ниво ще бъде подреден интерактивен кът за обучение на деца „Битката за Стара Загора (19/31 юли 1877 г.) – бойното кръщение на Българското опълчение“. \r\n*** \r\nВ 14.00 часа ще се проведе редовното заседание на Общинския съвет.\r\n*** \r\nОбластният управител Станислав Дечев организира приемни в Маджарово и Ивайловград.", "date": "2017.07.26", "title": "Предстоящи събития в страната за 27 юли (Агенция „Фокус”)"}
{"url": "http://www.focus-news.net/news/2017/07/26/2419719/burgas-beztsenna-nahodka-e-otkrita-pri-razkopkite-na-krepostta-rusokastro.html", "text": "При археологическите проучвания на крепостта „Русокастро“ е открита изключително рядка и елитна находка. Това съобщиха от пресцентъра на Регионален исторически музей – Бургас. При разкопки е намерена двустранна икона от слонова кост с лицево изображение на архангел Гавраил и на св. Василий Велики. На обратната страна са изобразени два кръста – напрестолен и процесиен. Изображенията са част от сцената „Благовещение“. По същество находката представлява крило от триптих. Той е бил трисъставен и е ползван като походен олтар. Находката е била изработена през 10 век в Константинопол, по поръчка на някой от византийските императори или на някой член от императорското семейство. Само те са имали възможност да получават изключително скъпата за средните векове слонова кост - тогава тя е била ценена повече и от златото. \r\nВ световен план при археологически разкопки са открити не повече от 15 подобни находки. В България се съхранява само един подобен предмет, открит при разкопките на царската цитадела Трапезица във Велико Търново. Той е намерен от френския археолог Жорж Сьор в началото на 20 век и представлява фрагмент от икона от слонова кост, изобразяваща сцената „Успение Богородично“. \r\nНаходки от подобен елитен клас се съхраняват в най-големите музеи в света като Лувър, Британския музей, музея Метрополитън, а сега и в Регионален исторически музей Бургас. Тяхната рядкост се дължи на това, че са изработвани само за нуждите на византийските императори и на техния най-близък семеен кръг. Днес подобни находки се съхраняват в някои църковни съкровищници в Западна Европа, където са достигнали след Четвъртия кръстоносен поход. Тогава рицарите, превзели Константинопол, разграбват византийската императорска съкровищница, в която са се съхранявали подобни изделия от слонова кост. Впоследствие те ги даряват на някои от катедралите в големите западноевропейски градове. \r\nРазкопките на крепостта Русокастро се осъществяват от Регионален исторически музей Бургас под ръководството на бургаския археолог Милен Николов и са финансирани от Община Камено, Министерството на културата на Република България и Националния исторически музей.", "date": "2017.07.26", "title": "Бургас: Безценна находка е открита при разкопките на крепостта „Русокастро“"}
{"url": "http://www.focus-news.net/news/2017/07/26/2419718/voice-of-america-26-afganistanski-voynitsi-sa-zaginali-pri-napadenie-na-talibani-v-yuzhnata-chast-na-stranata.html", "text": "Афганистанското правителство съобщи, че при нападение на талибани са загинали 26 войници от националната армия на страната, а други 13 са били ранени в южната провинция Кандахар, предаде  Voice of America.\r\n„Снощното нападение в района Хакрез бе насочено срещу база на Афганистанската национална армия“, заяви прессекретарят на афганистанското  министерство на отбраната Даулат Уазири. Той добави, че при разразилите се боеве са „загинали и ранени“ 80 талибани. \r\nВВС на страната съобщи, че въздушни удари в подкрепа на наземните сили са помогнали на афганистанските правителствени сили да отблъснат нападателите. Талибаните са успели да откраднат военно оборудване, оръжие и муниции по време на нападението.  Виктор Турмаков", "date": "2017.07.26", "title": "Voice of America: 26 афганистански войници са загинали при нападение на талибани в южната част на страната"}
{"url": "http://www.focus-news.net/news/2017/07/26/2419708/alfa-tv-makedoniya-spored-makedonskata-opozitsiya-dogovorat-za-dobrosasedstvo-dava-yasna-i-zakonna-osnova-balgariya-da-spre-makedoniya-po-patya-kam-es-na-vsyaka-stapka.html", "text": "Докато министър-председателят на Македония Зоран Заев заявява, че договорът за добросъседство с България е в съответствие с националните интереси и че споразумението носи късмет на двете страни, опозицията призовава за открито, публично и извънредно заседание на парламента на страната, ВМРО-ДПМНЕ подчертава, че парламентът трябва прозрачно и публично да получи договора, a без забележките на опозицията този договор в дългосрочен план ще доведе до вреда  върху бъдещето на Македония, предаде македонската медия „Алфа ТВ“.\r\n„Договорът може да отвори стари исторически рани, може да нанесе болка при много семейства, чиито предци са се борили и са дали  жертви за независимостта, за отличителния  характер и самостоятелност на Македония и за културната и историческа забележителност на  македонския народ. Още повече, прилагането на този договор, без конструктивни забележки и предложения, които ние дадохме и споделихме с господин Заев, в средносрочен и дългосрочен план, ще нанесе реални щети върху нашето бъдеще, бъдещето на Македония“, смята Илия Димовски от ВМРО-ДПМНЕ. \r\n Според опозицията споразумението ще дава ясна и законна основа България да спре пътя  на Македония към ЕС на всяка следваща стъпка, да спира отварянето или затварянето на глави от евентуалните преговори за членство в Европейския съюз. Тя посочи, че България ще може да направи така във всеки един момент.\r\n„ВМРО-ДПМНЕ ще подкрепи само договор, който ще позволи на Македония бързо влизане в Европейския съюз и НАТО, а не договор, който ще бъде използван като инструмент за забавяне. Не ни е необходимо второ временно споразумение, което ще създаде и няма да решава проблеми. Призоваваме за разум и мъдрост. Тези стъпки на СДСМ стратегически и дългосрочно ще нанесат непоправими щети на Македония. Настояваме договорът да се подпише с бележките, които нашите депутати посочиха на господин Заев“, добави Димовски. Виктор Турмаков", "date": "2017.07.26", "title": "„Алфа ТВ“ (Македония): Според македонската опозиция договорът за добросъседство дава  ясна и законна основа България да спре  Македония по пътя към ЕС на всяка стъпка"}
{"url": "http://www.focus-news.net/news/2017/07/26/2419716/albanian-daily-news-ikonomicheskite-otnosheniya-mezhdu-balgariya-i-albaniya-shte-badat-zasileni.html", "text": "Президентът на Албания Илир Мета се срещна с българския заместник-министър-председател и външен министър Екатерина Захариева по време на нейното официално посещение в Тирана. Двата са на мнение, че трябва да се засили по-нататъшното икономическо и търговско сътрудничество между двете страни, въз основата на общ интерес, предаде  Albanian Daily News.\r\nПрезидентът Мета подчерта важността от сътрудничеството в рамките на регионалните инициативи и интеграцията на Западните Балкани в ЕС. Правосъдната реформа бе друга основна тема по време на срещата. Мета посочи важността от прилагането ѝ като крачка напред към засилването на институциите и борбата срещу корупцията.  Виктор Турмаков", "date": "2017.07.26", "title": "Albanian Daily News: Икономическите отношения между България и Албания ще бъдат засилени"}
{"url": "http://www.focus-news.net/news/2017/07/26/2419723/reuters-donald-tramp-prizova-iran-da-se-pridarzha-kam-yadrenoto-sporazumenie.html", "text": "Президентът на Иран Доналд Тръмп предупреди Иран да спазва условията на ядреното споразумение със световните сили или да се сблъска с „големи, големи проблеми“, предаде  Reuters.\r\n„Ако  те не спазват това в споразумението, което трябва да спазват, ще има големи, големи проблеми за тях. Това ще ви кажа. Вярвайте ми“, заяви Тръмп по време на митинг в щата Охайо. „Бихте си помислили, че те биха ни благодарили за споразумението. Вместо това те станаха по-дръзки. Не може повече така“, добави той.  Виктор Турмаков", "date": "2017.07.26", "title": "Reuters: Доналд Тръмп призова Иран да се придържа към  ядреното споразумение"}
{"url": "http://www.focus-news.net/news/2017/07/26/2419726/unn-mihail-saakashvili-e-lishen-ot-ukrainsko-grazhdanstvo.html", "text": "Президентът на Украйна Петро Порошенко е лишил от украинско гражданство бившия президент на Грузия и бивш губернатор на Одеска област в Украйна Михаил Саакашвили, предаде УНН.\r\n„Потвърдиха ми, че е истина. Саакашвили е лишен от украинско гражданство и това свидетелства, че президентът Петро Порошенко най-накрая започва да признава грешките си“, коментира украинският депутат Игор Мосийчук. \r\nОт екипа на Саакашвили съобщиха, че скоро ще се появи официален коментар от негова страна по въпроса.  Виктор Турмаков", "date": "2017.07.26", "title": "УНН: Михаил Саакашвили е лишен от украинско гражданство"}
{"url": "http://www.focus-news.net/news/2017/07/26/2419725/gl-komisar-mladen-marinov-za-ubiystvoto-v-plovdiv-ne-e-izklyucheno-da-stava-vapros-za-sluchayno-sabitie.html", "text": "Не е изключено да става въпрос за случайно събитие. Това каза пред журналисти в Пловдив главният секретар на МРВ главен комисар Младен Маринов във връзка с убийството, станало тази сутрин в парк „Лаута“, предаде репортер на Радио „Фокус“ – Пловдив. Той поясни, че е възможно да е имало спречкване заради кучето на убития, което е много агресивно. По думите на Маринов на 99% се изключва версията самоубийство и може да се говори за убийство. Той добави, че полицията работи по широк кръг от версии – лични мотиви, неуредени финансови взаимоотношения и др.\r\n„Необходими са категорични доказателства, за да се изключат някои от версиите“, каза Маринов. Той обясни, че се изясняват обстоятелства около живота на убития и близките му взаимоотношения, а трудността за разследващите идва от факта, че няма данни за криминални прояви. „За нас той е чист“, каза главният секретар на МВР. Маринов добави, че до момента няма заподозрени. Провеждат се разпити, разпитана е жената, с която убитият е живеел на семейни начала, както и част от близките му хора. \r\nГлавният секретар на МРВ посочи, че убийството е извършено с един изстрел. Извършват се експертизи за установяване вида на оръжието, с което е извършено престъплението.\r\nЦветана ТОНЧЕВА", "date": "2017.07.26", "title": "Гл. комисар Младен Маринов за убийството в Пловдив: Не е изключено да става въпрос за случайно събитие"}
{"url": "http://www.focus-news.net/news/2017/07/26/2419724/gabrovo-dvizhenieto-po-pat-i-4-sevlievo-ablanitsa-v-rayona-na-selo-ryahovtsite-se-izvarshva-v-edna-lenta-poradi-padnali-darveta.html", "text": "Движението по път I-4 Севлиево - Абланица, в района на село Ряховците, се извършва в една лента поради паднали дървета. Това съобщиха от пресцентъра на Агенция \"Пътна инфраструктура\".", "date": "2017.07.26", "title": "Габрово: Движението по път I-4 Севлиево - Абланица, в района на село Ряховците, се извършва в една лента поради паднали дървета"}
{"url": "http://www.focus-news.net/news/2017/07/26/2419717/iliya-velev-blagoevgradskite-politsai-shte-izlyazat-na-regionalen-protest-prez-sledvashtata-sedmitsa.html", "text": "Благоевградските полицаи ще излязат на регионален протест през следващата седмица. Това съобщи за Радио „Фокус“ - Пирин Илия Велев, председател на Синдикалното дружество на полицаите в Благоевград. Той обясни, че все още не е известна точната дата за провеждане на протест, но при всички случаи ще бъде в някой от дните между първи и трети август. По думите му първо трябва да получат разрешение от Община Благоевград за провеждане на протеста и за конкретна дата и час, но със сигурност ще се проведе в извънработно време. Илия Велев посочи, че окончателната дата за протеста ще стане известна в петък.\r\nНатали СТЕФАНОВА", "date": "2017.07.26", "title": "Илия Велев: Благоевградските полицаи ще излязат на регионален протест през следващата седмица"}
{"url": "http://www.focus-news.net/news/2017/07/26/2419727/targovishte-vremenno-dvizhenieto-po-pat-ii-74-s-podgoritsa-s-dralfa-pri-km-37-se-izvarshva-v-edna-lenta-poradi-ptp.html", "text": "Временно движението по път II-74 с. Подгорица - с. Дралфа, при км 37, се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\".", "date": "2017.07.26", "title": "Търговище: Временно движението по път II-74 с. Подгорица - с. Дралфа, при км 37, се извършва в една лента поради ПТП"}
{"url": "http://www.focus-news.net/news/2017/07/26/2419733/stara-zagora-obshtinskiyat-savet-v-kazanlak-zasedava-po-proekt-za-razkrivane-na-nov-dneven-tsentar-za-detsa-s-tezhki-mnozhestveni-uvrezhdaniya.html", "text": "Общинският съвет в Казанлък ще проведе 27-ото си редовно заседание на 27 юли, от 9.00 часа, в Зала „Инфра“. Това каза за Радио „Фокус“ председателят на Общинския съвет Николай Златанов. Той поясни, че в дневния ред на сесията са включени 43 точки, от които 6 са питания на съветници от групата на БСП в местния парламент. Сред акцентите на заседание е и въпросът, по който съветниците трябва да се произнесат за безвъзмездна финансова помощ в размер на 530 000 лева на Община Казанлък по ОП „Региони в растеж” за разкриване на нов Дневен център за деца с тежки множествени увреждания и техните семейства и за реконструкция на действащия Център за обществена подкрепа, с оглед разширяване на неговата дейност. Проектът за създаване на новия дневен център за деца с увреждания трябва да бъде подаден до 3 август 2017 година. Общината предлага центърът да бъде разположен в неизползваемия двуетажен корпус на Детска ясла номер 6 „Надежда” в квартал „Васил Левски”. А Центърът за обществена подкрепа, който ще бъде ремонтиран по същия проект, се намира на ул. „Войнишка” 25.\r\nВ дневния ред на сесията е и въпросът за откриване на публично оповестен конкурс за отдаване под наем на плувния басейн в Средно училище „Екзарх Антим I”. От бъдещия наемател се изисква да вложи в ремонт и обновяване на съоръжението не по-малко от 60 000 лева.\r\nСъветниците ще разгледат и въпроса за провеждане на публичен търг с явно наддаване за продажба на поземлен имот на ул. „Старозагорска“ 40, по предложение на Община Казанлък. Става въпрос за бившето ТПК „Бузлуджа“. Дейността на картонажното предприятие отдавна е прекратена, след което обектът или части от него са отдавани под наем.\r\nВъпросът с този обект бе разглеждан и на предишна сесия. Според информация представена тогава от зам.-кметът Михаил Михайлов, в посочения имот има 9 фирми наематели с общо 12 договора за наем. Общият месечен наем, който получава от тях Община Казанлък е 2545 лв., което прави 30 540 лева на година. Председателят на Постоянната комисия по приватизация и разпореждане с общинската собственост в ОбС Галин Иванов на същата сесия подчерта, че продажбата на имота е много по-рентабилна от събирането на наеми. По думите му рентабилността се изчислява на база 10-годишните договори за наем. При 30 000 на година, за 10 години приходите в Общината са 300 000 лева. След определяне пазарната цена за имота, се очаква той да започне да се продава от 70 лв./кв. м, което прави за целия имот поне 700 000 лв. след приватизацията.\r\nПо въпроса за Нова Наредба 8 за реда и условията за организиране на почасови, съботно-неделни и и сезонни дейности като допълнителна услуга по отглеждане на децата в общинските детски градини ще дебатират съветниците по време на заседанието на 27 юли. На територията на община Казанлък има 13 детски градини с филиали в града и населените места. За прилагането на тази наредба не се изисква допълнителен финансов ресурс от Общината или от самите детски заведения, но за самите нови услуги се въвежда такса. Във връзка с това администрацията предлага изменение на Наредба 26 за определянето и администрирането на местните такси и цени на услуги на територията на община Казанлък, като въвежда в нея нов член 22. Предложението е съгласно чл. 22а за организиране на почасови дейности при отглеждане на децата в общинските детски градини да се събира 1 лев на ден такса за възпитание, социализиране, обучение. В новия чл. 22 б се предлага за съботно-неделните дейности за 4 астрономически часа таксата да бъде 10 лева на ден за периода 1 май - 30 септември и 12 лева дневно за времето от 1 октомври до 30 април.\r\nПостъпилите в общинския бюджет средства от тези допълнителни услуги ще бъдат предоставяни на съответното детско заведение за съответния месец.\r\nСлавяна ГАЙДАРОВА", "date": "2017.07.26", "title": "Стара Загора: Общинският съвет в Казанлък заседава по проект за разкриване на нов Дневен център за деца с тежки множествени увреждания"}
{"url": "http://www.focus-news.net/news/2017/07/26/2419728/reuters-ashtan-kartar-razkritikuva-donald-tramp-zaradi-zabranata-transseksualisti-da-uchastvat-v-armiyata.html", "text": "Аштън Картър, който бе министър на отбраната по време на мандата на президента на САЩ Барак Обама, разкритикува  настоящия държавен глава Доналд Тръмп заради решението му да забрани на транссексуалистите да бъдат приемани в армията, предаде  Reuters.\r\n„Избирането на служещи въз основа на произхода им вместо въз основа на военните им квалификации е социална политика, която няма място в армията“, заяви Картър, посочвайки, че вече е имало транссексуалисти, които са показали „възможност и чест“ по време на мисии.\r\nИменно докато Картър бе министър на отбраната на САЩ в армията на страната бе допуснато влизането на открити транссексуалисти.   Виктор Турмаков", "date": "2017.07.26", "title": "Reuters: Аштън Картър разкритикува Доналд Тръмп заради забраната транссексуалисти да участват в армията"}
{"url": "http://www.focus-news.net/news/2017/07/26/2419730/gabrovo-vazstanoveno-e-dvizhenieto-po-pat-i-4-sevlievo-ablanitsa-v-rayona-na-s-ryahovtsite.html", "text": "Възстановено е движението по път I-4 Севлиево-Абланица в района на с. Ряховците.  Това съобщиха от пресцентъра на Агенция \"Пътна инфраструктура\".", "date": "2017.07.26", "title": "Габрово: Възстановено е движението по път I-4 Севлиево-Абланица в района на с. Ряховците"}
{"url": "http://www.focus-news.net/news/2017/07/26/2419731/nimh-prez-sledvashtoto-denonoshtie-shte-bade-predimno-oblachno-s-valezhi-ot-dazhd-ima-usloviya-i-za-gradushki.html", "text": "През следващото денонощие през страната ще преминава студен атмосферен фронт и захлаждането ще продължи. Ще бъде предимно облачно с валежи от дъжд, в отделни райони значителни по количество и придружени с гръмотевици. През предстоящата нощ по-съществени ще са количествата в централните райони на Северна България, а през деня – в Рило-Родопската област. Има условия и за градушки. Ще духа до умерен запад-северозападен вятър. Максималните температури ще са между 22° и 27°. През нощта срещу петък валежите, главно в Източна България, ще продължат. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартина Цветанова.\r\nАтмосферното налягане е значително по-ниско от средното за месец юли, вечерта ще започне да се повишава.    \r\nПо Черноморието облачността ще е предимно значителна и на много места ще превалява дъжд, след обяд ще има и гръмотевични бури. Ще духа умерен северозападен вятър. Максималните температури ще са 27-29°. Температурата на морската вода е 24-26°. Вълнението на морето ще е около 2 бала. В планините облачността ще е значителна. Ще бъде с превалявания и гръмотевични бури. Значителни количества ще има в Рило-Родопската област и в Централна Стара планина. Ще духа силен, временно бурен северозападен вятър. Максималната температура на височина 1200 метра ще е около 17°, на 2000 метра – около 12°.\r\nВ петък ще бъде ветровито – ще духа умерен до силен северозападен вятър. Ще бъде с променлива облачност, над Източна България преди обяд по-често значителна. По Черноморието и в североизточните райони сутринта все още ще е с валежи. През почивните дни ще се установи предимно слънчево време. В събота вятърът от северозапад ще отслабне, а в неделя ще се ориентира от изток. Температурите ще се повишават и ще са предимно между 31° и 36°, по Черноморието в неделя, поради източния вятър, по-ниски - до 26°-28°.", "date": "2017.07.26", "title": "НИМХ: През следващото денонощие ще бъде предимно облачно с валежи от дъжд, има условия и за градушки"}
{"url": "http://www.focus-news.net/news/2017/07/26/2419735/burgas-pozhar-gori-v-karnobatskoto-selo-tserkovski-ima-postradal-pozharnikar.html", "text": "Пожар гори в карнобатското село Церковски, има пострадал пожарникар. Екипи на Районната служба „Пожарна безопасност и защита на населението“ - Карнобат работят по овладяването на огъня. Това съобщиха от пресцентъра на МВР. Сигнал за горящи треви в близост до къщите в карнобатското село Церковски е подаден  на телефон 112  малко преди  17.00 часа. Веднага към мястото на инцидента са изпратени 3 противопожарни автомобила и водоноски от община Карнобат. Установени са 3 независими огнища, обгорили 2 къщи и една стопанска постройка. Няма пострадали от местните жители.  Пострадал е един пожарникар, който е откаран в болница без опасност за живота. В района духа силен вятър, който допълнително усложнява работата по гасенето на огъня. На място е началникът на Районната служба „Пожарна безопасност и защита на населението“ – Карнобат.", "date": "2017.07.26", "title": "Бургас: Пожар гори в карнобатското село Церковски, има пострадал пожарникар"}
{"url": "http://www.focus-news.net/news/2017/07/26/2419732/neweurope-es-shte-izprati-polsha-ungariya-i-chehiya-na-sad-ako-ne-zapochnat-da-priemat-do-edin-mesets-bezhantsi.html", "text": "ЕК е решила да премине на следващия стадий процедури за нарушение, след като Полша, Унгария и Чехия игнорираха уведомлението, изпратено от европейския комисар по миграцията Димитрис Аврамополус, пише  NewEurope.\r\nСледващата крачка на ЕК ще бъде едномесечен срок за всяка една от трите страни да изпълни задълженията си и да започне да приема бежанци.  Ако дотогава няма отговор или той не е удовлетворителен ЕК ще  представи случая пред Европейския съд.  Виктор Турмаков", "date": "2017.07.26", "title": "NewEurope: ЕС ще изпрати Полша, Унгария и Чехия на съд, ако не започнат да приемат до един месец бежанци"}
{"url": "http://www.focus-news.net/news/2017/07/26/2419737/inzh-iglika-staneva-darzhavno-gorsko-stopanstvo-vidin-sazdadena-e-spetsializirana-grupa-za-gasene-na-gorski-pozhari.html", "text": "Създадена е специализирана група за гасене на горски пожари в Държавно горско стопанство – Видин. Това каза за Радио „Фокус“ – Видин инж. Иглика Станева, специалист в стопанството. Тя посочи, че се извършва обучение на служителите, които влизат в групата. „Държавно горско стопанство - Видин разполага с един противопожарен автомобил. Изготвен е и график за денонощно дежурство в стопанството заради пожарите“, каза инж. Станева. Тя посочи, че са определени транспортните средства за извозване на групите, които участват в потушаването на пожари и пожарния инвентар. „Лицата, които по-често пребивават в горите, са подписали декларации за спазване на противопожарните изисквания. За тези изисквания са уведомени със специални писма и фирмите, които добиват дърва в горите“, добави инж. Иглика Станева. Тя обясни, че тези фирми имат задължение да участват при гасене на големи горски пожари с личен състав и техника. „Държавно горско стопанство - Видин има две противопожарни депа – в местностите Алимана и Божурица, които са оборудвани съгласно наредба №8. От предвидените 4 000 метра минерализовани ивици, които трябва да изпълним, 2000 метра вече са готови“, каза инж. Станева. Тя заяви, че през летния сезон на територията на Държавно горско стопанство – Видин не са регистрирани пожари.\r\nАнна ЛОЗАНОВА", "date": "2017.07.26", "title": "Инж. Иглика Станева, Държавно горско стопанство – Видин: Създадена е специализирана група за гасене на горски пожари"}
{"url": "http://www.focus-news.net/news/2017/07/26/2419720/radio-svobodna-evropa-makedoniya-spored-vmro-dpmne-dogovorat-s-balgariya-mozhe-da-otvori-stari-rani.html", "text": "Депутатът от опозиционната македонска партия от ВМРО-ДПМНЕ Илия Димовски поиска обществеността да бъде запозната с текста на договора за добросъседство с България, защото, според него, той може да отвори стари исторически рани, предаде македонската медия Радио „Свободна Европа“.\r\n„ВМРО-ДПМНЕ ще подкрепи единствено договор, който ще позволи на Македония бързо влизане в Европейския съюз и НАТО, а не договор, който ще бъде използван като инструмент за протакане“, заяви Димовски. \"Не ни е необходимо второ временно  споразумение, което ще създаде и няма да решава проблеми\", добави той.\r\nПредставяне на текста на договора, министър-председателят на Македония Заев каза, че двете страни съвместно ще се изправят срещу речта на омразата, национализма и всички провокации и заедно ще пречат на недоверието и недобронамерената пропаганда вътре в страните.\r\nДоговорът ще бъде подписан на 1 август в сградата на правителството в Скопие, след което трябва да бъде ратифициран от парламентите на двете страни.\r\nДнес и българското правителство е одобрило договора. Българският премиер Бойко Борисов заяви, че споразумението е израз на желанието на Република България да изгради съседски отношения, основани на европейските ценности.\r\nдобро Виктор Турмаков", "date": "2017.07.26", "title": "Радио „Свободна Европа“ (Македония): Според ВМРО-ДПМНЕ договорът с България може да отвори стари рани"}
{"url": "http://www.focus-news.net/news/2017/07/26/2419736/sadiya-neli-kutskova-otteglyaneto-na-tekstovete-ot-zsv-za-finansirane-na-organizatsiite-na-magistratite-e-dobre-no-ostavat-razporedbi-koito-protivokonstitutsionno-ogranichavat-svobodata-na-sdruzhavane.html", "text": "Оттеглянето на текстовете от Закона за съдебната власт за финансиране на организациите на магистратите е добре, но не е най-важното, защото остават други разпоредби, които напълно противоконституционно ограничават свободата на сдружаване. Това коментира в предаването „Това е България“ на Радио „Фокус“ съдия Нели Куцкова. Тя допълни, че има вече достатъчно конкретни случаи, в които съдии, поради това, че принадлежат към Съюза на съдиите, са били поставяни в неизгодни позиции. „На нас ни се забранява да участваме в сдружения, където участват и други юристи. Едно от тези сдружения е Съюзът на юристите в България, който е създаден през 30-те години, в който участват всякакви видове юристи и Съюзът на съдиите е колективен член там. Ние участваме в международни организации, в които участват и прокурори. Тези разпоредби остават в закона, остава и тази стряскаща разпоредба всеки съдия, прокурор, следовател да декларира пред Висшия съдебен съвет в коя организация членува“, коментира съдия Куцкова. Тя изрази несъгласие с това, че разпоредбата за финансирането се оттегля, защото са били чути гласовете на неправителствените организации, при положение, че те още преди две седмици изразиха становище, но никой не им е обърнал внимание. Съдия Куцкова постави реторичния въпрос, защо едва след срещата на висши американски дипломати с министър-председателя, се реши, че не е удачно да се ограничава финансирането на Фондация „Америка за България“.", "date": "2017.07.26", "title": "Съдия Нели Куцкова: Оттеглянето на текстовете от ЗСВ за финансиране на организациите на магистратите е добре, но остават разпоредби, които противоконституционно ограничават свободата на сдружаване"}
{"url": "http://www.focus-news.net/news/2017/07/26/2419739/zdravka-chimeva-spetsialist-v-oblastta-na-organiziranite-pochivki-tozi-leten-sezon-se-nablyudava-zasilen-interes-na-balgarskite-turisti-kam-chernomorieto.html", "text": "Този летен сезон се наблюдава засилен интерес на българските туристи към родното ни Черноморие. Това каза за Радио „Фокус“ – Пирин Здравка Чимева, специалист в областта на организираните почивки от Благоевградска област. За хората, които живеят в Югозападна България, северната част на Гърция и морето там представляват по-голям интерес за туристите, защото разстоянието е по-малко. „За нас родното Черноморие е доста по-далечно като разстояние, докато Бяло море ни е доста по-близо. Освен това се оказва, че цените в България са по-високи от тези в Гърция, макар че на нашето Черноморие има доста по-луксозни бази отколкото в южната ни съседка“, посочи Чимева. Специалистът в областта на организираните почивки от Област Благоевград отбеляза, че според различни данни над 1.5 милиона българи летуват в Гърция, което е една доста сериозна цифра. „Тази година имаме доста интерес на българите към нашето море, което е много радостно и лично аз бих предпочела да продаваме родния туристически продукт“, подчерта Чимева.\r\nЛивия НИНОВА", "date": "2017.07.26", "title": "Здравка Чимева, специалист в областта на организираните почивки: Този летен сезон се наблюдава засилен интерес на българските туристи към Черноморието"}
{"url": "http://www.focus-news.net/news/2017/07/26/2419738/reuters-rumaniya-prizova-es-da-prekrati-dvoynite-standarti-otnosno-hranata.html", "text": "Правителството на Румъния призова ЕС да се справи с „двойните стандарти“, използвани от компаниите в хранително-вкусовата промишленост, продаващи различни по състав продукти под една марка в източните и западните страни от Съюза, предаде  Reuters.\r\nПрактиката е законна в ЕС, стига продуктите да са ясно описани на етикета. Но политици от Полша, Чехия, Словакия, Унгария и България са разкритикували редица компании, че използват „вратичката“, за да продават некачествена стока на техните пазари. Министърът на земеделието на Румъния Петре Дея заяви, че изследване е показало, че девет от 29 хранителни продукти, продавани в Белгия, Холандия и Германия „са били различни в Румъния, в сравнение със Запада“. \r\nОткрито е, че в един и същи тип консервирана риба, пастет и свински продукти има различни равнища на калории. Изследователите сочат, че и деветте продукта са подходящи за консумация, но критикуват „липсата на корелация между етикетите в Западна и в Източна Европа“.\r\n„Ще поискаме от ЕК да засили регулаторната процедура, за да може да се създадат инструменти в случай на двойни стандарти“, заяви румънският министър.  Виктор Турмаков", "date": "2017.07.26", "title": "Reuters: Румъния призова ЕС да прекрати „двойните стандарти“ относно храната"}
{"url": "http://www.focus-news.net/news/2017/07/26/2419742/veliko-tarnovo-obshtinata-predlaga-4-uchilishta-i-edna-detska-gradina-za-sredishtni.html", "text": "Община Велико Търново предлага 4 училища и една детска градина за средищни. Това съобщи за Радио „Фокус“ – Велико Търново Пенка Игнатова,  директор Дирекция „Образование, младежки дейности и спорт“ в Община Велико Търново. Това са детската градина и училището в село Церова кория, както и училищата в селата Самоводене и Балван и в град Дебелец. Пенка Игнатова обясни, че условието една градина да придобие статут на средищна е най-малко 4 деца, в задължителна предучилищна възраст, от други населени места, в които няма училище, да се обучават в нея. Условието за обявяване на едно училище за средищно е най-малко 10 ученици да пътуват от други населени места до него. Тя посочи, че и четирите предложени училища отговарят на тези условия. В момента в ОУ „Христо Смирненски“ в село Самоводене се обучават ученици от селата Хотница и Русаля. Всяка сутрин до ОУ „Св. Иван Рилски“ в Балван пък пътуват деца от селата Ново село, Момин сбор и Ветринци. ОУ „Д-р Петър Берон“ град Дебелец се посещава и от ученици от селата Присово и Плаково, както и от Стопанския двор на Дебелец, който се води извън регулацията на града. Пенка Игнатова съобщи, че е постъпило предложение от директора на Детска градина „Детски свят“ в село Церова кория за придобиване на статут на средищна. В момента детското заведение се посещава от 12 деца от Къпиново, Миндя и Пчелище, като 6 от тях са в задължителна предучилищна възраст, т.е. децата са с две повече от изискуемите 4. Община Велико Търново ще изпрати мотивираното предложение до Министерство на образованието и науката  заедно с решението на Общински съвет в срок до 10 септември.\r\nНадежда КРЪСТЕВА", "date": "2017.07.26", "title": "Велико Търново: Общината предлага 4 училища и една детска градина за средищни"}
{"url": "http://www.focus-news.net/news/2017/07/26/2419729/plovdiv-rayonniyat-sad-ostavi-v-aresta-petima-ot-obvinyaemite-za-trafik-na-migranti-i-postanovi-myarka-podpiska-na-shestiya-ot-grupata.html", "text": "Районният съд остави в ареста петима от обвиняемите за трафик на мигранти и постанови мярка „подписка“ на шестия от групата, предаде репортер на Радио „Фокус“ - Пловдив. Анелия Велева, която е координатор на партия НФСБ в Костинброд, получи най-леката мярка „подписка“. Според магистратите показанията на двамата полицаи, които са разследвали случая и са свидетелствали срещу нея, са били противоречиви. \r\nАнелия Велева е координаторът на НФСБ за Костинброд. Велева е бивш кандидат-депутат от партията на изборите през 2014 г. През 2015 г. е кандидат за кмет от партията на вицепремиерът Валери Симеонов в Костинброд, но получава едва 2%. \r\nЗа останалите петима задържани съдът постанови най-тежката мярка за неотклонение „Задържане под стража“. Фокус припомня, че над три часа Районният съд заседава дали да остави в ареста шестимата обвиняеми за трафик на мигранти. Групата беше задържана преди дни на автомагистрала „Тракия“ край Пловдив. Полицейски действия са предприети в рамките на планирана операция срещу незаконния трафик на мигранти през територията на страната. Акцията на полицейските служители е организирана след сигнал за осъществяването на незаконната дейност и е проведена под наблюдението на Районна прокуратура - Пловдив. Задържани и с повдигнати обвинения са шестима – две жени и четирима мъже, задържани са и 4 автомобила. \r\nКристиян ГАРОВ", "date": "2017.07.26", "title": "Пловдив: Районният съд остави в ареста петима от обвиняемите за трафик на мигранти и постанови мярка „подписка“ на шестия от групата"}
{"url": "http://www.focus-news.net/news/2017/07/26/2419743/xinhua-balgariya-shte-izprati-dopalnitelni-50-voynitsi-v-afganistan.html", "text": "Информационната служба на българското правителство уведомява, че 50 допълнителни войници ще бъдат изпратени за участие в мисията „Решителна подкрепа“ на НАТО в Афганистан. В момента страната има 110 души контингент в страната, предаде  Xinhua.\r\n„Усложнената военно-политическа ситуация в Афганистан кара НАТО де преразгледа състава на силите , участващи в мисията и да призове участващите в мисията страни да увеличат приноса си“, пише в заявлението. Междувременно в региона, където са разположени българските части, се провежда реконструкция и разширяване на обектите.  Виктор Турмаков", "date": "2017.07.26", "title": "Xinhua: България ще изпрати допълнителни 50 войници в Афганистан"}
{"url": "http://www.focus-news.net/news/2017/07/26/2419744/d-r-veselin-gerev-psihiatar-darzhavata-abdikira-a-sluchaite-na-tselenasocheni-napadeniya-za-urezhdane-na-smetki-shte-stavat-vse-poveche.html", "text": "Държавата абдикира, а случаите на целенасочени нападения за уреждане на сметки ще стават все повече. Това каза за Радио „Фокус“ – Пловдив психиатърът д-р Веселин Герев във връзка с проявата на агресия срещу хора в София и Созопол през последните дни. По думите му хората не намират разрешение на техните проблеми, ползвайки услугите на държавните правоохранителни органи, и затова поемат по пътя на саморазправата. „Много случаи на нападения бяха оповестени в медиите през последните дни, а за други не знаем. По принцип законите в държавата са така написани, че имат двойно тълкувание и винаги защитават престъпника. В повечето случаи на хората им писва и не намират друг начин да си уреждат отношенията, освен чрез саморазправа, а това е примитивно и първобитно. Трябва да подчертаем основно, че държавата я няма. Колкото повече я няма държавата, толкова повече агресията на пътя, в заведенията, в обществото и в обществените организации ще бъде по-силна, защото години наред се насажда психологическия вариант, че който е силен той има право“, коментира д-р Веселин Герев. Той смята, че случайни прояви на агресия се наблюдават рядко, като обикновено има причина, която възпламенява искрата и импулса на агресията. „Причините не трябва да се търсят в обществото. Мисля, че ще има още много подобни прояви на агресия и нападения. Неуредените сметки в нашето общество са много. Полицията не може да арестува извършителите и да стигне до поръчителите, а следователно и прокуратурата не може да им образува обвинения и да ги внесе в съда. Цари безнаказаност и тя произхожда от високите етажи на властта, слизайки надолу по пирамидата. Надолу по тази пирамида напрежението се мултиплицира и силата му е в пъти повече“, посочи психиатърът.\r\nТони МИХАЙЛОВ", "date": "2017.07.26", "title": "Д-р Веселин Герев, психиатър: Държавата абдикира, а случаите на целенасочени нападения за уреждане на сметки ще стават все повече"}
{"url": "http://www.focus-news.net/news/2017/07/26/2419747/blagoevgrad-zapochva-provezhdaneto-na-lyatna-filmomaniya-pod-zvezdite-v-bansko.html", "text": "Започва провеждането на \"Лятна филмомания под звездите\" в Банско. Това каза за Радио „Фокус“ - Пирин Натали Петрова, директор и основател на „Банскофилмфест“. По думите ѝ всички жители и гости на Банско ще имат възможността от днес до 29 юли всяка вечер да се насладят на различни прожекции на филми, от 21.00 до 23.30 часа, на площад „Никола Вапцаров“. Натали Петрова отбеляза, че в рамките на филмоманията тази година ще бъдат представени 13 филма от 7 различни държави. Тя подчерта, че почти всички филми, които ще бъдат представени, вече са получили награди, а героите са едни от най-големите звезди в екстремните спортове. Директорът посочи, че огромна част от филмите са снимани буквално с риск за живота на най-труднодостъпните и екзотични точки на планетата. Според нея тези филми носят историята и философията за силата на човешкия дух. По думите ѝ филмите показват до къде стигат човешките възможности, и че в крайна сметка борбата е не със стихиите, с водата, с дълбочината, с височината, с вятъра, с лавините, със снега, а борбата е най-трудна със самия себе си, със своя страх, с личното ти его. Натали Петрова заяви, че голяма част от филмите, които ще бъдат представени, не са достъпни в интернет, и това е единственият начин публиката да ги види. Тя каза още, че ако времето не позволява лятната филмомания да се проведе на площад „Никола Вапцаров“, голямата зала на читалището в Банско ще се превърне в своеобразен дом на киното.\r\nНатали СТЕФАНОВА", "date": "2017.07.26", "title": "Благоевград: Започва провеждането на \"Лятна филмомания под звездите\" в Банско"}
{"url": "http://www.focus-news.net/news/2017/07/26/2419749/stara-zagora-kazanlak-shte-bade-domakin-na-treti-dzhaz-festival-v-ramkite-na-praznitsite-v-dolinata-na-trakiyskite-tsare-2017.html", "text": "В рамките на програмата на Празници в Долината на тракийските царе 2017, в дните от 24 до 26 август, Казанлък ще бъде домакин на третия джаз фестивал. Това каза за Радио „Фокус“ Надя Тончева, инициатор на фестивала. Тя заяви, че проявата се провежда със съдействието на Община Казанлък. Участниците в джаз фестивала тази година са: Теодосий Спасов - квинтет, Рон Джаксън - композитор, продуцент, преподавател и изпълнител, Мелих Гюзел - китарист и преподавател в истанбулския Мармара университет и българската „Овърграунд брас бенд“. \r\nВ програмата на фестивала като съпътстващо събитие, в Музея на фотографията ще бъде открита съвместна изложба на казанлъшките художници Антон Антонов и Хюсеин Окан - „Опит за спасение”. За поредна година организаторите предвиждат да се проведе „Шоу на колела” – тържествена обиколка на фестивалното влакче с оркестър по централните улици на града – на 24 август. Същата вечер са концертите на турския музикант Мелих Гюзел и на българската група „Овърграунд брас бенд”.\r\nНа 25 август ще се състои концерт на Теодосий Спасов – квинтет на амфитеатралоното пространство зад Казанлъшката тракийска гробница.\r\nНа 26 август в Музея на фотографията ще се проведе инициативата „Джаз кафе”. Тази  година срещата ще бъде с изкуството на Елла Фицджералд, по случай 100 години от рождението и. След това ще се състои  концерт от песни на Елла. От 21.00 часа на 26 август е финалният концерт на джаз фестивала в Казанлък – на Рон Джаксън и група „Булстрийм”.\r\nСлавяна ГАЙДАРОВА", "date": "2017.07.26", "title": "Стара Загора: Казанлък ще бъде домакин на трети джаз фестивал в рамките на Празниците в Долината на тракийските царе 2017"}
{"url": "http://www.focus-news.net/news/2017/07/26/2419745/plovdiv-43-godishen-biznesmen-be-ubit-v-park-lauta-obzor.html", "text": "43-годишен мъж бе убит в парк „Лаута“ в Пловдив тази сутрин, докато е разхождал кучето си. Това съобщи старши комисар Атанас Илков, директор на областната дирекция на МВР. Убитият е Данаил Божилов, родом от Дупница, който живее в района на парка в Пловдив и от 10 години има бизнес със соларни студия. Убийството е станало между 8.30 и 9.00 часа. Случайни минувачи са открили трупа. Мъжът не е криминално проявен, каза директорът на полицията. \r\nВъв връзка с убийството в Пловдив днес пристигна и главният секретар на МРВ главен комисар Младен Маринов. По думите му не е изключено да става въпрос за случайно събитие. Той поясни, че е възможно да е имало спречкване заради кучето на убития, което е много агресивно. По думите на Маринов на 99% се изключва версията самоубийство и може да се говори с категоричност за убийство. Главният секретар добави, че полицията работи по широк кръг от версии – лични мотиви, неуредени финансови взаимоотношения и др. Изясняват се обстоятелства около живота на убития и близките му взаимоотношения, а трудността за разследващите идва от факта, че няма данни за криминални прояви. Маринов добави, че до момента няма заподозрени. Провеждат се разпити, разпитана е жената, с която убитият е живеел на семейни начала, както и част от близките му хора. \r\nГлавният секретар на МРВ посочи, че убийството е извършено с един изстрел. Извършват се експертизи за установяване вида на оръжието, с което е извършено престъплението.\r\nКметът на Район „Тракия“, където се намира паркът, Костадин Димитров обясни, че в района има 22 камери за видеонаблюдение, но те са разположени по централните алеи, а убийството е станало в една от пресечките към тях. Въпреки това записите ще бъдат прегледани. Костадин Димитров каза още, че целият парк е осветен и че е най-добре охраняваният от общинска полиция, тъй като в него се разхождат много майки с деца и възрастни хора. \r\nЦветана ТОНЧЕВА", "date": "2017.07.26", "title": "Пловдив: 43-годишен бизнесмен бе убит в парк „Лаута“ (ОБЗОР)"}
{"url": "http://www.focus-news.net/news/2017/07/26/2419750/targovishte-vazstanoveno-e-dvizhenieto-po-pat-ii-74-s-podgoritsa-s-dralfa.html", "text": "Възстановено е движението по път II-74 с. Подгорица - с. Дралфа. Това съобщиха от пресцентъра на Агенция \"Пътна инфраструктура\".", "date": "2017.07.26", "title": "Търговище: Възстановено е движението по път II-74 с. Подгорица - с. Дралфа"}
{"url": "http://www.focus-news.net/news/2017/07/26/2419748/afp-sasht-nalagat-sanktsii-sreshtu-13-nastoyashti-i-bivshi-venetsuelski-polititsi.html", "text": "САЩ наложиха санкции срещу 13 настоящи или бивши високопоставени политици от Венецуела, поставяйки натиск върху президента на страната Николас Мадуро да изостави плановете си в края на седмицата да свика събрание за изменения в конституцията, предаде  AFP.\r\n„Както президентът на САЩ Доналд Тръмп даде ясно да се разбере, САЩ няма да игнорират настоящите усилия на Мадуро да подкопае демокрацията, свободата и върховенството на закона“, заяви финансовият министър на САЩ Стийв Мнучин, обявявайки санкциите. \r\nСред засегнатите от решението са председателят на ЦИК на Венецуела Тибисай Луцена и бившият вицепрезидент Елиас Хауа. Виктор Турмаков", "date": "2017.07.26", "title": "AFP: САЩ налагат санкции срещу 13 настоящи и бивши венецуелски политици"}
{"url": "http://www.focus-news.net/news/2017/07/26/2419740/24-vesti-makedoniya-zoran-zaev-predstavi-dogovora-s-balgariya.html", "text": "Правителствата на Македония и на България представиха договора за добросъседство, който министър-председателите Бойко Борисов и Зоран Заев трябва да подпишат на 1  август в Скопие. На пет страници  с 14 члена са описани  правата и задълженията, които двете страни ще имат след подписването на документа, предаде македонската медия  “24 вести“.\r\n\"Това споразумение е в съответствие с националните интереси на Македония. Тази голям стъпка отговаря на интересите на народите на Македония и България. Договорът е отражение на новия дух на политика, на поколение политици, които изграждат мостове \"- заяви Заев.\r\nВ почти всички точки от договора са посочени правата и задълженията на двете страни, освен в една част, която се отнася само за Македония, според която тя няма да се намесва във вътрешните работи на България. В друга част България се ангажира да помага на Македония в процесите за членство в НАТО.\r\n\"Това, което е важно за Македония е, че България твърдо подкрепя приемането на Македония в ЕС и НАТО, без поставяне на условия и страната е готова да ни представи опита си от процеса на европейска интеграцията. Договорът ще бъде подписан на двата езика, съгласно конституциите на двете страни\",  заяви Заев.\r\nТри месеца след подписването на договора е предвидено да се създаде междуправителствена комисия, начело с  министрите на външните работи на двете страни. Тази комисия ще има за задача да следи изпълнението на договора за добросъседство. Ще се кординира и съвместното честване на празници и исторически личности. Виктор Турмаков", "date": "2017.07.26", "title": "„24 Вести“ (Македония) : Зоран Заев представи договора с България"}
{"url": "http://www.focus-news.net/news/2017/07/26/2419751/pg-na-gerb-ottegli-predlozhenieto-si-za-finansiraneto-na-nepravitelstveni-organizatsii-v-sadebnata-vlast-obzor.html", "text": "ПГ на ГЕРБ оттегли предложението си за промяна в Закона за съдебната власт, което предвижда ограничаване на начините на финансиране на сдруженията с идеална цел, създадени от съдии, прокурори и следователи, както и на професионалните организациите на съдебните служители. Текстовете трябваше да бъдат гласувани на второ четене в парламентарната комисия по правни въпроси. Те предвиждаха да бъде забранено на професионалните организации на съдии и прокурори да получават чуждестранно финансиране. Първоначалното предложение на ГЕРБ беше външното финансиране изцяло да се забрани. Между първо и второ четене беше внесено предложението за възможност магистратските организации да получават средства от държави от ЕС и европейските фондове. След като текстовете бяха приети на първо четене в правна комисия имаше остра реакция срещу тях от страна на различни организации в юридическите среди. Председателят на ПГ на ГЕРБ Цветан Цветанов заяви, че решението текстовете да бъдат оттеглени е взето след много задълбочен анализ и разговори с неправителствения сектор. По думите му в случая има повече спекулативно поднасяне на информацията, отколкото нещо, което да бъде разумно и градивно, за това текстовете ще бъдат оттеглени. Той обяви, че ГЕРБ е „за“ прозрачност в начина на финансиране, но не и \"за\" ограничаване на всички донори, които допринасят за образованието, културата и гражданското общество. Цветан Цветанов обясни, че над 170 млн. долара са осигурените средства от Фондация „Америка за България“. Той призова да се спре със спекулациите и противопоставянията между донорите, подпомагащи развитието на България. Той посочи, че Фондация „Америка за България“ има реализиран проект с Община Пловдив за Малката базилика в размер на 3 млн. лева, а за реставрацията на Голямата базилика стойността, която е осигурена от фондацията е 8 млн. лева. Цветан Цветанов поясни, че премиерът Бойко Борисов е дал принципното си съгласие за отпадане на текстовете от Закона за съдебната власт, за да се намалят всякакви възможни интерпретации в публичното пространство. По думите му ГЕРБ е парламентарната група, която има най-голяма чуваемост и винаги е отворена за диалог с останалите парламентарни групи и неправителствения сектор. \r\nБиляна ИВАНОВА", "date": "2017.07.26", "title": "ПГ на ГЕРБ оттегли предложението си за финансирането на неправителствени организации в съдебната власт (ОБЗОР)"}
{"url": "http://www.focus-news.net/news/2017/07/26/2419768/stara-zagora-s-mototo-ikonite-stozher-na-balgarshtinata-v-kazanlak-se-provede-vtoroto-izdanie-na-initsiativata-den-na-konsultanta.html", "text": "„Иконите – стожер на българщината“ е мотото, под което премина второто издание на новата инициатива на Библиотека „Искра“ - Денят на консултанта, предаде кореспондент на Радио „Фокус“. Лектор на беседата бе уредникът в Художествена галерия – Казанлък Женя Димова, която запозна присъстващите с колекцията от икони притежание на фондовете на галерията. \r\nИдеята на организаторите е Денят на консултанта да се провежда един път месечно, като целта е да бъде популяризиран отдел „Изкуство“. Отделът притежава богата колекция от книги и музикални носители в областта на операта. Над 16 000 са общо библиотечните  единици в него. „Денят на консултанта е една нова динамична услуга, която позволява на библиотечните специалисти да покажат своите компетенции и да демонстрират богатството на фондовете и възможностите на културната институция“, каза директорът на библиотеката Анна Кожухарова. Началото на инициативата бе поставено в рамките на Националната кампания „Четяща България“. Първото и издание бе посветено на оперното изкуство – история, съвременни тенденции, представители. \r\nИдеята за тази услуга е заимствана от опита на библиотеките в Испания и Финландия, където екип на библиотека „Искра“ бе на посещение в рамките на проекта на Фондация „Глобални библиотеки – България“ – „Повишаване на обучителния капацитет на мениджъри и служители от общинските библиотеки в България“.\r\nСлавяна ГАЙДАРОВА", "date": "2017.07.26", "title": "Стара Загора: С мотото „Иконите – стожер на българщината“ в Казанлък се проведе второто издание на инициативата Ден на консултанта"}
{"url": "http://www.focus-news.net/news/2017/07/26/2419770/regnum-vladimir-putin-podpisa-zakon-za-razpolagane-na-ruska-aviatsiya-v-siriya.html", "text": "Президентът на Русия Владимир Путин подписа закон за ратификация на протокола към споразумението за разполагане на руска авиация на територията на Сирия. Документът е публикуван днес , на 26 юли, в интернет от властите в Кремъл, предаде  Regnum.\r\n„Ратифициран е протоколът към споразумението между Русия и Сирия за разполагането на авиационни групи от въоръжените сили на Русия на територията на Сирия от 26 август 2015 г., подписан в Дамаск на 18 януари 2017 година“, пише в документа-. \r\nВ края на декември 2016 г. руският президент подписа указ за подписване на протокол към споразумението между Русия и Сирия, съгласно който, авиационна група на руските ВКС се разполага на територията на арабската страна.  Виктор Турмаков", "date": "2017.07.26", "title": "Regnum: Владимир Путин подписа закон за разполагане на руска авиация в Сирия"}
{"url": "http://www.focus-news.net/news/2017/07/26/2419746/reuters-raneniyat-prez-yuni-amerikanski-kongresmen-e-izpisan-ot-bolnitsata.html", "text": "Американският конгресмен-републиканец от щата Луизиана Стийв Скалис, който бе прострелян миналия месец, е бил изписан от болницата, предаде  Reuters.\r\n„Той е в добро състояние на духа и очаква завръщането си на работа, след като премине през рехабилитация“, съобщава болница „МедСтар“ във Вашингтон, където той бе приет на лечение. \r\nСкалис бе сред конгресмените-републиканци, нападнати на 14 юни във Вашингтон от стрелец, привърженик на Демократическата партия, който преди е изпращал заплашителни писма на Републиканската партия. 51-годишният Скалис бе прострелян в бедрото и бе третиран за инфекция, предизвикана от изстрела.  Виктор Турмаков", "date": "2017.07.26", "title": "Reuters: Раненият през юни американски конгресмен е изписан от болницата"}
{"url": "http://www.focus-news.net/news/2017/07/26/2419769/sliven-tri-tenis-korta-v-grada-shte-badat-otdadeni-pod-naem-na-sportnite-klubove.html", "text": "Три тенис корта в Сливен ще бъдат отдадени под наем с решение на Общинския съвет. Това съобщи пред Радио „Фокус“ – Сливен председателят на Комисията по общинска собственост Христо Котов. Тенис кортовете се намират до Колодрума в Градската градина и се отдават под наем за срок от 10 години.  Право да кандидатстват за тях имат спортните клубове в града. В Сливен има регистрирани три тенис клуба. Единият от тях  –  Тенис –  академия „Спорт Палас“, разполага със собствена материална база. Досегашният наемател на тенис кортовете се отказал поради висок наем. 1600 лв. на месец е наемът на кортовете в момента.  Заместник-председателят на Общинския съвет Кирчо Димитров предлага да се преразгледат наемните цени на спортните съоръжения в общината, защото високите наеми спират инвестициите в съоръженията.\r\nЛюдмила ЙОРГОВА", "date": "2017.07.26", "title": "Сливен: Три тенис корта в града ще бъдат отдадени под наем на спортните клубове"}
{"url": "http://www.focus-news.net/news/2017/07/26/2419741/nachalnikat-na-zatvora-zadalzhitelno-shte-dava-stanovishte-po-molba-za-predsrochno-osvobozhdavane-obzor.html", "text": "Народните представители приеха окончателни промени в Наказателно-процесуалния кодекс, според които началникът на затвора задължително ще дава становище по подадена молба за предсрочно освобождаване от осъдено лице. По закон предложения за предсрочно освобождаване могат да правят окръжният прокурор или военният прокурор по местоизпълнение на наказанието, както и началникът на затвора. Както досега към предложението или молбата се прилагат личното досие на лицето, другите писмени материали от значение за правилното решаване на делото и списъкът на лицата, които трябва да бъдат призовани. Приетата законодателна промяна е част от мерките, инициирани във връзка с искането за предсрочно освобождаване на двама от участниците в организираната престъпна група „Наглите\". На 31 май министърът на правосъдието Цецка Цачева обяви, че ще инициира законови промени, които целят да се избегнат такива случаи. Освен в Наказателно-процесуалния кодекс се очакват промени и в Наказателния кодекс и в Закона за изтърпяване на наказанието. С приетите промени в НПК мярката за неотклонение „задържане под стража“ няма да може да продължи повече от 2 години при обвинение за тежко умишлено престъпление. Това се отнася за случаи, в които лицето е привлечено като обвиняем за тежко умишлено престъпление, за което се предвижда наказание не по-малко от 15 години лишаване от свобода или друго по-тежко наказание, и повече от 1 година - в останалите случаи. При фактическа и правна сложност на делото прокурорът ще може да удължи до 4 месеца срока за оформянето му. Искане за ускоряване на съдебното производство ще може да се прави, ако са изтекли повече от 2 години от образуването му. Искането ще може да се подава чрез съда, който разглежда делото, като в него трябва да се посочват неизвършените действия, които забавят съдебното производство. Искането се счита за оттеглено, ако в едномесечен срок от постъпването му съдът, който разглежда делото, извърши съответните действия. Депутатите решиха, когато обвиняем се яви без упълномощен защитник, в определени случаи да му се назначи резервен защитник. Промяната засяга случаите, в които обвиняемият е непълнолетно лице или лице с физически или психически недостатъци. При фактическа и правна сложност на делото прокурорът ще може да удължи срока за изпращане на делото в прокуратурата до 4 месеца. Ако и този срок се окаже недостатъчен, административният ръководител на съответната прокуратура или оправомощен от него прокурор може да го удължава по искане на наблюдаващия прокурор. Срокът на всяко удължаване не може да бъде повече от 2 месеца. С промените в НПК Специализираният съд ще се занимава с делата срещу лица, заемащи висши длъжности, по обвинения в присвояване, безстопанственост, корупция. \r\nБиляна ИВАНОВА", "date": "2017.07.26", "title": "Началникът на затвора задължително ще дава становище по молба за предсрочно освобождаване (ОБЗОР)"}
{"url": "http://www.focus-news.net/news/2017/07/26/2419771/kyustendil-polski-pazachi-sledyat-za-posegatelstva-varhu-selskostopanskata-rekolta-v-selata-na-teritoriyata-na-obshtina-dupnitsa.html", "text": "Полски пазачи работят в селата на територията на Община Дупница. Това каза пред Радио „Фокус” – Кюстендил Крум Милев, зам.-кмет на Община Дупница. Полските пазачи са назначени още през месец май и отговарят за града и малките населени места. Те следят за посегателства върху селскостопанската реколта, съдействат на кметовете и извършват наблюдение за възникване на пожари в землищата на малките населени места. Общо 14 души са ангажирани с тази дейност, а тяхната заетост до месец октомври. Според Крум Милев полските пазачи са обичайна практика за Община Дупница и полезността от тяхната дейност е доказана. Средствата за възнагражденията им се осигуряват от общинския бюджет.\r\nВенцеслав ИЛЧЕВ", "date": "2017.07.26", "title": "Кюстендил: Полски пазачи следят за посегателства върху селскостопанската реколта в селата на територията на община Дупница"}
{"url": "http://www.focus-news.net/news/2017/07/26/2419773/dobrich-dom-pametnikat-yordan-yovkov-poluchi-golyamo-darenie.html", "text": "Дом-паметникът „Йордан Йовков“ получи голямо дарение със съдействието на областния управител Красимир Кирилов. За това съобщи Магдалена Трифонова, уредник в отдел „Литература“, предаде кореспондентът на Радио „Фокус” – Варна. Дарението включва три механични и две електрически пишещи машини. До този момент пишещите машини във фонда на музея вече наброяват 13. Идеята на екипа на литературния музей е те да се използват в образователната програма с деца. Петте пишещи машини са били предоставени на областния управител като дарение от „ВиК - Добрич“ поради отпаднала необходимост. Красимир Кирилов от своя страна е дарил пишещите машини на литературния музей в рамките на обявената от културния институт кампания. Областният управител Красимир Кирилов е получи грамота, с която Регионален исторически музей – Добрич изказва благодарност за проявената съпричастност към кампанията на Дом-паметник „Йордан Йовков“ за набиране на пишещи машини и вещи-символи, свързани с ръкописните и старопечатни книги. Днес гости на Литературния музей бяха деца от Москва и Санкт Петербург, които заедно с екипа на музея се потопиха в света на Йовковия разказ „Последна радост“, разкривайки алегоричния език на цветята. \r\nЖулиета НИКОЛОВА", "date": "2017.07.26", "title": "Добрич: Дом-паметникът „Йордан Йовков“ получи голямо дарение"}
{"url": "http://www.focus-news.net/news/2017/07/26/2419734/voice-of-america-makedoniya-savmestna-balgarsko-makedonska-komisiya-shte-talkuva-savmestnata-istoriya.html", "text": "Македонското правителство прие текста на Договора за приятелство, добросъседство и сътрудничество с България, който премиерите на двете държави ще подпишат следващата седмица, на 1-ви август в Скопие. Според македонския министър-председател Зоран Заев това е сериозен пробив за европейските перспективи на Македония, предаде  Voice of America в македонската си редакция.\r\nДоговорът предвижда създаването на съвместна експертна комисия за исторически и образователни въпроси, за обективно тълкуване на исторически събития. Ще се организират и съвместни чествания на общи исторически събития и личности. Двете страни се задължават, че няма да предприемат, както и да насърчават враждебно действия, насочени срещу другата държава.\r\nПо отношение на македонското малцинство в България, според Заев, договорът няма да противоречи на съществуващите двустранни или многостранни споразумения между двете страни.\r\n\"Споразумението ще бъде подписано на македонски език в съответствие с конституцията на Македония  и на български език в съответствие с конституцията на България и ще бъде подписан в две копия\", заяви  Заев. Виктор Турмаков", "date": "2017.07.26", "title": "Voice of America (Македония) : Съвместна българско-македонска комисия ще тълкува съвместната история"}
{"url": "http://www.focus-news.net/news/2017/07/26/2419776/kyustendil-v-grada-e-obyaven-konkurs-za-mladi-fotografi-na-tema-moeto-lyato-v-snimki.html", "text": "В Кюстендил е обявен конкурс за млади фотографи на тема „Моето лято в снимки”. Това съобщиха за Радио „Фокус” – Кюстендил от Младежкия информационно-консултантски център. В конкурса могат да участват младежи на възраст от 15 до 29 години от Област Кюстендил. Целта е да се провокират младите хора, да разгърнат своята креативност и да участват във фото-състезанието. Фотосите трябва да отразяват моменти и впечатления от лятно приключение – на море, планина или друго лятно преживяване. Всеки участник може да изпрати до 3 фотоса. Победителите от конкурса ще бъдат определени, чрез гласуване в една от социалните мрежи.\r\nВенцеслав ИЛЧЕВ", "date": "2017.07.26", "title": "Кюстендил: В града е обявен конкурс за млади фотографи на тема „Моето лято в снимки”"}
{"url": "http://www.focus-news.net/news/2017/07/26/2419777/tass-lishiha-mihail-saakashvili-ot-ukrainsko-grazhdanstvo.html", "text": "Бившият губернатор на Одеса Михаил Саакашвили е лишен от украинско гражданство, след като в Министерството на вътрешните работи на Украйна получиха нови данни от прокуратурата на Грузия, че той е скрил информацията, когато е получил украинския си паспорт, предаде ТАСС.\r\nИнформацията е съобщена от депутата във Върховната рада на Украйна и съветник на вътрешното министерство Антон Геращенко, който заяви:\r\n„Неотдавна Генералната прокуратура на Грузия предаде на Украйна факти, които не са ѝ били известни по време на вземането на решение за предоставяне на Саакашвили на украинско гражданство и които той умишлено е скрил“.\r\nГеращенко е сподели също, че предоставянето на гражданство на Саакашвили е било грешка:\r\n„Независимо от големите надежди, които му възлагаха хиляди украинци, той не оправда доверието. Той си губеше времето само за самопиар и използваше Украйна като резервно летище, с надеждата да се върне в Грузия.“\r\nПревод и редакция", "date": "2017.07.26", "title": "ТАСС: Лишиха Михаил Саакашвили от украинско гражданство"}
{"url": "http://www.focus-news.net/news/2017/07/26/2419775/odmvr-shumen-polucheni-sa-nad-50-signala-vav-vrazka-s-buryata-v-oblastta-selo-tsarev-brod-e-bez-tok-no-nyama-bedstvashti-hora.html", "text": "Получени са над 50 сигнала във връзка с бурята в областта, село Царев брод е без ток, но няма бедстващи хора. Това съобщиха от ОДМВР - Шумен. Над 50 сигнала за получени за паднали дървета в кв. \"Боян Българанов\", в района на МБАЛ - Шумен, за скъсани кабели, за паднали дървета върху автомобили, ламарини, непроходими и наводнени улици в целия град. Преди минути е получен сигнал за скъсани жици в село Царев брод, селото е без ток в момента. Проверяват се сигнали за закъсали автомобили в града. Екипи на Районна служба Пожарна безопасност и защита на населението – Шумен  отработват  получените сигнали. В РДПБЗН са получени съобщения за наводнени мази в жилища в града.  Със заповед на кмета на Община Шумен на терен са дежурни екипи, които  работят по почистването на пътните артерии и съдействат при почистване на паднали дървета и клони. Призоваваме водачите на автомобили да шофират изключително внимателно.  Ако не е наложително пътуването им да изчакат да се нормализира пътната обстановка. Два са получените сигнали за наводнения в къщи в града. Екипи на РСПБЗН - Шумен работят поетапно за отстраняване на щетите.", "date": "2017.07.26", "title": "ОДМВР - Шумен: Получени са над 50 сигнала във връзка с бурята в областта, село Царев брод е без ток, но няма бедстващи хора"}
{"url": "http://www.focus-news.net/news/2017/07/26/2419779/tass-izyavlenieto-na-aleksandar-zaharchenko-ne-oznachava-che-shte-bade-sazdadena-malorusiya.html", "text": "Ръководителят на Центъра за изследване на политическата конюнктура Алексей Чеснаков заяви, че Минското споразумение не е сключено, за да „се върне всичко в домайданна ситуация, а за да се фиксират новите реалности“, цитира ТАСС.\r\nЧеснаков заяви, че не трябва да се очаква да се създаде Малорусия. Пуснатата в информационното пространство идея на Захарченко е предизвикала „нееднозначни реакции“ и „не са приети никакви еднозначни решения“.\r\n„Заявлението на Захарченко показва, че няма да бъде създавана Малорусия. Точно както няма да я има и предишната Украйна. Трябва да има дискусия за това, каква да бъде преучредената страна и нейната властова структура. Друг важен въпрос е това, какви ще бъдат отношенията между Донбас, Киев и другите региони на страната.“\r\nЧеснаков също така добави, че Минските договорености не са правени, „за да върнат ситуацията в домайданна, а за да фиксират новите реалности“.\r\nПревод и редакция", "date": "2017.07.26", "title": "ТАСС: Изявлението на Александър Захарченко не означава, че ще бъде създадена Малорусия"}
{"url": "http://www.focus-news.net/news/2017/07/26/2419780/voa-v-rezultat-ot-ataka-na-talibanite-sa-zaginali-26-afganski-voynitsi.html", "text": "Властите в Афганистан потвърдиха, че нападение на талибаните над военна база на Афганистанската национална армия (АНА) в района на Кандахар е оставило 26 мъртви и 13 ранени войници, предаде VOA.\r\nГоворителят на Министерството на отбраната на Афганистан Давлат Вазири съобщи още, че в боевете са загинали или са били ранени 80 талибански бойци.\r\nВ помощ на армията са пристигнали подкрепления от хеликоптери, самолети и войскови поделение, които са изтласкали талибаните.\r\nНощната атака в областта Хакрез е последната от поредица такива. Талибаните са превземали източния район на Афганистан три пъти за последните 15 години, но така и не успяха да го задържат, заради ответните удари на АНА. \r\nПревод и редакция", "date": "2017.07.26", "title": "VOA: В резултат от атака на талибаните са загинали 26 афгански войници"}
{"url": "http://www.focus-news.net/news/2017/07/26/2419778/reuters-prokuraturata-v-el-salvador-naredi-zadarzhaneto-na-600-dushi.html", "text": "Прокуратурата в Ел Салвадор нареди да бъдат арестувани 593 души из цялата страна, заради подозрение за извършване на престъпления като убийство и изнудване. Акцията има за цел да нанесе удар на бандите, които са превърнали страната в бойно поле и тя е сред държавите с най-много убийства в света, предава Reuters.\r\nГлавният прокурор Дъглас Мелендес заяви в съобщение, че всички заповеди за арест са основани на проведени разследвания. Сред обвиненията присъстват такива за тероризъм, измама, изнасилване, отвличане и притежание на наркотици.\r\nСилите за сигурност в с Централно-американските страни и Мексико често са обвинявани в избирателни удари срещу престъпните групи от организации защитаващи човешките права.\r\nНасилието в Ел Салвадор и другите страни от региона е една от основните причини за голямата миграция навън от тях. Хората често избират да минат през Мексико и да се установят в САЩ.\r\nПревод и редакция", "date": "2017.07.26", "title": "Reuters: Прокуратурата в Ел Салвадор нареди задържането на 600 души"}
{"url": "http://www.focus-news.net/news/2017/07/26/2419782/tass-vladimir-putin-podpisa-zakon-za-ratifikatsiya-na-protokola-za-ustanovyavaneto-na-aviobaza-na-rusiya-v-siriya.html", "text": "Президентът на Русия Владимир Путин е подписал федерален закон за ратификацията на протокола и споразумението за установяването на авиобаза на Въоръжените сили на Русия на територията на Сирия за срок от 49 години, предаде ТАСС, позовавайки се на информация от официалния портал за юридическа информация на Русия.\r\nВ протокола се има предвид базата Хмейми, която бе предадена на руснаците още на 26 август 2015 г., а договорът между Русия и Сирия е подписан на 18 януари 2017 г. в Дамаск.\r\nПодписването на подобен документ има за цел да постави легална основа на руското присъствие в страната. Той регулира условията на присъствието на руската авиобаза в Сирия, а също вкарването в законови рамки на руско-сирийското сътрудничество във военната област.\r\nРусия ще има пълна юрисдикция над територията на авиобазата, както и съдебна юрисдикция над руския военен персонал.\r\nСпоред статиите на протокола той ще бъде в сила в течение на 49 години и ще се продължава автоматично за по 25-годишни периоди.\r\nПревод и редакция", "date": "2017.07.26", "title": "ТАСС: Владимир Путин подписа закон за ратификация на протокола за установяването на авиобаза на Русия в Сирия"}
{"url": "http://www.focus-news.net/news/2017/07/26/2419783/vremenno-e-ogranicheno-dvizhenieto-v-ednata-lenta-po-pat-iii-1308-pisarovo-gorni-dabnik-poradi-ptp.html", "text": "Временно е ограничено движението в едната лента по път III-1308 Писарово-Горни Дъбник, поради ПТП.\r\nТрафикът се регулира от \"Пътна полиция\".\r\n-- \r\nПресцентър АПИ\r\nt: 02/9173408\r\nt: 02/9173488\r\nt: 02/9173298\r\nf: 02/9888132", "date": "2017.07.26", "title": "Временно е ограничено движението в едната лента по път III-1308 Писарово-Горни Дъбник, поради ПТП."}
{"url": "http://www.focus-news.net/news/2017/07/26/2419781/the-hill-riana-i-emanyuel-makron-obsazhdat-finansiraneto-na-obrazovanieto-v-razvivashtite-se-strani.html", "text": "Певицата Риана се срещна с френския президент Еманюел Макрон в неговия дворец в Париж. На срещата изпълнителката е помолила Макрон да подпомогне образователен фонд за деца в развиващите се страни, предаде The Hill.\r\nРодената в Барбадос поп певица е говорила с Макрон и жена му Бриджит и е поискала от тях да подпомогнат Фондацията Клара Лионел, която се занимава с образователни инициативи из целия развиващ се свят. Целта на фондацията е да отвори достъп до образование на милиони деца, които са лишени от него.\r\nПревод и редакция", "date": "2017.07.26", "title": "The Hill: Риана и Еманюел Макрон обсъждат финансирането на образованието в развиващите се страни"}
{"url": "http://www.focus-news.net/news/2017/07/26/2419752/hasan-rouhani-sanktsiite-na-sasht-sreshtu-iran-nyama-da-ostanat-bez-otgovor.html", "text": "Президентът на Иран Хасан Роухани заяви, че приемането от страна на САЩ на нови санкции срещу Иран ще заставят Техеран да приеме реципрочни мерки, предаде  AhlulBayt.\r\n„Ще предприемем всяко  действие, което сметнем за необходимо с оглед на интересите на страната и ще продължим по този път без да обръщаме внимание на американските санкции и политики“, заяви Роухани. „Иранският народ е използван във враждебните действия на САЩ и ние знаем как да парираме това“, уточни президентът и отбеляза, че през последните 40 години иранците са били жертва на санкции, натиск и фалшиви обвинения от страна на политиците и пропагандния апарат на САЩ.\r\nРоухани посочи, че САЩ нямат друга алтернатива, освен да искат мир и да уважават правата на иранския народ, ислямска революция и политическа система.  Виктор Турмаков", "date": "2017.07.26", "title": "Хасан Роухани: Санкциите на САЩ срещу Иран няма да останат без отговор"}
{"url": "http://www.focus-news.net/news/2017/07/26/2419774/alsat-m-makedoniya-zoran-zaev-predstavi-dogovora-s-balgariya.html", "text": "Министър-председателят на Македония Зоран Заев представи предложения договор за добросъседство между Македония и България. В договора фокусът е поставен върху взаимното сътрудничество и съдействие между двете страни. Споразумението предвижда обща междуправителствена комисия в областта на културата, образованието, историческите събития, както и сътрудничество за подобряване на инфраструктурата и помощ за Македония по пътя ѝ към членство в ЕС и НАТО, предаде македонската медия Алсат-М.\r\nВ договора са включени и исканията на опозицията споразумението да бъде на двата езика, да се признае македонската нация и Македония да се грижи за македонците извън страната. Позовавайки се на точките от споразумението, Заев заяви, че той е в съответствие на националните интереси.\r\nОпозицията оцени споразумението като възможност България да попречи на Македония във всяко нейно стратегическо действие. ВМРО-ДПМНЕ смята, че договорът трябва да бъде подписан след получаване на съгласие от страна на обществеността.\r\nВ договора е посочено, че той може да се отмени след оттеглянето на една от страните, а негова изменение може да се направи само със знанието на договарящите се страни. За всяка точка от договора официално информиран и търсен е и президентът Георге Иванов, а през договора наблюдавал и международния фактор.\r\nОт кабинета на българския премиер Бойко Борисов, съобщиха, че споразумението между двете страни помага за изграждането на сътрудничеството въз основа на европейските ценности. Споразумението ще бъде подписано в Скопие на 1 август и на двата езика. Виктор Турмаков", "date": "2017.07.26", "title": "\"Алсат-М\" (Македония): Зоран Заев представи договора с България"}
{"url": "http://www.focus-news.net/news/2017/07/26/2419772/kabinetite-na-balgariya-i-makedoniya-odobriha-dogovora-za-dobrosasedstvo-obzor.html", "text": "Кабинетът одобри проект на Договор за приятелство, добросъседство и сътрудничество между Република България и Република Македония. От правителствената информационна служба определиха подписването му като израз на желанието на страната ни да изгради добросъседски отношения, основани на европейските ценности. Очаква се чрез Договора да бъдат постигани цели като: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни. Министър-председателят Бойко Борисов подчерта, че в продължение на години няколко български правителства от целия политически спектър са били ангажирани в преговорите, отстоявайки българския национален интерес. Той отбеляза, че с подписването на Договора ще бъде отворена нова страница в отношенията между двете страни и ще се установят отношения на сърдечни приятелства.\r\nПред журналисти в Тирана българският заместник министър-председател по правосъдната реформа и министър на външните работи Екатерина Захариева коментира, че Договорът за добросъседство с Македония е възможност за двете страни да гледат заедно напред в общото бъдеще. „България има интерес всичките й съседи да бъдат членове на ЕС, да бъдат развити демокрации, да не бъдат затворени, да не бъдат изолирани и преди всичко да не бъдат антибългарски.  Това е шанс и възможност да подобрим отношенията си, да празнуваме заедно общата си история, да почитаме общите си исторически личности и да гледаме напред в бъдещето“, допълни министър Захариева. \r\nПред журналисти в Министерски съвет Негово Превъзходителство Ерик Рубин, посланик на САЩ в България, след среща с премиера Борисов, заяви от своя страна, че е изразил подкрепата си за подписването на споразумението между България и Македония. „Мислим, че това е много позитивна стъпка напред на Балканите, и силно подкрепяме усилията на правителствата на България и Македония. България може да изиграе ролята на посредник за цялостното придвижване на Балканите към Европа\", допълни още той.\r\nМеждувременно стана ясно, че България и Македония ще си сътрудничат с цел проучване на възможностите за развитие на нова директна връзка между газовите системи на двете страни, а Правителството e одобрило Меморандум за разбирателство между двете транспортни министерства за развитието на железопътните връзки между София и Скопие.\r\nНа специално заседание, проведено късно във вторник вечерта, правителството на Република Македония също прие без възражения съгласувания текст на Договора за приятелство, добросъседство и сътрудничество с България. Македонското правителството взе решение, с което даде власт на министър-председателя Зоран Заев да подпише споразумението, което седмици наред е най-обсъжданата тема в югозападната ни съседка.\r\nОчаква се Договорът за добросъседство да бъде подписан на 2 август по време на честванията на годишнината от Илинденско-Преображенското въстание.", "date": "2017.07.26", "title": "Кабинетите на България и Македония одобриха Договора за добросъседство (ОБЗОР)"}
