{"url": "http://www.focus-news.net/news/2017/08/02/2422054/emsc-zemetresenie-s-magnitud-52-e-bilo-registrirano-v-indiya.html", "text": "В сряда в 21.18 ч. (българско време) е било регистрирано земетресение с магнитуд 5,2 по скалата на Рихтер в източния индийски щат Манипур, предава Европейският средиземноморски сеизмологичен център (EMSC). \r\nЕпицентърът на труса е бил на дълбочина 60 км и на 68 км югозападно от град Имфал.\r\nНяма информация за пострадали и разрушения. Мария Динкова", "date": "2017.08.02", "title": "EMSC: Земетресение с магнитуд 5,2 е било регистрирано в Индия"}
{"url": "http://www.focus-news.net/news/2017/08/02/2422053/ventsislava-borisova-nch-asen-zlatarov-1872-v-divdyadovo-shte-se-provede-traditsionniyat-sabor-na-vechernik.html", "text": "Традиционният събор „На вечерник в Дивдядово“ ще се проведе на 2 август. Веселието ще започне от 19.00 часа на площад „Тончо Жечев“, съобщи за Радио „Фокус“-Шумен Венцислава Борисова, председател на НЧ „Асен Златаров-1872“. От три години в програмата на събора се включват децата от „Лятната академия за таланти“ към читалището, с танцувални и музикални ателиета. Тази година ще се изявят децата, които са изучавали освен народни танци, под ръководството на Ростислав Борисов, но и модерно изкуство при Маргарита Атанасова. Участие ще вземат изпълнители от СУ „Сава Добпроплодни“, с ръководител Дарина Бошнакова, оркестър „Шумен“, фолклорна група „Омая“, а специален гост на събора ще бъде ансамбъл „Одесос“ при ОД на МВР- Варна. „Подготвили сме една разнообразна програма, жителите на квартал „Дивдядово“ празнуват два пъти Илинден- храмовият празник е на 20 юли, църквата ни се нарича „Св. пророк Илия“, а съборът е на 2 август и от отколешни времена на този ден хората са виели кръшни хора на мегдана и оставихме тази дата непроменена в годините“, каза Венцислава Борисова.\r\nИвелина ИВАНОВА", "date": "2017.08.02", "title": "Венцислава Борисова, НЧ „Асен Златаров-1872“: В Дивдядово ще се проведе традиционният събор „На вечерник“"}
{"url": "http://www.focus-news.net/news/2017/08/02/2422057/dmitriy-medvedev-chrez-novite-sanktsii-sasht-obyavi-targovska-voyna-na-rusiya.html", "text": "Министър председателят на Русия Дмитрий Медведев заяви, че САЩ фактически е обявил търговска война на Русия, въвеждайки новите санкции. Той е уверен, че тези мерки са безсмислени и Русия така или иначе ще може да се развива, предаде ТАСС, позовавайки се на публикация на руския премиер в социалната мрежа Фейсбук.\r\n„На Русия е обявена пълноценна търговска война“, отбеляза той.\r\n„Ние можем спокойно да продължим работата по развитието на нашата икономика и социална сфера. Ще работим върху заместването на вноса с домашна продукция и ще решим важните задачи, стоящи пред страната, като разчитаме, преди всичко, на себе си“, пише Медведев.\r\n„Ние вече се научихме да се справяме с това през последните години – в условията на почти закрити финансови пазари, страх на чуждестранните кредитори и инвеститори да наливат пари в Русия, тъй като са под заплахата от санкции“, добави премиерът.\r\n„В определен смисъл това даже е от наша полза. Санкциите, като цяло, са безсмислени. Ще се справим“, подчерта Медведев.\r\nПревод и редакция:", "date": "2017.08.02", "title": "Дмитрий Медведев: Чрез новите санкции САЩ обяви търговска война на Русия"}
{"url": "http://www.focus-news.net/news/2017/08/02/2422064/sport-zavarshiha-sreshtite-ot-tretiya-predvaritelen-krag-na-shampionskata-liga-po-futbol.html", "text": "Завършиха срещите от Третия предварителен кръг на Шампионската лига за днес.\r\nАпоел(Никозия): Виторул (Констанца) 1:0\r\nБате(Борисов): Славия(Прага) 2:1\r\nЦСКА (Москва): АЕК(Атина) 1:0\r\nИстанбул ББ : Брюж 2:0\r\nФК Копенхаген : Вардар (Скопие) 4:1\r\nЙънг Бойс(Берн):Динамо(Киев) 2:0\r\nВиктория (Пилзен): Стяуа(Букурещ) 1:4\r\nАякс(Амстердам):Ница 2:2\r\nРозенборг:Селтик(Глазгоу) 0:1\r\nЛудогорец: Апоел(Беер-Шева) 3:1\r\nФК Хафнафьордур: Марибор 0:1\r\nРиека: Ред Бул (Залцбург) 0:0\r\nЛегия(Варшава) : ФК Астана 1:0\r\nОлимпиакос(Пирея): Партизан 2:2", "date": "2017.08.02", "title": "Спорт: Завършиха срещите от Третия предварителен кръг на Шампионската лига по футбол"}
{"url": "http://www.focus-news.net/news/2017/08/02/2422059/ria-novosti-ruskoto-vanshno-ministerstvo-smyata-reshenieto-na-sasht-da-vavede-novi-sanktsii-za-nedalnovidno.html", "text": "Департаментът за информация и медии на Министерството на външните работи на Русия направи коментар за нововъведените санкции от страна на САЩ. Според тях Съединените щати са тръгнали по опасна линия и недалновидните санкции могат да рефлектират в подриването на международната сигурност, за която САЩ и Русия носят основната отговорност, предаде РИА Новости.\r\n„Новите санкции на САЩ въведени против Русия предизвикват съжаление. Самото наименование на закона „За противодействие на противниците на САЩ чрез санкции“, говори само за себе си. Инициаторите на тази схема се опитват да внушат на американската общественост определена представа за нашата страна. Това е много недалновидна и даже опасна линия, която може да доведе до подрив на стабилността, а именно Москва и Вашингтон носят голяма отговорност за запазването ѝ.“, пише в съобщението на руското външно министерство. \r\nПревод и редакция:", "date": "2017.08.02", "title": "РИА Новости: Руското външно министерство смята решението на САЩ да въведе нови санкции за недалновидно"}
{"url": "http://www.focus-news.net/news/2017/08/02/2422060/sport-balgarskiyat-natsionalen-otbor-po-basketbol-pobedi-portugaliya.html", "text": "Българският национален отбор по баскетбол победи Португалия с 82:71 в предварителна квалификация за Световното първенство, което ще се проведе през 2019 г. в Китай.\r\nНационалите спечелиха гостуването си в португалския град Синеш, постигайки 15 тройки, а най-резултатен за тях беше Дий Бост с 23 точки. Следващият мач на отбора е срещу Беларус, който ще гостува в „Арена Ботевград“ тази събота (05.08).", "date": "2017.08.02", "title": "Спорт: Българският национален отбор по баскетбол победи Португалия"}
{"url": "http://www.focus-news.net/news/2017/08/02/2422058/burgas-6-ekipa-na-pozharnata-ostavat-na-teren-v-izvorishte-ochakva-se-gasitelnite-deystviya-da-priklyuchat-do-sutrinta.html", "text": "6 eкипа на пожарната остават на терен в Изворище – очаква се гасителните действия да приключат до сутринта. Това съобщи за Агенция „Фокус“ областният управител на Бургас Вълчо Чолаков. По думите му на мястото на пожара са и няколко водоноски. Той обясни, че в момента се третират тлеещи въглени. „Фокус“ припомня: Пожарът край вилна зона в село Изворище възникна към 13.00 часа днес.  Огънят обхвана сухи треви на голяма площ и две постройки. По-късно през деня той бе локализиран и овладян. От РИОСВ направиха замервания на въздуха и установиха, че няма превишение на показателите му. \r\nДеница КИТАНОВА", "date": "2017.08.02", "title": "Бургас: 6 eкипа на пожарната остават на терен в Изворище – очаква се гасителните действия да приключат до сутринта"}
{"url": "http://www.focus-news.net/news/2017/08/02/2422061/ria-novosti-rusiya-obvini-moldova-vav-verolomstvo-zaradi-rogozin.html", "text": "Заместник министърът на външните работи на Русия Григорий Карасин, даде интервю в руските медии, цитирано от РИА Новости, в което каза, че Москва счита за вероломно решението на Молдова да обяви вицепремиера на Русия, Дмитрий Рогозин, за persona non grata в страната.\r\n„Няма друго определение за това решение, освен, че е вероломно. Фактически, целта му е да зачеркне всичко, което беше постигнато в отношенията между двете страни през последните години“, каза Карасин.\r\nСпоред неговите думи, този ход е станал „удар по нашите отношения, по митотворците, по интересите на гражданите на двете страни. У нас, това решение, предизвиква закономерно негодувание“.\r\nКарасин уточни, че подобно решение на молдовските власти застрашава не само двустранните отношения. „То цели да дестабилизира ситуацията в региона и навярно, в Европа като цяло.“\r\nЗаместник министърът подчерта, че това „трябва да предизвика притеснение и в европейските столици, тъй като съществува вероятността да се създаде ново огнище на напрежение в Европа. Това трябва да бъде разбрано в министерствата на външните работи и другите ведомства на европейските страни.“\r\n„Опитите на Кишинев да се нареди на десния фланг на антируската кампания, която в момента се провежда активно, предизвиква у нас сериозно съжаление и разочарование“, завърши Карасин.\r\nПревод и редакция:", "date": "2017.08.02", "title": "РИА Новости: Русия обвини Молдова във вероломство заради Рогозин"}
{"url": "http://www.focus-news.net/news/2017/08/02/2422056/balgariya-shte-podpishe-sporazumenie-s-yunesko-za-prodalzhavane-deynostta-na-regionalniya-tsentar-za-opazvane-na-nematerialnoto-kulturno-nasledstvo-v-yugoiztochna-evropa-v-sofiya.html", "text": "Министерският съвет одобри проект на Споразумение между Правителството на България и Организацията на обединените нации за образование, наука и култура (ЮНЕСКО) относно продължаване дейността на Регионалния център за опазване на нематериалното културно наследство в Югоизточна Европа в София като Център под егидата на ЮНЕСКО. Това съобщиха от правителствената информационна служба. \r\nПодписването на ново споразумение ще допринесе за утвърждаване позицията на България като водеща страна в сферата на нематериалното културно наследство в региона, както и сред страните, подписали Конвенцията на ЮНЕСКО за опазване на нематериалното културно наследство. То ще допринесе за насърчаване на започналите процеси по изграждане на мрежи от експерти, както и провеждането на различни съвместни инициативи в страните ог Югоизточна Европа.", "date": "2017.08.02", "title": "България ще подпише Споразумение с ЮНЕСКО за продължаване дейността на Регионалния център за опазване на нематериалното културно наследство в Югоизточна Европа в София"}
{"url": "http://www.focus-news.net/news/2017/08/02/2422021/zamestnik-ministar-evgeni-stoyanov-noviyat-variant-na-proekta-za-antikoruptsionniya-zakon-urezhda-protsedura-po-ustanovyavane-i-otnemane-na-nezakonno-pridobito-imushtestvo.html", "text": "Новият вариант на проекта за антикорупционния закон урежда процедура по установяване и отнемане на незаконно придобито имущество. Това заяви в интервю за Радио \"Фокус\" Евгени Стоянов, заместник-министър на правосъдието. Той допълни, че това ще е като способ в защита на интересите на обществото и възстановяване на справедливостта. \r\n„Това ще се случва независимо от наказателното производство срещу провереното лице или свързаните с него лица. Държавната политика по противодействие на корупцията няма за цел възмездие, а възстановяване на справедливостта в обществото. В случай, че в резултат на дейността на предложения нов, единен, антикорупционен орган бъдат установени данни за корупционни престъпления, същите ще бъдат разследвани от компетентните органи чрез способите и средствата на наказателния процес. В тесен смисъл на думата „възмездие“ остава в полето на наказателното право“, уточни Евгени Стоянов. \r\nПо отношение запазването на правата на гражданите, които са подали сигнал към Комисията за противодействие на корупцията, Евгени Стоянов посочи, че длъжностните служители няма да имат право да разпространяват информация, както и да опазват документите, които са стигнали до тях. „При неизпълнение на това задължение е предвидена висока глоба за служителя от 5 до 20 000 лева“, уточни  Стоянов.", "date": "2017.08.02", "title": "Заместник-министър Евгени Стоянов: Новият вариант на проекта за антикорупционния закон урежда процедура по установяване и отнемане на незаконно придобито имущество"}
{"url": "http://www.focus-news.net/news/2017/08/02/2422062/xinhua-stranite-ot-briks-se-obediniha-v-borbata-sreshtu-protektsionizma.html", "text": "Търговските министри на страните от БРИКС (Бразили, Русия, Индия, Китай и Южна Африка) са се разбрали да се противопоставят на протекционизма и да защитават многостранната търговска система, по време на ежегодната си среща в Шанхай, предаде Xinhua.\r\nВсички страни членки на организацията, са също и членове на Световната търговска организация (СТО) и играят огромна роля в управлението на световната икономика, според съобщение, публикувано след срещата.\r\nМинистрите са се споразумели да се противопоставят на протекционизма и са призовали другите страни да ги последват. Освен това те искат да стимулират все повече държави да се присъединят към СТО и са поискали, от търговската организация, да покаже по-голяма ангажираност към по-слабо развитите страни.\r\n„Защитата на многостранната търговска система и противостоенето срещу протекционизма, обслужва взаимните интереси на нововъзникващите и развиващите се икономики“, заяви Жонг Шан, Министърът на търговията на Китай.\r\nОсвен това министрите са се разбрали да си сътрудничат по въпроса за интелектуалното право и да уеднаквят законодателството си по този въпрос.\r\nСтраните от БРИКС смятат, че взаимните инвестиции са двигател, който може да тласка глобалната икономика и заетост напред. Изходящите инвестиции на страните възлизат на 197 милиарда долара, през 2016 г., но инвестициите между тях самите са само 6% от общата сума. \r\nПревод и редакция:", "date": "2017.08.02", "title": "Xinhua: Страните от БРИКС се обединиха в борбата срещу протекционизма"}
{"url": "http://www.focus-news.net/news/2017/08/02/2422055/mariana-petrova-bchk-varna-pri-popadane-na-martvo-valnenie-tryabva-da-se-pluva-usporedno-na-brega.html", "text": "Туристите трябва да слушат спасителите на плажа и да се съобразяват с указанията им.  Ако морето е опасно и флагът е предупреждаващ, да не се влиза навътре. Това каза за Радио „Фокус“ – Варна Мариана Петрова, специалист по водно спасяване към БЧК – Варна. Една от опасностите, които крие морето, е т.нар. мъртво вълнение. При попадане на мъртво вълнение е изключително важно да се запази спокойствие.\r\n„Мъртвото вълнение те тегли навътре, ако плуващите усетят такава тяга, трябва да излязат незабавно от морето. При попадане на мъртво вълнение трябва да се плува успоредно на брега“, посочи експертът. Мариана Петрова допълни, че ако плувецът е с по-големи възможности, може да се остави на течението, което не е навсякъде, и след като премине, да излезе от морето. „За по-слабите плувци е добре в такива моменти да не са толкова смели и да бъдат внимателни, за да не им се налага да се справят в подобна ситуация. Да се вслушват в указанията на спасителите, те затова са там – да пазят живота и здравето им“, каза още Мариана Петрова. Тя подчерта, че спасителят е много важна фигура на един плаж, но често туристите не се съобразяват с указанията му и влизат в морето при вълна и червен флаг. За да не се саморазправят с туристите, често спасителите търсят помощ от обхождащите двойки полицаи. „Туристите имат по-голям респект към полицията, отколкото към спасителя. Това означава, че трябва да се работи съвместно“, допълни експертът.\r\nМарияна ВАЛЕНТИНОВА", "date": "2017.08.02", "title": "Мариана Петрова, БЧК – Варна: При попадане на мъртво вълнение трябва да се плува успоредно на брега"}
{"url": "http://www.focus-news.net/news/2017/08/02/2421692/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": ". България обмисля да се обърне към руски предприятия за модернизирането на МиГ-29S и Су-25S, пише американското издание Jane's Defence Weekly, като посочва за причина за това намерение закъсняването на необходимите 1,5 млрд. лв. за закупуването на 8 нови изтребителя.\r\nИзданието цитира българския военен министър Красимир Каракачанов, който е заявил че вече е провел среща с представители на руската корпорация “РСК МиГ\" за ремонта на българските изтребители.\r\n*** Във вторник Турция и Катар започнаха съвместни военни учения с участието на повече от 250 турски военнослужещи и над 30 бронирани машини, пише вестник Hurriyet. \r\nТурските сухопътни сили участват в първата фаза на съвместните военни учения, като втората фаза ще включва военноморските сили на двете държави. \r\nДълго планираните учения са част от съвместното споразумение, целящо „засилване на отбранителните възможности на двете страни“ и „за поддържане стабилността в региона“.\r\nНа 7 юни турският парламент ратифицира закон, който позволява повече войски да бъдат разположени във военната база в Катар, част от подписаното през 2014 г. споразумение.  \r\n*** Министър-председателят на Япония Шиндзо Абе и американският президент Доналд Тръмп са постигнали съгласие да призоват Китай и Русия да окажат по-голям натиск на Северна Корея след последното изпитание на междуконтинентална балистична ракета, пише вестник The Asahi Shimbun. \r\nДвамата лидери в понеделник са провели телефонен разговор и са коментирали, че досегашните санкции на Съвета за сигурност са недостатъчни. \r\n„Япония и САЩ положиха усилия да разрешат въпроса със Северна Корея по мирен път, но Пхенян пречи на тези усилия. Международната общност, включително Китай и Русия, трябва да приеме този неоспорим факт сериозно и да увеличи натиска“, заяви Абе. \r\n„Аз съм напълно съгласен с президента Тръмп, че ние също трябва да предприемем нови стъпки. Ние трябва да продължим с конкретни мерки за засилване на системите и способностите за отбраната“, допълни японският премиер.\r\n*** В понеделник в личен неофициален разговор Джаред Къшнър, старши съветник в Белия дом, е заявил, че може би израелско-палестинският конфликт е неразрешим, пише вестник The Times of Israel. Освен това той е отбелязал, че администрацията на американския президент Доналд Тръмп не може да предложи никакъв „уникален“ подход за разрешаването на израелско-палестинския конфликт.  Дискусията е била записана от един от стажантите в Конгреса, след което е изтекла. \r\n„Какво предлагаме, което да е уникално?“, подчертава Къшнър, отговаряйки на въпрос за опитите на Белия дом да помогне за постигането на израелско-палестинско мирно споразумение.\r\n„Не знам... И може би няма решение, но това е една от задачите, върху които държавният глава ни помоли да се концентрираме. Така че ние ще се опитаме да се фокусираме върху това и да стигнем до правилното заключение в близко бъдеще“, допълни Къшнър.", "date": "2017.08.02", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/08/02/2422022/pretsizira-se-naredbata-za-voenniya-otchet-na-balgarski-grazhdani-i-tehnika-za-mirno-i-voenno-vreme.html", "text": "Правителството актуализира Наредбата за военния отчет на български граждани и техника за мирно и военно време. Това съобщиха от правителствената информационна служба. С текстовете се прецизират и допълват текстове с цел привеждане на Наредбата в съответствие със Закона за изменение и допълнение на Закона за резерва на въоръжените сили на Република България, обнародван в края на миналата година.\r\nУсъвършенстват се регламентите за подобряване ефективността на изпълнение на задачите от Централно военно окръжие (ЦВО) и военните окръжия по воденето на военния отчет на български граждани и техника за мирно и военно време. Текстовете в наредбата се привеждат в съответствие със променената структура на ЦВО и подчинените му военни окръжия. Дефинира се предназначението на автоматизираните и картотечните регистри, конкретизират се и се уточнява в кой регистър какви военноотчетни документи се изготвят и съхраняват, както и отговорностите на структурите по тяхното водене. С това ще се подобри воденето на военния отчет на българските граждани и техника от органите по водене на военния отчет.\r\nПрецизират се дейностите, които се извършват в ЦВО, военните окръжия и офисите за водене на военен отчет и се определят дейностите на военните формирования при вписването на военен отчет на резервистите. Регламентира се вписването на военен отчет на гражданите, завършили успешно военна подготовка или обучение във висшите военни училища за придобиване на квалификация „Офицер от резерва“. Урежда се също така вписването служебно на военен отчет на българските граждани, придобили гражданска специалност, необходима за военните формирования от въоръжените сили. Прави се и изменение на срока от 14 на 30 дни за вписване на военен отчет на освободените от военна служба и служителите с прекратени служебни или трудови правоотношения от структурите по чл. 50, ал. 2 от ЗОВСРБ.\r\nПодобряват се дейностите по воденето на военния отчет и административното обслужване на гражданите, извършвани във военните окръжия/отдели и офисите за военен отчет при вписване на запасните на военен отчет. Разширяват се структурите, предоставящи информация за освободените или лишените от българско гражданство, които следва да бъдат отписани от военен отчет. \r\nС наредбата се подобряват дейностите за ефективното водене на военния отчет на техниката, организирането и провеждането на прегледите за готовността за предоставяне на техника-резерв и техника-запас с мобилизационно назначение, както и отписването й от военен отчет.", "date": "2017.08.02", "title": "Прецизира се Наредбата за военния отчет на български граждани и техника за мирно и военно време"}
{"url": "http://www.focus-news.net/news/2017/08/02/2422024/blagoevgrad-pochti-200-svobodni-rabotni-mesta-sa-obyaveni-v-byuro-po-truda-sandanski.html", "text": "Почти 200 свободни работни места са обявени в „Бюро по труда“-Сандански. Това съобщиха за Радио „Фокус“ Пирин от „Бюро по труда“-Сандански. Две от местата са за специалисти с висше образование – учител по математика и учител по туризъм. 186 от свободните места са за кадри със средно или по-ниско образование. Голям брой места са обявени в сферата на шивашката промишленост. Търсят се 1 опаковач, 40 шивачи, 10 гладачи, 2-ма кроячи, 2-ма машинни оператори. Голямо е търсенето и в сферата на обслужването: 2-ма обслужващи бензиностанция, 1 сервитьор, 2-ма рецепционисти, 5 продавач-консултанти. Обявени са места и в хранително-вкусовата промишленост: 5 готвачи, 1 пекар помощно производство. Търсят се също така и 10 оператори за машини на СОМ, 4 машинни оператори за производство на пластмасови изделия, 2-ма дърводелци мебелисти, 8 специалисти по топлоизолация, 4-ма шофьори на лекотоварен автомобил, 3-ма заварчици, 35 работници на археологически разкопки, 1 оперативен счетоводител, 1 шофьор с категория В, 2-ма шофьори на товарен автомобил, 4-ма екструдеристи, 4-ма механици, двама мотокаристи, 1 монтажник дограма, 9 общи работници, 5 кофражисти и 5 арматуристи.\r\nНатали СТЕФАНОВА", "date": "2017.08.02", "title": "Благоевград: Почти 200 свободни работни места са обявени в „Бюро по труда“- Сандански"}
{"url": "http://www.focus-news.net/news/2017/08/02/2422063/afp-izbornata-komisiya-na-venetsuela-othvarli-obvineniyata-za-podpravyane-na-izborite-v-stranata.html", "text": "Изборната комисия на Венецуела определи като „безотговорни“, обвиненията, че е подправен броят на взелите участие в гласуването Конституционно събрание граждани, предаде AFP.\r\nПо-рано, от британската фирма, която предостави технологията за гласуването, заявиха, че бройката от 8,1 милиона гласоподаватели е „манипулирана“ и е по-висока от реалния брой с „поне един милион гласа“.\r\nПревод и редакция:", "date": "2017.08.02", "title": "AFP: Изборната комисия на Венецуела отхвърли обвиненията за подправяне на изборите в страната"}
{"url": "http://www.focus-news.net/news/2017/08/02/2422023/dobrich-srokat-za-zapisvane-na-klasiranite-detsa-za-detski-yasli-e-do-4-avgust.html", "text": "Срокът за записване на класираните деца за детски ясли е до 4 август. Това е посочено на сайта на общинската администрация, предаде кореспондентът на Радио „Фокус” – Варна. Електронната система, която Община град Добрич въведе за първи път за улеснение, бе отворена за регистрации и редакции до 25 юли. Родителите на всички деца, които са имали желание те да постъпят в детска ясла през месеците от септември до края на тази година, е трябвало да посочат в заявлението начален месец за класиране месец юли. Обявените свободните места в детските ясли в Добрич са съответно Детска ясла 1 „Здраве“ – 20, Детска ясла 2 „Радост“ – 10, Детска ясла 3 „Слънчево детство“ – 16, Детска ясла 4 „Щастливо детство“\" – 6, Детска ясла 5 „Пролет“ – 3, Детска ясла 6 „Първи юни“ - 7, Детска ясла 4 Филиал 1 (ДГ 26 – 3 и също толкова места в Детска ясла 4 Филиал 2 (ДГ 29). Общината информира, че класираните деца ще бъдат приети в яслите през есенно-зимния сезон на тази година по график на директора на всяка детска ясла. В последното класиране са регистрирани 11 заявления. На своя сайт Общината периодично публикува актуална информация за предстоящо класиране и свободни места в детските ясли. Освен това родителите могат да научат подробно всичко, свързано с дейността на учебните заведения – нормативни уредби, графици на дейност и класирания. Информацията е поместена в рубриката „Е-услуги“, подлинк „Прием в детските заведения“. \r\nЖулиета НИКОЛОВА", "date": "2017.08.02", "title": "Добрич: Срокът за записване на класираните деца за детски ясли е до 4 август"}
{"url": "http://www.focus-news.net/news/2017/08/02/2421695/tass-polsha-ochakva-ot-germaniya-izplashtaneto-na-reparatsii-ot-vtorata-svetovna-voyna.html", "text": "Министърът на отбраната на Полша Антоний Мачеревич заяви, че Германия е длъжна да плати на Полша военните репарации за нанесените поражения и извършените престъпления по време на Втората световна война, предаде ТАСС, позовавайки се на интервю на Марчевич за полска телевизия.\r\n„От правна гледна точка, без съмнение, Германия е длъжна да плати на Полша репарациите“, каза той.\r\n„Не е вярно, че Полша се е отказала от репарациите, които Германия ни дължи. Тази съветска колония, именувана „Полска народна република“, частично се е отказала от репарации, които са били свързани с територията на марионетъчната съветска държава ГДР.“, добави Марчевич и призна, че действително е имало отказ от репарации, но това „никога не е било закрепено от формално-правова гледна точка, а е било чисто политическо-публицистичен акт.“\r\nСпоред неговите думи, първите месеци на Варшавското въстание са „били геноцид“. „Това не е била борба с бунтовници, а убийства са се извършвали във всяка къща и всеки апартамент“, подчерта Марчевич.\r\n„Германия трябва да се опита да изкупи вината си, да изплати този страшен дълг, който те имат по отношение на полския народ. Това е единственото, което трябва да направят“, констатира полският министър.\r\nПревод и редакция:", "date": "2017.08.02", "title": "ТАСС: Полша очаква от Германия изплащането на репарации от Втората световна война"}
{"url": "http://www.focus-news.net/news/2017/08/02/2421697/sport-balgariya-se-izkachi-s-dve-mesta-v-svetovnata-ranglista-po-voleybol.html", "text": "Националният отбор на България по волейбол се изкачи с две места в световната ранглиста. Националите са на 14-о място с 68 точки, след 9-ото място на Световната лига, която прибави 30 точки към актива им. На първо място е Бразилия с 315 точки, на второ е САЩ с 275, а трети са Полша с 262.", "date": "2017.08.02", "title": "Спорт: България се изкачи с две места в световната ранглиста по Волейбол"}
{"url": "http://www.focus-news.net/news/2017/08/02/2421699/mevlyut-chavushoglu-izrael-deystva-razumno-za-razreshavaneto-na-krizata-okolo-hramoviya-halm.html", "text": "Министър председателят на Турция Мевлют Чавушоглу заяви, че Израел е действал „разумно“, като е премахнал детекторите за метал, поставени на входовете към джамията ал-Акса в Ерусалим, които предизвикаха няколко седмици на напрежение и сблъсъци между израелтяните и палестинците, предаде Hurryiet.\r\n„Най-накрая, Израел се вразуми. Нашата надежда е, че Израел ще възприеме подход, който взема предвид чувствителността на мюсюлманите относно Ерусалим и Харам ал-Шариф“, заяви той.\r\nОсвен това, Чавушоглу, призова мюсюлманите да покажат подкрепата си за палестинците, като признаят тяхната държава.\r\n„Нека да подкрепим милионите палестинци, които са принудени да живеят под израелска окупация или да бягат в чужбина, с действия, а не само с думи“, призова турският премиер на срещата на Съвета за ислямско сътрудничество в Истанбул.\r\n„Каним всички, които се изказаха за спирането на несправедливостта, да признаят Палестинската държава“, каза Чавушоглу.\r\nПревод и редакция:", "date": "2017.08.02", "title": "Мевлют Чавушоглу: Израел действа „разумно“ за разрешаването на кризата около Храмовия хълм"}
{"url": "http://www.focus-news.net/news/2017/08/02/2421698/sport-natsionalniyat-otbor-na-balgariya-po-basketbol-do-18-godini-pobedi-gruziya.html", "text": "Националният отбор на България по баскетбол до 18 години победи Грузия с 83:62 на европейското първенство за юноши и запази шансовете си да се класира на четвъртфинал на първенството. Утре националите ще играят с Исландия и в случай на победа, почти сигурно ще продължат напред. В момента те имат актив от две победи и две загуби и се намират на четвърто място в групата си. На първо място е Хърватия с 4 победи, а втори са исландците с три победи и една загуба, трети е Беларус с равен актив с България.\r\nРешителния мач е днес (сряда 02.08) от 16:00 часа българско време.", "date": "2017.08.02", "title": "Спорт: Националният отбор на България по баскетбол до 18 години победи Грузия"}
{"url": "http://www.focus-news.net/news/2017/08/02/2421700/reuters-razmyanata-na-bezhantsi-na-siriysko-livanskata-granitsa-se-otlaga-za-vtori-den.html", "text": "Трансфера на хиляди сирийски бунтовници и бежанци от границата между Ливан и Сирия в други райони, не се осъществи за втори ден подред, защото Бейрут е отказал да изпълни исканията на бойците, заяви ливански източник за Reuters.\r\nСлужител на Силите за сигурност на Ливан е казал, че исканията са включвали пускането на затворници, които са задържани в затвори в Ливан, а също е поискан безопасен проход от страната за някои хора, които са искани от Ливанските власти, включително бойци, които се укриват в някои бежански лагери.\r\nСъщият източник е споделил, че следващите часове ще са „решителни“ за развитието на ситуацията.\r\nПревод и редакция:", "date": "2017.08.02", "title": "Reuters: Размяната на бежанци на сирийско-ливанската граница се отлага за втори ден"}
{"url": "http://www.focus-news.net/news/2017/08/02/2421694/prezidentat-na-irak-referendumat-v-kyurdistan-ne-oznachava-nezavisimost.html", "text": "Президентът на Ирак Фуад Масум заяви, че планирания референдум, в който се предлага Кюрдистан да се отдели от Ирак не е равнозначен на „декларариране на независимост“, предаде турската Anadolu Agency.\r\nКюрдското регионално правителство планира да проведе референдум за това, дали регионът трябва официално да поиска независимост от централната власт в Багдад.\r\nСпоред съобщение, публикувано от офиса на президента, Масум се е срещнал с няколко чужди дипломати в своя дворец в Багдад, за да отпразнуват освобождението на Мосул от Ислямска държава.\r\nНа тези срещи са било обсъждано едностранното решение на кюрдските власти да проведе референдума, което доведе до повишаване на напрежението между Багдад и Ербил, административната столица на Кюрдската автономия.\r\n„Провеждането на референдум не означава, само по себе си, обявяване на независимост“, заяви Масум.\r\nОсвен това, той призова Багдад и Ербил, да разрешат различията си чрез диалог.\r\n„Централното правителство на Ирак и Кюрдския регион трябва да потърсят в конституцията някакъв вариант за средно положение“, заяви Масум, отбелязвайки, че точка 140 от конституцията е предназначена специално за „териториални спорове“.\r\nНа 26 юли, премиерът на Ирак Хайдер ал Абади заяви, че предстоящият референдум представлява нарушение на конституцията на Ирак и следователно, резултатите от референдума, няма да бъдат признати.\r\nПревод и редакция:", "date": "2017.08.02", "title": "Президентът на Ирак: Референдумът в Кюрдистан не означава независимост"}
{"url": "http://www.focus-news.net/news/2017/08/02/2421696/sport-livarpul-pobedi-bayern-s-30-i-shte-igrae-na-finala-na-audi-kap.html", "text": "Отборът на Ливърпул победи Байерн (Мюнхен) с 3:0 на „Алианц Арена“ и ще играе на финал на традиционния приятелски турнир „Ауди къп“, който се провежда всяка година в Мюнхен. Головете за Ливърпул отбелязаха Садио Мане, новото попълнение Мохамед Салах и Даниел Стъридж.\r\nЛивърпул ще играе на финала днес (02.08) с Атлетико (Мадрид), който победи Наполи с 2:1.", "date": "2017.08.02", "title": "Спорт: Ливърпул победи Байерн с 3:0 и ще играе на финала на „Ауди къп“"}
{"url": "http://www.focus-news.net/news/2017/08/02/2421701/the-hill-senatat-na-sasht-potvardi-naznachavaneto-na-noviya-direktor-na-fbr.html", "text": "Сенатът на САЩ потвърди избора на президента Доналд Тръмп, Кристофър Рей, за нов директор на Бюрото за федерално разследване (ФБР), с голямо мнозинство, предаде The Hill.\r\nРезултатът от гласуването в Сената е 92-5 в полза на номинацията на Рей. Срещу предложението гласуваха няколко сенатори от Демократическата партия, сред които, Елизабет Уорън, Кирстен Гилибранд и др.\r\nПо-голямата част от Демократите бяха доволни от номинацията на Тръмп и от партията заявиха, че те вярват, че Кристофър Рей ще бъде независим от президента и ще предотврати евентуални опити за политизиране на институцията.\r\n„Много е важно да имаме силен директор на ФБР. Не трябва да има манипулации.“, заяви сенаторът от Демократите Диан Файнщайн преди гласуването.\r\nПревод и редакция:", "date": "2017.08.02", "title": "The Hill: Сенатът на САЩ потвърди назначаването на новия директор на ФБР"}
{"url": "http://www.focus-news.net/news/2017/08/02/2421707/izvestiya-v-rusiya-shte-bade-vavedena-natsionalna-sistema-za-filtratsiya-na-internet.html", "text": "До 2020 година в Русия ще се появи Национална система за филтрация на интернет трафика(НаСФИТ). Тя трябва да защитава децата от негативно и опасно съдържание. Ръководителят на „Лигата за безопасен интернет“(ЛБИ), Денис Давидов, разказа на руското издание „Известия“, че непълнолетните потребители на мрежата, ще могат да посещават само проверени страници от „белият списък“.\r\nСъздаването на НаСФИТ, за използването на информационни ресурси от деца, е предвидено от държавната програма „Цифрова икономика“, която утвърди, на 31 юли, Министър председателят на Русия Дмитрий Медведев. Според текста на документа, до края на първото тримесечие на 2019 г., трябва да бъде разработена архитектурата и прототипа на НаСФИТ и да бъдат определени необходимите ресурси за разработването ѝ. До края на първото тримесечие на 2020 г., системата трябва да бъде въведена в експлоатация.\r\nОсновните лобисти за създаването на такава система, през последните пет години, са ЛБИ и сенатор Елена Мизулина. Те са участвали в разработката на закона за „Защита на децата от информация, причиняваща вреда на тяхното здраве и развитие“(Известен и като закон „За черните списъци“). През 2012 г., в руския интернет се появи единен регистър на забранената информация, с неговото въвеждане се занимава „Роскомнадзор“.\r\nДенис Давидов разказа за „Известия“, че в момента се обсъждат два варианта за реализацията на НаСФИТ. Първият – филтрация на трафика само за образователни учреждения. Вторият – филтрация за всички ползватели на интернет в Русия. Гражданите ще могат свободно да посещават страниците от „белия списък“, а за да получат достъп до нефилтрирано съдържание, ще тря\tбва да напишат заявление до интернет-доставчика си.\r\nПревод и редакция:", "date": "2017.08.02", "title": "„Известия“: В Русия ще бъде въведена национална система за филтрация на интернет"}
{"url": "http://www.focus-news.net/news/2017/08/02/2421693/predstoyashti-sabitiya-v-stranata-za-2-avgust-agentsiya-fokus.html", "text": "От 10.30 часа в залата на седмия етаж в МОН ще се проведе пресконференция с участието на министъра на образованието и науката Красимир Вълчев и екипа му. Темата са подготвените промени в наредби на МОН.\r\n***\r\nВ 11.00 часа  зам.-кметът Ирина Савина ще провери изпълнението на ремонтните работи в 48 детска градина в район „Сердика“, ул. „Марин Христов“ 5.\r\n***\r\nОт 12.00 часа ще се проведе заседание на Министерски съвет. \r\n***\r\nВ 12.00 часа пред Министерството на земеделието, храните и горите ще бъде открито петото издание на Фермерския фестивал „От нашата ферма – с любов за вас!”. \r\n***\r\nВ 19.00 часа в Борисовата градина ще се проведе концерт от цикъла „Остров на музиката”.\r\n***\r\nВ 10.00 часа на обновения площад „Жени Патева” ще се проведе събитие за въвеждане в експлоатация на два обекта.\r\n***\r\nВ парка на квартала ще бъде открит четвъртият сезон на кино фестивала с филма „Код: Лондон”.\r\n***\r\nВ 11.00 часа в читалище „Надежда” ще се проведе творческо ателие „Красотата на българския фолклор” с ръководител Райчо Димитров, хореограф.\r\n***\r\nВ парк „Дружба” ще се проведе публична лекция под надслов „Кърмачески пикник”.\r\n***\r\nВ 11.00 часа в двора на МБАЛ „Христо Ботев” ще бъде отслужен водосвет от митрополит Григорий и ще бъде положен основният камък на новостроящ се храм, който ще носи името на Св. Пантелеймон. \r\n***\r\nВ 10.00 часа в двора на Дневния център за социална рехабилитация ще се проведе тематична среща по повод Световната седмица на кърменето.\r\n***\r\nОт 15.00 часа в Зала 6 на Община Кзанлък ще се състои пресконференция по повод започналите археологически разкопки в района на средновековната крепост „ Бузово кале“ край Бузовград. Доц. Деян Рабовянов, ръководител на екипа на разкопките ще разкаже за етапите в разкопките, очаквания и резултати. \r\n***\r\nОт 11.00 часа пред паметника на Тодор Александров в градската градина ще бъде отбелязана годишнината от избухването на Илинденско-Преображенското въстание.\r\n***\r\nОкръжният съд ще заседава поделото срещу 14 обвиняеми за разпространение идеите на ИДИЛ.\r\n***\r\nВ 09.30 часа Районният съд ще заседава по делото срещу Николай Г.\r\n***\r\nОт 10:30 часа в район „Южен” в кметът Иван Тотев ще открие нов общински паркинг на ул. „Димитър Талев”.\r\n***\r\nВ 21.30 часа на стадион „Лудогорец арена” ще се проведе футболен мач между отборите на ПФК „Лудогорец”  и ФК „Апоел (Беер Шева)”.\r\n***\r\nВ 10.00 часа в Средновековния град Червен Регионалният исторически музей организира пресконференция за важните открития на археологически сезон 2017.\r\n***\r\nВ храм „Св. вмчк Георги” с Вечерня ще бъдат посрещнати светите мощи на свети великомъченик Пантелеймон. \r\n***\r\nВ амфитеатър „Арена” край пристанище Марина Диневи ще се проведе 40-то издание на MAXFIGHT.\r\n***\r\nВ 10.00 часа в Детския отдел на библиотека „Родина” 2017 ще се проведат групови игри за запознаване и общуване, мултимедийна презентация и викторина. Куклен театър „Сияние” ще изнесе представление.\r\n***\r\nВ 19.30 часа ще започне традиционния празник на селото.\r\n***\r\nВ 18.00 часа на площад „Свобода” ще започне концерт по повод 114-тата годишнина от Илинденско-Преображенското въстание.\r\n***\r\nАнсамблите от Армения, Черна гора и Йордания ще изнесат концерт, част от 23-тото издание на Международния фолклорен фестивал.\r\n*** \r\nОт 14.00 часа в зала 203 на общината ще се проведе заседание на оценителната комисия по представените два варианта на предпроектни обемно-пространствени проучвания за част от пешеходната зона на града.\r\n***\r\n19.00 часа на площад „Тончо Жечев” ще се проведе традиционният събор „На вечерник в Дивдядово”.\r\n***\r\nВ 11.00 часа в залата на БЧК читалище „Умение 2003” организира конференция на тема „Подобряване на взаимодействието между гражданското общество  и институциите за преодоляване на ранното напускане на училище, вследствие на ранното семейно съжителство и ранно раждане”.", "date": "2017.08.02", "title": "Предстоящи събития в страната за 2 август (Агенция „Фокус”)"}
{"url": "http://www.focus-news.net/news/2017/08/02/2421705/hurryiet-iznosat-na-turtsiya-s-nay-visoki-niva-na-rastezh-za-poslednite-shest-godini.html", "text": "Износът на Турция се е увеличил с 31% за годината и е достигнал 11.5 милиарда за юли – най-високите нива на растеж за последните шест години, обяви Турската асоциация на износителите (ТАИ), пише Hurryiet.\r\nОт ТАИ пуснаха съобщение, в което оценяват увеличението на износа за последната година на 7,5%. Общата сума на износа за годината от миналия юли насам е 150 милиарда долара.\r\nМехмет Бююкекши, председателят на ТАИ, каза, че от началото на годината, за седем месеца, износът възлиза на 89 милиарда долара, което е с 10,7% повече от същия период на миналата година.\r\nИзносът на страната за Германия се е увеличил с 28% за същия период. Износът за Русия се е увеличил с 95,7%, за ЕС – 29,1%.\r\nПревод и редакция:", "date": "2017.08.02", "title": "Hurryiet: Износът на Турция с най-високи нива на растеж за последните шест години"}
{"url": "http://www.focus-news.net/news/2017/08/02/2421703/ba.html", "text": "\"Нова ТВ\" (Македония): Българският премиер Бойко Борисов посрещнат в Скопие с високи почести\r\nПремиерът Бойко Борисов, заедно с Българската държавна делегация пристигна в правителството на Македония, където заедно с премиера Зора Заев ще подпише Договора за добросъседство между двете държави, предаде македонската медия \"НОВА Телевизия\".\r\nПред правителството българският премиер бе посрещнат с висши военни почести, от неговия колега Зоран Заев, както и от министрите в кабинета му. Съвсем скоро се очаква и подписване на договора между двете страни, който договориха преговарящите екипи, ръководени от министрите на външните работи Никола Димитров и Екатерина Захариева. След като бъде подписан договор за добросъседство, сред министрите ще бъдат подписани и отделни меморандуми за сътрудничество.\r\nЗаедно с българската делегация в Скопие от България пристигнаха над 60 журналистически екипи, които следят посещението и подписването на Договора.\r\n***\r\n\"МКД\" (Македония) Българският премиер Бойко Борисов е посрещнат с всички почести в македонското правителство\r\nНа червен килим, с всички държавни и военни почести българския премиер Бойко Борисов и водената от него правителствена делегация бяха посрещнати пред правителството на Република Македония, предаде македонската медия \"МКД\".\r\nБорисов бе приветстван от премиера Зоран Заев и от министрите в македонското правителството. След изпълнението на българския и македонската химн, последваха доклади на командващия почетната военна гвардейска единица, поздрав на знамето на Македония, както и обиколка на почетната военна гвардейска единица.\r\nСлед церемонията, премиерите Заев и Борисов ще проведат лична среща, а след това и среща на двете делегации.\r\nСпециална церемония е обявена за подписването на Договора за приятелство, добросъседство и сътрудничество между Република Македония и Република България в 13.35 часа (14:35 българско време ). В рамките на церемонията ще бъдат подписани и меморандуми за сътрудничество в различни области.\r\nПрограмата на посещението на правителствената делегация на България продължава работни двустранни срещи на отделните министри на двете делегации, а за днес са планирани и срещи на българската делегация с президента на Македония Георге Иванов, както и с председателя на парламента Талат Джафери.\r\n***\r\n\"Макфакс\" (Македония): Нечувано отразяване на посещението на Бойко Борисов в Македония: присъстват 100 журналистически екипа от България\r\nНечувано е медийно покритие на посещението на българския министър-председател Бойко Борисов в Македония, коментира македонската медия \"Макфакс\", която сочи, че на място в Скопие присъстват 100 журналистически екипа от България.\r\nБронирани машини, голям брой полицаи и хеликоптери са разположени около сградата на правителството в Скопие заради посещението на българския премиер Бойко Борисов в страната. Околните улици правителството са затворени и е забранен входът за превозни средства и хора.\r\nМедията коментира, че на събитието присъстват около 100 български журналистически екипа, дошли със самолети и автомобили. Това засега е най-голямата посещаемост на чуждестранни журналисти в страната. \"Никога досега, за нито един чуждестранен представител в държавата, не е имало такова медийно отразяване\", сочи \"Макфакс\".\r\n***\r\n„Плюс Инфо“ (Македония): Българската правителствена делегация пристигна пред сградата на македонското правителство в Скопие\r\nБългарската официална правителствена делегация начело с министър-председателя Бойко Борисов пристигна пред сградата на македонското правителство в Скопие, където бе посрещната от министър-председателя Зоран Заев, министрите от македонското правителство и от почетна гвардия. Изпълнени са химните на двете държави, предаде македонската медия „Плюс Инфо“.\r\nПо-късно днес , министър-председателите Зоран Заев и Бойко Борисов трябва да подпишат и Договора за приятелство, добросъседство и сътрудничество между двете държави.\r\n***\r\n„А1ON“ (Македония): Цяло Скопие е отцепено заради посещението на Бойко Борисов\r\nЦяло Скопие е блокирано заради двудневното посещение на българския министър-председател Бойко Борисов и държавната делегация на България, предаде македонската медия „А1ON“.\r\nБлокирани са кръстовищата, забележимо е засилено присъствие на полицията и специалните части. Достъпът на журналисти до сградата на правителството е затруднен. Те трябва да обикалят с километри, за да достигнат там.\r\nМеждувременно над македонската столица постоянно летят хеликоптери.\r\n***\r\n\"Blic\" (Сърбия) На протест в Скопие македонците казаха, че не искат добросъседски отношения с България\r\nНа протест в Скопие македонците казаха, че не искат добросъседски отношения с България, пише белградският \"Blic\". \r\nВ съобщението се казва, че група граждани, организирани от дружество \"Блаже Коневски\" са започнали протеста си пред Министерството на външните работи и са стигнали до сградата на правителството.\r\nСпоред \"Blic\" по този начин македонските интелектуалци са изразили несъгласието си с пробългарската политика на премиера Заев, който предстои да подпише първия договор за добросъседство и приятелство с българския си колега Бойко Борисов.\r\nИзданието уточнява, че договорът съдържа 14 члена и предвижда създаването на двустранна комисия, която да контролира неговото спазване.\r\n***\r\nDeutsche Welle (Македония): Исторически ден в отношенията между Скопие и София\r\nМинистър-председателите на Македония и на България Зоран Заев и Бойко Борисов ще подпишат договор за приятелство, добросъседство и сътрудничество между страните си. Правителството на СДСМ вижда в това възможност за европейски перспективи, а опозицията - капитулантско споразумение, предаде Deutsche Welle в македонската си редакция.\r\nС най-високи държавни и военни почести днес по обяд пред правителството на Македония ще бъде посрещнат премиера Бойко Борисов и членовете на държавна делегация на България. От вчера улицата пред сградата на правителството е затворена за движение. С изпълнение на държавните химни на двете страни, с поздрав на знамето на Република Македония и с обиколка на почетната военна гвардейска единица, ще започне историческата среща на двамата премиери, които днес в 13:35 часа на специална церемония ще подпишат Договора за приятелство , добросъседство и сътрудничество между Македония и България. \r\nДоговорът ще бъде подписан на официалните езици на договарящите се страни , като и двата текста имат еднаква сила. В договора ще стоят подписите на премиерите Заев и Борисов, а след подписването му те ще дадат изявления пред медиите в тържествената зала на правителството на Македония.\r\n***\r\nАлън Дънкан: Договорът за добросъседство между България и Македония е стъпка в правилната посока\r\nВъв вторник британският министър по европейските въпроси Алън Дънкан приветства подписването на Договора за добросъседство между България и Македония, описвайки го като стъпква в правилната посока, предава МЕТА (Македония). \r\n„При скорошното си посещение в България и Македония аз видях силен ангажимент за подобряването на отношенията между двете държави. Приветствам подписването на Договора за добросъседство, приятелство и сътрудничество като стъпка в правилната посока. Добрите съседски отношения между София и Скопие са ключови за гарантирането на стабилността в региона“, подчерта британският министър. \r\nТой изрази надежда, че парламентите на двете страни ще ратифицират споразумението и в бъдеще ще се възползват от възможностите за напредък, които то предоставя. \r\n***\r\nМВнР на Франция: Париж приветства подписването на Договора за добросъседство между Македония и България\r\nФранция приветства подписания на 1 август Договор за добросъседство, приятелство и сътрудничество между Бивша югославска република Македония и България, се съобщава на сайта на френското Министерство на външните работи. \r\nПариж се надява, че този договор ще позволи на Скопие и София да засилят диалога помежду си и сътрудничеството в сферата на политиката, икономиката и културата. \r\nФранция потвърждава, че добрите съседски отношения и регионалното сътрудничество са ключови за процеса на европейска интеграция. \r\nС този договор двете страни допринасят за просперитета и стабилността в региона и помагат за установяването на климат, който е благоприятен за разрешаването на двустранните спорове и преодоляването на наследените от миналото проблеми. \r\n***\r\nЗигмар Габриел: България и Македония изпратиха важен сигнал за успешно регионално сътрудничество на Балканите\r\nГермания приветства Договора за добросъседство, приятелство и сътрудничество между Македония и България, който Зоран Заев и Бойко Борисов подписаха във вторник в Скопие, предава „А1 Оn“ (Македония). \r\n„България и Бивша югославска република Македония днес подписаха исторически Договор за добросъседство в Скопие“, подчерта министърът на външните работи на Германия Зигмар Габриел. „Така двете държави изпратиха важен сигнал за успешно двустранно, но и регионално сътрудничество на Балканите и за бъдещата евроатлантическа интеграция на БЮРМ“, отбеляза германският министър.\r\nТой подчерта също така, че договорът се подписва по-малко от два месеца след встъпването в длъжност на новото македонско правителство. \r\n„Убеден съм, че новият кабинет в Скопие ще продължи да води такова конструктивно сътрудничество с всички съседни държави“, допълни Габриел.", "date": "2017.08.02", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/08/02/2421702/the-times-of-israel-mahmud-abas-i-hamas-sa-proveli-razgovori-za-pomirenie-v-ramala.html", "text": "Президентът на Палестинската Автономия(ПА) Махмуд Абас е провел среща с делегация на противниците си от „Хамас“ в Рамала, за да се търсят пътища за евентуално помирение между враждуващите палестински фракции, предаде The Times of Israel.\r\nСрещата е проведена в щаб-квартирата на ПА в Рамала, на нея са обсъждани възможностите за връщане на контрола  на автономията над Газа и снемането на санкциите, които ПА наложи над „Хамас“. Инициатор на преговорите е Абас.\r\nДелегацията на Автономията е била оглавена от бившия Министър на образованието на Палестина Насър ал Дин ал Шаер, а от страна на „Хамас“ са присъствали няколко депутати от парламента в Ивицата Газа.\r\nСпоред източници, запознати с преговорите, страните са „разглеждали цялостната ситуация и са търсели начини за постигане на единство и слагане на край на разделението“.\r\nХамас завзе контрола над Газа от Палестинската Автономия чрез кървав преврат през 2007 г. Дългогодишните опити за помирение не дадоха резултат до този момент.\r\nПревод и редакция:", "date": "2017.08.02", "title": "The Times of Israel: Махмуд Абас и „Хамас“ са провели разговори за помирение в Рамала"}
{"url": "http://www.focus-news.net/news/2017/08/02/2421709/pravda-zashto-na-kitay-e-nuzhna-eksteritorialna-voenna-bazai.html", "text": "Във Източноафриканската република Джибути се проведе церемония по откриването на първата военна база на Китай, извън пределите на страната. По-рано от Пекин съобщиха, че екстериториалната база ще бъде използвана за организацията на мироопазващи мисии в Източна Африка, както и за по-ефективното оказване на хуманитарна помощ в района, пише руското издание „Правда“.\r\nСамата церемония по откриването на базата, съвпадна с празнуването на 90-ия юбилей на Китайската национално-освободителна армия(КНА). По данни от китайските медии, в церемонията по откриването на базата за материално-техническо осигуряване, са взели участие части от почетната гвардия на Китайските въоръжени сили. Очаква се КНА да провежда учения на базата. Персоналът на съоръжението ще наброява до 2000 души. \r\nКакво ще се промени, с откриването на екстериториална база на Китай, в региона и на световната сцена, като цяло, имайки предвид, че Китай, през цялата си история е следвал по-сдържана позиция и не е от шумните страни на международната арена? Няма ли това да създаде допълнително напрежение за съседните страни, като ОАЕ, Саудитска Арабия и Катар? Няма ли да доведе до надпревара за въоръжаване и усилване на военното присъствие на други държави в региона?\r\nТези въпроси, „Правда“ зададе на професора по политически науки и заместник-ръководител на Центъра за социални и икономически изследвания на Китай към Института за Далекоизточни изследвания на Руската академия на науките, Павел Каменов.\r\n„Правда“: Винаги сме смятали, че китайците не са агресори и не са способни на войнствена риторика, а това ето, че беше проведен доста голям военен парад и прозвучаха доста резки заявления на Си Дзинпин. Беше открита и първата, за цялата история на Китай, екстериториална военна база на Китай в Джибути. Как да си обясним това?\r\nП.К.: На това има просто обяснение. Китай – това е растяща с високи темпове, икономически развита държава. Темповете на техния икономически растеж са 6,5-7% на година. Това е по-високо от средните темпове за света. Китай развива и сътрудничество, в това число и икономическо, с десетки страни по света. Активно реализира своята концепция за „един пояс - един път“ и затова те смятат, че имат право на защита на своите икономически интереси зад граница. Там където има големи пари, трябва да се мисли за сигурност: това е необходимост.\r\n„Правда“: Ситуацията се променя? Т.е. това означава, че и във военно отношение Китай ще стане доста по-активен?\r\nП.К.: Те се чувстват уверени. Просто сега те по-смело провеждат тази политика, която считат за правилна. Китай винаги се е отличавал с неагресивната си риторика, това е истина, но разликата е в това, че сега Китай излезе извън пределите на националните си граници, неговата икономика излезе извън тези граници. Затова се появи и нуждата да се осигури сигурността, например, на морския транзит и комуникация, както и на интересите на страната в отделните части на света. В това отношение тече естествен и закономерен процес.\r\n„Правда“: Базата е построена недалеч от Саудитска Арабия, ОАЕ и Катар. Защо е избран именно този район? Какви задачи си поставя Китай?\r\nП.К.: За тях е интересен Индийският океан. Точно там на Китай са нужни опорни точки за военноморските и военновъздушните им сили. Тази задача в момента е приоритетна за Китай, тя се явява жизнено важна, защото им е нужно безопасно да пренасят петрол и осигуряването на безопасен път за внос на „черното злато“ от Северна Африка и Близкия Изток. В Джибути, техни съседи ще бъдат американските военни, които също имат база там.\r\n„Правда“: Значи и тук се сблъскват интересите на Китай и Америка? Или в отношение на сигурността, напротив, между тях ще има сътрудничество? Не се ли предвиждат коалиционни мероприятия с Русия в региона?\r\nП.К.: Китай разширява сферата на своето влияние, сферата на действие на неговите въоръжени сили. Това е очевидно. В Южнокитайско море, между Китай и САЩ има конфликт. Затова те ще действат на същия принцип и в другите региони, където се сблъскват интересите им. Аз лично съм уверен, че Китай, както и преди, не се стреми да разпалва войни, а само желае да си осигури стабилност и защита. Относно коалиционните мероприятия с Русия, в борбата с Ислямска държава в региона, досега няма официални  съобщения. Ако разгледаме обстановката там, то засега няма явни признаци това да се случи.\r\nПревод и редакция:", "date": "2017.08.02", "title": "„Правда“: Защо на Китай е нужна екстериториална военна база?"}
{"url": "http://www.focus-news.net/news/2017/08/02/2421710/vedomosti-ruskite-turisti-sa-navodnili-turtsiya.html", "text": "От януари до юли 2017 г., летището в Анталия е приело над два милиона руснаци, според данни на аеропорта. Освен това, туристическият поток през юли е станал най-големия за последните четири години. Само за този месец на курортите около Анталия са пристигнали 684 415 души, което е повече, отколкото в докризисния юли 2014 г., пише руското издание „Ведомости“.\r\nРуснаците, както и по-рано, предпочитат курортите около Анталия. Според статистика техният дял за изтеклите седем месеца е 38,5%, което е няколко пъти повече от немците (15,9%) и украинците(8,1%). Общият брой на туристите кацнали в Анталия за януари-юли е 5,2 милиона души.\r\nПревод и редакция:", "date": "2017.08.02", "title": "„Ведомости“: Руските туристи са наводнили Турция"}
{"url": "http://www.focus-news.net/news/2017/08/02/2421708/reuters-bivshiyat-prezident-na-braziliya-luis-inasio-lula-da-silva-s-shesto-delo-za-koruptsiya.html", "text": "Бившият президент на Бразилия Луис Инасио Лула да Силва, който вече беше осъден по обвинение за корупция, ще е обект на ново дело, по което е обвинен в мащабна политическа схема за обратно изкупуване, която прати най-голямата икономика в Латинска Америка в политически хаос, предаде Reuters, позовавайки се на източници от бразилския съд.\r\nФедералният съдия е споделил, че Лула ще бъде съден за приемането на 320 хиляди долара за ремонт на дом в провинцията, в замяна на политически услуги.\r\nПревод и редакция:", "date": "2017.08.02", "title": "Reuters: Бившият президент на Бразилия Луис Инасио Лула да Силва с шесто дело за корупция"}
{"url": "http://www.focus-news.net/news/2017/08/02/2421704/govoritelyat-na-erdogan-turtsiya-stana-zhertven-agnets-za-provala-na-sasht-v-siriya.html", "text": "Говорителят на президента на Турция Реджеп Таийп Ердоган, Ибрахим Калън, отправи критики към изказванията на Брет МакГърк, който е представител на САЩ за коалицията срещу Ислямска държава, в които той свърза Турция с терористични групировки в Северозападна Сирия, предаде Hurryiet.\r\n“Когато се провалиш в Сирия, търсиш жертвен агнец“, заяви Калън в телевизионно интервю.\r\n„Когато ситуацията в Сирия се развива лошо, Турция излиза на преден план“, припомни говорителят, имайки предвид множеството публикации в Западните медии, които обвиняват Турция, че е способствала придвижването на чуждестранни бойци през територията си, че е купувала петрол от Ислямска държава и че се е занимавала с лечение на терористи на своя територия.\r\n„Не могат да докажат нито едно от обвиненията“, каза Калън.\r\nОсвен това той подчерта важността на споделянето на разузнавателни данни относно движението на терористи, отбелязвайки, че има придвижване на такива от много страни, включително Европейския съюз, Русия, Саудитска Арабия и Тунис. Във времената, когато Анкара е имала добро взаимодействие с останалите страни е било възможно да бъде спрян потока от джихадисти, преминаващ през границата.\r\nПо време на свое изказване на конференция на Института за близкоизточна политика във Вашингтон, МакГърк, е казал, че град Идлиб се е превърнал в „зона на сигурност за терористите от „Ал Кайда“ на турската граница.“\r\nКалън отхвърля тези обвинения казвайки, че „терористичната структура в Идлиб не може да бъде свързвана с Турция.“\r\n„Защо? Защото ние не контролираме Идлиб. Там има американци и части на YPG. Има американци и войски на сирийския режим“, добави говорителят на Ердоган.\r\nКалън поясни, че преди няколко години е имало бежански коридор, който е бил отворен заради войната и турските институции, като Турския червен полумесец, неправителствени организации и Агенцията на Министър председателя за помощ за катастрофи са били замесени в усилията да бъде доставена хуманитарна помощ за Идлиб.\r\n„След евакуацията на Алепо имаше бум на населението в Идлиб“, каза говорителят, отбелязвайки също, че около 1,5-2 милиона души в момента живеят в района и някои от сирийските граждани пътуват до Турция от време на време, но те са обект на усилен контрол.\r\nКалън описа изказванията на МакГърк като „злонамерен“ опит да бъде представена Анкара като отговорник за инцидент, който, според него, няма нищо общо с Турция.\r\nНа 30 юли, Говорителят на турското Министерство на външните работи Хюсеин Мюфтюоглу също разкритикува „провокативното“ изказване на МакГърк.\r\n„Нашата реакция на заявлението на Брет МакГърк, в което той свърза Турция с присъствието на терористически организации в Идлиб, беше донесена до вниманието му. Ние протестирахме срещу неговите изказвания, които могат да бъдат характеризирани като провокативни.“, заяви Мюфтюоглу.\r\nТурция счита YPG, военното крило на „Партията Демократичен Съюз“ (PYD), за издънка на нелегалната „Работническа Партия на Кюрдистан“ (ПКК), която се признава за терористическа организация от САЩ и ЕС.\r\nАдминистрацията на САЩ директно дава оръжие на YPG, след директно нареждане на президента Доналд Тръмп и това разгневи съюзника на Съединените Щати - Турция\r\nПревод и редакция:", "date": "2017.08.02", "title": "Говорителят на Ердоган: Турция стана „жертвен агнец“ за провала на САЩ в Сирия"}
{"url": "http://www.focus-news.net/news/2017/08/02/2421716/los-angeles-daily-news-neizvesten-e-otkril-strelba-po-konsulstvoto-na-kitay-v-los-andzhelis.html", "text": "Неизвестен е открил стрелба по сградата на консулството на Китай в Лос Анджелис, Калифорния, след което се е самоубил, предаде Los Angeles Daily News.\r\nНападателят, който е бил на около 60 години, е стрелял през прозореца на своя автомобил. Няма пострадали хора в резултат от инцидента.\r\nПревод и редакция:", "date": "2017.08.02", "title": "Los Angeles Daily News: Неизвестен е открил стрелба по консулството на Китай в Лос Анджелис"}
{"url": "http://www.focus-news.net/news/2017/08/02/2421714/the-guardian-donald-tramp-za-brekzit-golfa-i-zashto-ne-chuvame-poveche-za-velikobritaniya.html", "text": "Що се отнася до Великобритания, Президентът на САЩ Доналд Тръмп, явно е в ситуация „той просто не е толкова навътре в нещата“, освен ако не се отнася до голф, пише британският ежедневник The Guardian.\r\nТръмп не изглеждаше изпълнен с възхищение, когато говореше за родината на покойната си майка в интервю за пресата, отчитайки, че „Вече не чуваме думата Британия“.\r\nАмериканските англофили са стереотипно омагьосани от Бийтълс, абатството Даунтън и кралското семейство, но президентът на САЩ е загрижен за последиците от евентуална независимост на Шотландия за откритото първенство по голф.\r\nПо време на интервюто, след дълго обсъждане на здравеопазването, заетостта и семейни въпроси, журналистът е попитал Тръмп, дали не може да даде повече детайли за търговските преговори с Великобритания, за да допълни „туита“ от сутринта.\r\nПрезидентът е отговорил: „Не, но мога да кажа, че ще имаме прекрасни взаимоотношения с Обединеното Кралство. Имам предвид… Вече не чуваме думата Великобритания. Много е интересно. Все едно я няма.“\r\nПревод и редакция:", "date": "2017.08.02", "title": "The Guardian:  Доналд Тръмп за Брекзит, голфа и защо не чуваме повече за Великобритания"}
{"url": "http://www.focus-news.net/news/2017/08/02/2421706/istoricheska-stapka-mezhdu-balgariya-i-makedoniya-obzor.html", "text": "Българският премиер Бойко Борисов и македонският му колега Зоран Заев подписаха Договор за приятелство, добросъседство и сътрудничество. Предстои договорът да бъде ратифициран от парламентите на двете държави. \r\nДвамата премиери определиха подписването като историческа стъпка, направена от двете държави заедно напред. \r\nПремиерът Бойко Борисов заяви, че България и Република Македония, без посредници и модератори, са стигнали до извода, че мирът и добросъседството са по-важни от всичко останало. „Неслучайно хората са казали, че  гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство“, добави той. „Терминът „обща история“ обединява и дава перспективи, а не разделя“, категоричен беше Борисов. По думите му подписването на документа дава тон за политическа стабилност и зрялост, носи също така послание за мир, дружба просперитет, за инвестиционен климат, както и перспективи младите хора да пътуват, но и да останат да живеят на Балканите.\r\nПремиерът Бойко Борисов поздрави колегата си Заев, външните министри и екипите, които работиха активно за подписването на Договора и на двата меморандума – за развитието на железопътните връзки между София и Скопие и за сътрудничество в областта на природния газ. Българският премиер изтъкна значението на Коридор номер 8 за свързаността на Балканите. Отбеляза и възможността Република Македония да взима газ от европейския газов хъб „Балкан“. \r\n„Балканите стоят на вниманието на ЕС“, добави министър-председателят Борисов. \r\nПремиерът на Република Македония Зоран Заев заяви, че двете държави са направили историческа стъпка „заедно напред за бъдещето“. По думите му, подписването на Договора показва, че там, където има политическа воля и желание за напредък, въпросите ще се решат. Заев заяви, че от днес България е още по-голям приятел на Македония. Той посочи, че подписаният документ е както общ успех за двете страни, така и допринася за политическата стабилизация на държавите в региона и дава перспективи на цяла Източна Европа. „Решихме да гледаме, че чашата е полупълна, а не полупразна. Това, което се съдържа в Договора, предполага изключителни перспективи, защото той е инструмент за сътрудничество“, добави още Заев.  \r\nЧрез Договора ще бъдат постигани цели като: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни. Той предвижда да бъде създадена междуправителствена комисия, която да тълкува обективно исторически събития, и в същото време задължава двете страни да не предприемат враждебния действия или териториални претенции една срещу друга. \r\nБългария и Македония ще си сътрудничат и по отношение на проучването на възможностите за развитие на нова директна връзка между газовите системи на двете страни. Срещи на премиера Бойко Борисов в Скопие:\r\nВ Скопие министър-председателят Борисов се срещна, освен с колегата си Зоран Заев, с председателя на парламента Талат Джафери и с президента Георге Иванов.\r\n*\r\nПри срещата си с председателя на македонския парламент Талат Джафери, премиерът Бойко Борисов заяви, че в България съществува широк политически консенсус относно подписването с Република Македония на Договора за приятелство, добросъседство и сътрудничество. По думите му недвусмислен израз на желанието за отваряне на нова страница в отношенията между двете държави е категоричната подкрепа на парламента, изразена в единодушно приетата от народните представители на 27 юли т. г. декларация. Той изрази очакване документът, който дава перспектива за сътрудничество, основано на европейските ценности, да бъде разгледан приоритетно и ратифициран от парламентите на двете страни. „След сключването на Договора очакваме конкретни стъпки за неговото прилагане, които нагледно да покажат както на гражданите на нашите две страни, така и на европейските ни партньори, наличието на воля за укрепване на отношенията ни на нова основа”, каза българският министър-председател като подчерта, че парламентът е трибуната, която може да предложи работещи решения. Министър-председателят посочи, че в Европа също приветстват подписването на Договора. \r\n„Критици има навсякъде. Но истината е, че ако направим Коридор номер 8, свързвайки с Дунавската стратегия, с Черноморската стратегия, ще отворим региона си навсякъде“, заяви още премиерът Борисов.\r\n*\r\nВреме е да се отворим още повече един към друг, да комуникираме и да се интегрираме, заяви президентът на Република Македония Георге Иванов по време на срещата си с министър-председателя Бойко Борисов. Иванов сподели, че се радва за подписването на Договора за приятелство, добросъседство и сътрудничество и добави, че това е нов етап в отношенията между двете държави. По думите му Балканите трябва да се европеизират, така че младите хора да живеят в по-добра обстановка. \r\n„Сега следва да потвърдим и на практика подписания Договор“, отбеляза от своя страна премиерът Бойко Борисов. По думите му двустранните отношения се нуждаят от повече прагматизъм и сключените днес документи са първи крачки в правилната посока, които ще донесат преки ползи на гражданите на България и на Република Македония. Българският министър-председател също акцентира върху европейската перспектива на държавите от Западните Балкани, което е един от приоритетите на предстоящото българско председателство на Съвета на ЕС.\r\nБорисов даде висока оценка на започналия активен политически диалог на правителствено ниво и изрази очакване той да бъде разширен както в парламентарното му измерение, така и със срещи на най-високо равнище. Министър-председателят предаде на Георгe Иванов поздрави и от българския президент.\r\n*\r\nМинистър-председателят Бойко Борисов проведе работна среща с председателя на ВМРО–ДПМНЕ Никола Груевски в централата на партията в Скопие. Като лидери на партии, които са членове на ЕНП, двамата се обединиха около разбирането, че единственият възможен път пред Република Македония и България е европейският.Реакции:\r\nЕвропейският съюз приветства подписването на Договора за добросъседство между България и Македония, заявиха върховният представител на блока по въпросите за външните работи и политикате за сигурност Федерика Могерини и еврокомисарят за съседската политика и преговорите за разширяване Йоханес Хан, предаде македонската медия МИА. \r\n„Това споразумение показва решимостта на двете страни да преодолеят двустранните проблеми и е вдъхновение за целия регион. То е положителна стъпка напред за добри съседски отношения и за увеличаването на перспективите за влизане в ЕС на Бившата югославска република Македония, което е в интерес на нейните граждани“, отбелязаха Могерини и Хан в съвместно изявление.\r\n*\r\nГермания приветства Договора за добросъседство, приятелство и сътрудничество между Македония и България, който Зоран Заев и Бойко Борисов подписаха във вторник в Скопие, предаде македонското издание „А1 Оn“. \r\n„България и Бивша югославска република Македония днес подписаха исторически Договор за добросъседство в Скопие“, подчерта министърът на външните работи на Германия Зигмар Габриел. „Така двете държави изпратиха важен сигнал за успешно двустранно, но и регионално сътрудничество на Балканите и за бъдещата евроатлантическа интеграция на БЮРМ“, отбеляза германският министър.\r\nТой подчерта също така, че договорът се подписва по-малко от два месеца след встъпването в длъжност на новото македонско правителство. \r\n„Убеден съм, че новият кабинет в Скопие ще продължи да води такова конструктивно сътрудничество с всички съседни държави“, допълни Габриел.\r\n*Британският министър по европейските въпроси Алън Дънкан приветства подписването на Договора за добросъседство между България и Македония, описвайки го като стъпква в правилната посока, предава македонското издание МЕТА. \r\n„При скорошното си посещение в България и Македония аз видях силен ангажимент за подобряването на отношенията между двете държави. Приветствам подписването на Договора за добросъседство, приятелство и сътрудничество като стъпка в правилната посока. Добрите съседски отношения между София и Скопие са ключови за гарантирането на стабилността в региона“, подчерта британският министър. \r\nТой изрази надежда, че парламентите на двете страни ще ратифицират споразумението и в бъдеще ще се възползват от възможностите за напредък, които то предоставя.\r\n*\r\nФранция приветства подписания на 1 август Договор за добросъседство, приятелство и сътрудничество между Бивша югославска република Македония и България, се съобщава на сайта на френското Министерство на външните работи. \r\nПариж се надява, че този договор ще позволи на Скопие и София да засилят диалога помежду си и сътрудничеството в сферата на политиката, икономиката и културата. \r\nФранция потвърждава, че добрите съседски отношения и регионалното сътрудничество са ключови за процеса на европейска интеграция. \r\nС този договор двете страни допринасят за просперитета и стабилността в региона и помагат за установяването на климат, който е благоприятен за разрешаването на двустранните спорове и преодоляването на наследените от миналото проблеми.", "date": "2017.08.02", "title": "Историческа стъпка между България и Македония (ОБЗОР)"}
{"url": "http://www.focus-news.net/news/2017/08/02/2421715/independent-privarzhenitsite-na-es-vav-velikobritaniya-sa-sabotirali-konservativnata-partiya.html", "text": "Привържениците на оставането в ЕС, във Великобритания са саботирали мнозинството на Консервативната партия в парламента, като са гласували за Лейбъристката партия, като „най-добрия залог“, за да спрат тежък вариант на Брекзит, според огромно изследване на общественото мнение, цитирано от Independent.\r\nВ изследването са участвало повече от 30 хиляди избиратели. Според него излизането от ЕС е бил основния мотив за гласуващите, въпреки че този въпрос не беше широко засегнат в предизборната кампания.\r\nСпоред анкетата партията на Джереми Корбин е спечелила много избиратели от други партии, които са сметнали, че това е най-европейският им избор.\r\nПовече от половината противници на Брекзит са гласували за Лейбъристите, много повече от тези за Консерваторите (около 25%) и либерал-демократите(15%)\r\nПревод и редакция:", "date": "2017.08.02", "title": "Independent: Привържениците на ЕС във Великобритания са саботирали Консервативната партия"}
{"url": "http://www.focus-news.net/news/2017/08/02/2421718/ria-novosti-trima-varhovni-sadii-na-venetsuela-sa-potarsili-pomosht-v-posolstvoto-na-chili.html", "text": "Още двама судии от Върховния съд на Венецуела, назначени от опозиционния парламент, са се укрили в посолството на Чили в столицата Каракас, съобщи РИА Новости, позовавайки се на информация от посланика на Чили за Венецуела Ералдо Муньос.\r\nПо-рано в посолството избяга съдия Еленис дела Вале Родригес.\r\n„Тази вечер още двама гости дойдоха в резиденцията на Чили в Каракас, търсейки защита – Беатрис Руис и Хосе Фернандо Нуньес. Те искат убежище“, написа Муньос в социалната мрежа Туитър.\r\nПревод и редакция:", "date": "2017.08.02", "title": "РИА Новости: Трима Върховни съдии на Венецуела са потърсили помощ в посолството на Чили"}
{"url": "http://www.focus-news.net/news/2017/08/02/2421713/the-peninsula-emirat-na-katar-e-provel-telefonen-razgovor-s-rumen-radev.html", "text": "Емирът на катар Шейх Тамим бин Хамад ал Тани е провел телефонен разговор с президента на Република България Румен Радев на 01.08, предаде катарският всекидневник The Peninsula.\r\nДвамата са обсъждали двустранните отношения и начините за развитието им в различни посоки. Освен това те са обсъждали развитието на събитията в региона и по-специално по отношение на кризата в Персийския залив. Президентът е потвърдил позицията на страната си за помощ в усилията за помирение, чрез диалог и дипломатически действия. Емирът е изразил благодарността си за позицията на България, която иска стабилност за региона на Залива.\r\nПревод и редакция:", "date": "2017.08.02", "title": "The Peninsula: Емирът на Катар е провел телефонен разговор с Румен Радев"}
{"url": "http://www.focus-news.net/news/2017/08/02/2421712/reuters-kitay-obeshta-pomosht-na-noviya-si-afrikanski-sayuznik-gambiya.html", "text": "Министърът на външните работи на Китай Ван И заяви, че Китай ще помогне на новия си африкански съюзник – Гамбия – да развие инфраструктурата си, селското стопанство, туризма и други. Това се случи по време на посещението му в африканската страна, която прекъсна дипломатическите си отношения с Тайван, предаде Reuters.\r\nГамбия прекъсна официалните си отношения с Тайван, който Китай счита за своя провинция, която няма право на дипломатически връзки. Новото правителство на африканската страна, което наследи дългогодишния лидер Яхия Йамех тази година, гарантира, че ще продължи подобряването на отношенията си с Пекин.\r\nПревод и редакция:", "date": "2017.08.02", "title": "Reuters: Китай обеща помощ на новия си африкански съюзник – Гамбия"}
{"url": "http://www.focus-news.net/news/2017/08/02/2421721/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Във Източноафриканската република Джибути се проведе церемония по откриването на първата военна база на Китай, извън пределите на страната. По-рано от Пекин съобщиха, че екстериториалната база ще бъде използвана за организацията на мироопазващи мисии в Източна Африка, както и за по-ефективното оказване на хуманитарна помощ в района, пише руското издание „Правда“.\r\nСамата церемония по откриването на базата, съвпадна с празнуването на 90-ия юбилей на Китайската национално-освободителна армия(КНА). По данни от китайските медии, в церемонията по откриването на базата за материално-техническо осигуряване, са взели участие части от почетната гвардия на Китайските въоръжени сили. Очаква се КНА да провежда учения на базата. Персоналът на съоръжението ще наброява до 2000 души. \r\nКакво ще се промени, с откриването на екстериториална база на Китай, в региона и на световната сцена, като цяло, имайки предвид, че Китай, през цялата си история е следвал по-сдържана позиция и не е от шумните страни на международната арена? Няма ли това да създаде допълнително напрежение за съседните страни, като ОАЕ, Саудитска Арабия и Катар? Няма ли да доведе до надпревара за въоръжаване и усилване на военното присъствие на други държави в региона?\r\nТези въпроси, „Правда“ зададе на професора по политически науки и заместник-ръководител на Центъра за социални и икономически изследвания на Китай към Института за Далекоизточни изследвания на Руската академия на науките, Павел Каменов.\r\n„Правда“: Винаги сме смятали, че китайците не са агресори и не са способни на войнствена риторика, а това ето, че беше проведен доста голям военен парад и прозвучаха доста резки заявления на Си Дзинпин. Беше открита и първата, за цялата история на Китай, екстериториална военна база на Китай в Джибути. Как да си обясним това?\r\nП.К.: На това има просто обяснение. Китай – това е растяща с високи темпове, икономически развита държава. Темповете на техния икономически растеж са 6,5-7% на година. Това е по-високо от средните темпове за света. Китай развива и сътрудничество, в това число и икономическо, с десетки страни по света. Активно реализира своята концепция за „един пояс - един път“ и затова те смятат, че имат право на защита на своите икономически интереси зад граница. Там където има големи пари, трябва да се мисли за сигурност: това е необходимост.\r\n„Правда“: Ситуацията се променя? Т.е. това означава, че и във военно отношение Китай ще стане доста по-активен?\r\nП.К.: Те се чувстват уверени. Просто сега те по-смело провеждат тази политика, която считат за правилна. Китай винаги се е отличавал с неагресивната си риторика, това е истина, но разликата е в това, че сега Китай излезе извън пределите на националните си граници, неговата икономика излезе извън тези граници. Затова се появи и нуждата да се осигури сигурността, например, на морския транзит и комуникация, както и на интересите на страната в отделните части на света. В това отношение тече естествен и закономерен процес.\r\n„Правда“: Базата е построена недалеч от Саудитска Арабия, ОАЕ и Катар. Защо е избран именно този район? Какви задачи си поставя Китай?\r\nП.К.: За тях е интересен Индийският океан. Точно там на Китай са нужни опорни точки за военноморските и военновъздушните им сили. Тази задача в момента е приоритетна за Китай, тя се явява жизнено важна, защото им е нужно безопасно да пренасят петрол и осигуряването на безопасен път за внос на „черното злато“ от Северна Африка и Близкия Изток. В Джибути, техни съседи ще бъдат американските военни, които също имат база там.\r\n„Правда“: Значи и тук се сблъскват интересите на Китай и Америка? Или в отношение на сигурността, напротив, между тях ще има сътрудничество? Не се ли предвиждат коалиционни мероприятия с Русия в региона?\r\nП.К.: Китай разширява сферата на своето влияние, сферата на действие на неговите въоръжени сили. Това е очевидно. В Южнокитайско море, между Китай и САЩ има конфликт. Затова те ще действат на същия принцип и в другите региони, където се сблъскват интересите им. Аз лично съм уверен, че Китай, както и преди, не се стреми да разпалва войни, а само желае да си осигури стабилност и защита. Относно коалиционните мероприятия с Русия, в борбата с Ислямска държава в региона, досега няма официални  съобщения. Ако разгледаме обстановката там, то засега няма явни признаци това да се случи.\r\n*** До 2020 година в Русия ще се появи Национална система за филтрация на интернет трафика(НаСФИТ). Тя трябва да защитава децата от негативно и опасно съдържание. Ръководителят на „Лигата за безопасен интернет“(ЛБИ), Денис Давидов, разказа на руското издание „Известия“, че непълнолетните потребители на мрежата, ще могат да посещават само проверени страници от „белият списък“.\r\nСъздаването на НаСФИТ, за използването на информационни ресурси от деца, е предвидено от държавната програма „Цифрова икономика“, която утвърди, на 31 юли, Министър председателят на Русия Дмитрий Медведев. Според текста на документа, до края на първото тримесечие на 2019 г., трябва да бъде разработена архитектурата и прототипа на НаСФИТ и да бъдат определени необходимите ресурси за разработването ѝ. До края на първото тримесечие на 2020 г., системата трябва да бъде въведена в експлоатация.\r\nОсновните лобисти за създаването на такава система, през последните пет години, са ЛБИ и сенатор Елена Мизулина. Те са участвали в разработката на закона за „Защита на децата от информация, причиняваща вреда на тяхното здраве и развитие“(Известен и като закон „За черните списъци“). През 2012 г., в руския интернет се появи единен регистър на забранената информация, с неговото въвеждане се занимава „Роскомнадзор“.\r\nДенис Давидов разказа за „Известия“, че в момента се обсъждат два варианта за реализацията на НаСФИТ. Първият – филтрация на трафика само за образователни учреждения. Вторият – филтрация за всички ползватели на интернет в Русия. Гражданите ще могат свободно да посещават страниците от „белия списък“, а за да получат достъп до нефилтрирано съдържание, ще тря\tбва да напишат заявление до интернет-доставчика си.\r\n*** От януари до юли 2017 г., летището в Анталия е приело над два милиона руснаци, според данни на аеропорта. Освен това, туристическият поток през юли е станал най-големия за последните четири години. Само за този месец на курортите около Анталия са пристигнали 684 415 души, което е повече, отколкото в докризисния юли 2014 г., пише руското издание „Ведомости“.\r\nРуснаците, както и по-рано, предпочитат курортите около Анталия. Според статистика техният дял за изтеклите седем месеца е 38,5%, което е няколко пъти повече от немците (15,9%) и украинците(8,1%). Общият брой на туристите кацнали в Анталия за януари-юли е 5,2 милиона души.\r\n*** Във вторник (02.08), командващият Националната гвардия на Украйна, генерал-лейтенант Юрий Алеров, заговори за скорошен край на гражданската война в Донбас. Той не се е впуснал в конкретика, а само загадъчно е отбелязал, че в него има такова „вътрешно усещане“, пише „Российская газета“.\r\nДали вътрешният глас го е подвел, ще покаже времето. Засега украинските медии цитират думите на генерала: „Знаете ли, имам вътрешно усещане, че войната няма да продължи още дълго.“. Освен това, той е подчертал, че независимо от политическите изменения, които могат да настъпят в Украйна, Националната гвардия ще развива своя потенциал, за да може „да противодейства, колкото може по ефективно на различни заплахи за законността“. Впрочем, той не уточни, дали за него „заплаха за реда“ са отказващите да живеят по законите на Майдана жители на Донбас.\r\nСтрува си да се отбележи, че Алегров започна да говори за своите усещания, веднага след като американските медии обявиха, че Пентагона и Държавния департамент на САЩ все пак са разработили план за доставка на „отбранителни летални оръжия“ за Украйна. И украинските генерали, очевидно, започнаха да ги сърбят ръцете.\r\nЗа това, как точно Киев има намерение „да завърши войната“, може да се съди и по неотдавнашното заявление на съветника на Министъра на вътрешните работи на Украйна, Зоряна Шкиряка. Например, на 15 юни той отбеляза, че : „Тези, които днес не слушат, то нека си отворят ушите: Задължително ще освободим тази територия (Донбас – бел.ред.) и ще има чистка. Не си струва да се съмнявате в това.“ За тази цел на Украйна ѝ е нужно „отбранително оръжие“?", "date": "2017.08.02", "title": "Преглед на някои от основните теми в руския печат ( Агенция „Фокус“)"}
{"url": "http://www.focus-news.net/news/2017/08/02/2421722/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Привържениците на оставането в ЕС, във Великобритания са саботирали мнозинството на Консервативната партия в парламента, като са гласували за Лейбъристката партия, като „най-добрия залог“, за да спрат тежък вариант на Брекзит, според огромно изследване на общественото мнение, цитирано от Independent.\r\nВ изследването са участвало повече от 30 хиляди избиратели. Според него излизането от ЕС е бил основния мотив за гласуващите, въпреки че този въпрос не беше широко засегнат в предизборната кампания.\r\nСпоред анкетата партията на Джереми Корбин е спечелила много избиратели от други партии, които са сметнали, че това е най-европейският им избор.\r\nПовече от половината противници на Брекзит са гласували за Лейбъристите, много повече от тези за Консерваторите (около 25%) и либерал-демократите(15%)\r\n*** Кандидадът за президент на САЩ на изборите през 2016 г., Джил Щайн, която е и лидер на Зелената партия на САЩ, твърди, че е разбираемо, че „Северна Корея е почувствала, че трябва да развие ядрените си оръжия, за да има шанс“ срещу САЩ, пише The Daily Express.\r\nТя е направила забележките си, по време на участие в телевизионно шоу.\r\nВ друго интервю, Щайн е изразила загрижеността си от „демонизацията на Северна Корея“.\r\nТя е казала, че „Демонизацията на Северна Корея е част от план за смяна на режима на страната. Винаги демонизираме режима, когато искаме да свалим някой режим.“\r\nКогато журналистът е отбелязал, че Северна Корея провежда ядрени изпитания, тя е отговорила, че режимът е „заврян в ъгъла“ и е принуден да развива ядрения си потенциал.\r\n*** Що се отнася до Великобритания, Президентът на САЩ Доналд Тръмп, явно е в ситуация „той просто не е толкова навътре в нещата“, освен ако не се отнася до голф, пише британският ежедневник The Guardian.\r\nТръмп не изглеждаше изпълнен с възхищение, когато говореше за родината на покойната си майка в интервю за пресата, отчитайки, че „Вече не чуваме думата Британия“.\r\nАмериканските англофили са стереотипно омагьосани от Бийтълс, абатството Даунтън и кралското семейство, но президентът на САЩ е загрижен за последиците от евентуална независимост на Шотландия за откритото първенство по голф.\r\nПо време на интервюто, след дълго обсъждане на здравеопазването, заетостта и семейни въпроси, журналистът е попитал Тръмп, дали не може да даде повече детайли за търговските преговори с Великобритания, за да допълни „туита“ от сутринта.\r\nПрезидентът е отговорил: „Не, но мога да кажа, че ще имаме прекрасни взаимоотношения с Обединеното Кралство. Имам предвид… Вече не чуваме думата Великобритания. Много е интересно. Все едно я няма.“", "date": "2017.08.02", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/02/2421719/premierat-boyko-borisov-bezrabotitsata-ima-za-tezi-na-koito-ne-im-se-raboti-obzor.html", "text": "Премиерът Бойко Борисов откри нов завод за автомобилни части на германската фирма „Костал“ в Пазарджик. След официалната церемония той коментира политическата и икономическата ситуация в страната. „Най-големият проблем в момента ни е работната ръка. До преди няколко години говорехме за безработица. Сега тя е под 7%, всъщност тези, които не искат да работят са безработни. Да се надяваме, че новите собственици с това мощно и високотехнологично производство ще дават и добри заплата“, каза Борисов. Той се обърна към работниците с думите: „Дойде време да се радваме, че ви има“, и обясни, че само преди няколко дни в Ямбол е открита огромна инвестиция, най-голямата на Балканите като разпределителен център. „Ако е казал Господ през следващия месец ще открием в Плевен за 8 000 работни места инвестиция, за над 100 милиона лева. Искам да благодаря на целия немски семеен бизнес, който е гръбнака на немската икономика и разбира се на канцлера и на всички наши приятели там, защото България е дестинация за инвестиции и немските компании от Севлиево до Пазарджик, от Ямбол до Плевен, из цяла България в момента строят заводи, а хубавото на тези заводи е, че всичко се изнася. Това може само да радва икономиката на една страна. И когато бяхме в Берлин дойде целият немски бизнес, заедно с финансовия министър, защото интересът към нас, той не е интерес на думи, той се случва“, каза също Борисов.  Той допълни, че ние трябва да отговорим с квалифицирана, с дисциплинирана, с умна работна ръка, ако искаме просперитетът на държавата да върви. „Здраве и търпение, нещата вървят добре“, допълни премиерът. \r\nНа откриването присъстваха вицепремиерът и външен министър Екатерина Захариева, президентът през периода 2012-2017- Росен Плевнелиев, областният управител Стефан Мирев, кметът на Пазарджик Тодор Попов, Андреас Костал, собственик на германския концерн и Йоахим Грабовски, управител и генерален мениджър на чешкото представителство на компанията. В предприятието са вложени инвестиции за над 32 милиона евро, открити са 1 300 работни места като плановете са за откриването на още 1 700. \r\nБорисов коментира и политически теми като отбеляза, че на президентските избори БСП са подкрепили независим кандидат. „Ние с тях на президентските избори не сме се сблъсквали“, уточни премиерът Бойко Борисов по повод нападките на лидера на БСП Корнелия Нинова, че на изборите за президент председателят на ГЕРБ е понесъл първата си голяма загуба и не е можел да я преживее. „Корнелия Нинова не е спечелила президентските избори – първо с това подскачане от Бузлуджа лъжа до лъжа се говори. Второ, да бъдат малко по-скромни. На президентските избори те кандидат нямаха – подкрепиха независим кандидат. Така че ние с тях на президентските избори не сме се сблъсквали. Веднага след тях бяха парламентарните избори, когато бяхме аз и тя, и резултатът е категоричен – в полза на ГЕРБ – с 15 депутата повече”, обясни Борисов.  „Корнелия Нинова не се беше явила на президентските избори. Аз знам какво правя и след това съм я победил категорично. И сега имаме 3,9% ръст на икономиката, а по отношение на безработицата – на практика не можем да намерим работници. Бюджетът е на близо 2 млрд. лева излишък. В техния мандат събориха КТБ. Какви списъци на политици иска? При нейния мандат събориха КТБ – видяхте стенограмите – нали много се гласихте да видите стенограмите при президента, очаквайки да видите, че има нещо скрито. Защо не коментирахте това. Най-острият човек там бях аз по време на мандата на БСП – стига двуличие”, каза още Бойко Борисов.", "date": "2017.08.02", "title": "Премиерът Бойко Борисов: Безработицата има за тези, на които не им се работи (ОБЗОР)"}
{"url": "http://www.focus-news.net/news/2017/08/02/2421724/afp-opozitsiyata-vav-venetsuela-e-prenesla-za-chetvartak-0308-pohoda-sreshtu-pravitelstvoto.html", "text": "Опозицията във Венецуела е решила да пренесе за четвъртък (03.08), планирания поход срещу правителството, което, според тях, е решило да управлява страната завинаги, предава AFP.\r\nДемонстрацията, която беше планирана за днес (02.08), „ще бъде проведена в четвъртък, денят, в който диктаторът ще узакони измамното“ събрание, което ще се опита да пренапише конституцията и да управлява завинаги, според един от лидерите на опозицията Фреди Гевара.\r\nПревод и редакция:", "date": "2017.08.02", "title": "AFP: Опозицията във Венецуела е пренесла за четвъртък (03.08) похода срещу правителството"}
{"url": "http://www.focus-news.net/news/2017/08/02/2421728/fox-news-pentagona-spira-programa-za-nabor-na-imigranti-poradi-strah-ot-infiltratsiya.html", "text": "Следователи от Министерството на отбраната на САЩ са открили, че „съществуват потенциални рискове за сигурността“ в програма на Пентагона, в резултат, от която са набрани над 10 хиляди души, родени извън САЩ, във Въоръжените сили на САЩ, от 2009 г. насам, съобщи Fox News, позовавайки се на източници от Капитолийския Хълм и Пентагона, които са притеснени от евентуална „чужда инфилтрация“.\r\nСлед повече от година на разследване, Генералният инспектор на Пентагона е направил доклад, чиито подробности още са секретни, в който се сочат сериозни проблеми с „Наборна програма, жизнена за националния интерес“, федерална програма, която предвижда набирането на имигранти и други пришълци, които получават гражданство по ускорена процедура, в замяна на военна служба.\r\nСлужители от Министерството на отбраната заявиха, че програмата все още е активна, но признаха, че нови заявления не се приемат повече.\r\nПревод и редакция:", "date": "2017.08.02", "title": "Fox News: Пентагона спира програма за набор на имигранти, поради страх от „инфилтрация“"}
{"url": "http://www.focus-news.net/news/2017/08/02/2421725/tass-postoyannite-predstaviteli-na-sasht-i-rusiya-za-oon-sa-obsadili-dvustrannite-otnosheniya-kndr-i-borbata-s-terorizma.html", "text": "Постоянният представител на Русия за ООН Василий Небензя и неговия американски колега Ники Хейли, на първата си среща, са обсъдили двустранните отношения, борбата с тероризма и ситуацията около Корейската народно-демократична република (КНДР), предаде ТАСС, позовавайки се на комюнике на американското представителство в ООН.\r\n„Посланик Хейли е приветствала посланик Небензя и го е поздравила за встъпването му в новата длъжност в ООН. Двамата са обсъдили борбата с тероризма, опасните провокации на Северна Корея, особено нейните последни ракетни изпитания, а също така и по-нататъшните отношения между САЩ и Русия в ООН“, пише в комюникето.\r\nПо-рано, постоянният представител на Русия съобщи, че е обменил „няколко думи“ с американския си колега и планира да се срещне с нея по-късно „за предметен разговор“.\r\nПревод и редакция:", "date": "2017.08.02", "title": "ТАСС: Постоянните представители на САЩ и Русия за ООН са обсъдили двустранните отношения, КНДР и борбата с тероризма"}
{"url": "http://www.focus-news.net/news/2017/08/02/2421723/pregled-na-mezhdunarodnite-novini-do-6-chasa-agentsiya-fokus.html", "text": "Държавният секретар на САЩ Рекс Тилърсън планира да проведе лична среща с неговия руски колега Сергей Лавров в края на тази седмица (4-5.08),когато двамата ще са във Филипините за срещата на АСЕАН.\r\n„Ще се срещна лице в лице с Министъра на външните работи на Русия Сергей Лавров този уикенд, по време на срещата в Манила.“, заяви Тилърсън.\r\nПо-рано излезе информация, че преди срещата през уикенда, държавният секретар ще посети Банкок и Куала Лумпур, за да обсъди в международен и двустранен формат урегулирането на ракетно-ядрения проблем със Северна Корея, както и други регионални въпроси.\r\nВ столицата на Филипините, Тилърсън ще вземе участие в регионалния форум на АСЕАН по сигурността, министерското съвещание на Източноазиатската среща на върха и други многостранни и двустранни преговори.\r\n*** Министърът на търговията на САЩ Уилбър Рос заяви, че ходовете на администрацията на новия американски президент Донълд Тръмп срещу нечестните търговски практики, не трябва да бъдат възприемани като протекционизъм.\r\nРос заяви, че САЩ са в пълното си право да предприемат мерки срещу страни като Китай и Европейския съюз, за да защитят американските износители.\r\n„Защитата на американските работници и компании, срещу яростните атаки, които понасят, не трябва да бъдат възприемани като протекционизъм“, заяви той в свой материал.\r\n„Да настояваме за честна търговия е най-добрият начин да гарантираме дългосрочната стабилност на международната търговска система“, добави Рос.\r\nТърговският министър обвини тези, които говорят, че САЩ прилагат протекционизъм, че те самите поддържат високи мита и използват държавно субсидиране, за да получат предимство пред американските продукти и да осъществяват търговски профицит.\r\n„Най-големите ни търговски партньори често възхваляват свободната търговия, но дали думите им съвпадат с действията им? По-скоро те са протекционисти, преоблечени като радетели за свободната търговия“, подчерта Рос.\r\n*** Държавният секретар на САЩ Рекс Тилърсън обеща, че САЩ няма да опитва да свали Ким Чен-ун от власт в Северна Корея, но предупреди, че страната трябва да спре ракетно-ядрената си програма.\r\nПо време на брифинг с репортери, по въпросите на Северна Корея, Тилърсън заяви, че Вашингтон има желание за диалог със страната, ако лидерите ѝ се съгласят да се обезоръжат.\r\n„Не мисля, че може да има диалог със Северна Корея, докато те продължават да произвеждат и изпробват ядрено оръжие, това не би било продуктивно“, предупреди той.\r\nВсе пак той увери изолираната авторитарна държава, че тя няма нужда от ядрен арсенал, за да се защитава от евентуално нападение на САЩ.\r\n„Не предвиждаме смяна на режима. Не искаме режима да се срути. Не искаме ускорено обединение на полуострова“, обеща Тилърсън.\r\n„Не търсим повод да пратим нашата армия на север от 38-ия паралел и се опитваме да убедим в това севернокорейеците.“\r\n„Ние не сме ваш враг. Не сме заплаха за вас, но вие представлявате неприемлива заплаха за нас и ние сме задължение да реагираме.“, подчерта държавният секретар.\r\n*** Министърът на отбраната на Полша Антоний Мачеревич заяви, че Германия е длъжна да плати на Полша военните репарации за нанесените поражения и извършените престъпления по време на Втората световна война.\r\n„От правна гледна точка, без съмнение, Германия е длъжна да плати на Полша репарациите“, каза той.\r\n„Не е вярно, че Полша се е отказала от репарациите, които Германия ни дължи. Тази съветска колония, именувана „Полска народна република“, частично се е отказала от репарации, които са били свързани с територията на марионетъчната съветска държава ГДР.“, добави Марчевич и призна, че действително е имало отказ от репарации, но това „никога не е било закрепено от формално-правова гледна точка, а е било чисто политическо-публицистичен акт.“\r\nСпоред неговите думи, първите месеци на Варшавското въстание са „били геноцид“. „Това не е била борба с бунтовници, а убийства са се извършвали във всяка къща и всеки апартамент“, подчерта Марчевич.\r\n„Германия трябва да се опита да изкупи вината си, да изплати този страшен дълг, който те имат по отношение на полския народ. Това е единственото, което трябва да направят“, констатира полският министър.\r\n*** Сенатът на САЩ потвърди избора на президента Доналд Тръмп, Кристофър Рей, за нов директор на Бюрото за федерално разследване (ФБР), с голямо мнозинство.\r\nРезултатът от гласуването в Сената е 92-5 в полза на номинацията на Рей. Срещу предложението гласуваха няколко сенатори от Демократическата партия, сред които, Елизабет Уорън, Кирстен Гилибранд и др.\r\nПо-голямата част от Демократите бяха доволни от номинацията на Тръмп и от партията заявиха, че те вярват, че Кристофър Рей ще бъде независим от президента и ще предотврати евентуални опити за политизиране на институцията.\r\n„Много е важно да имаме силен директор на ФБР. Не трябва да има манипулации.“, заяви сенаторът от Демократите Диан Файнщайн преди гласуването.\r\n*** Говорителят на президента на Турция Реджеп Таийп Ердоган, Ибрахим Калън, отправи критики към изказванията на Брет МакГърк, който е представител на САЩ за коалицията срещу Ислямска държава, в които той свърза Турция с терористични групировки в Северозападна Сирия.\r\n“Когато се провалиш в Сирия, търсиш жертвен агнец“, заяви Калън в телевизионно интервю.\r\n„Когато ситуацията в Сирия се развива лошо, Турция излиза на преден план“, припомни говорителят, имайки предвид множеството публикации в Западните медии, които обвиняват Турция, че е способствала придвижването на чуждестранни бойци през територията си, че е купувала петрол от Ислямска държава и че се е занимавала с лечение на терористи на своя територия.\r\n„Не могат да докажат нито едно от обвиненията“, каза Калън.\r\nОсвен това той подчерта важността на споделянето на разузнавателни данни относно движението на терористи, отбелязвайки, че има придвижване на такива от много страни, включително Европейския съюз, Русия, Саудитска Арабия и Тунис. Във времената, когато Анкара е имала добро взаимодействие с останалите страни е било възможно да бъде спрян потока от джихадисти, преминаващ през границата.\r\nПо време на свое изказване на конференция на Института за близкоизточна политика във Вашингтон, МакГърк, е казал, че град Идлиб се е превърнал в „зона на сигурност за терористите от „Ал Кайда“ на турската граница.“\r\nКалън отхвърля тези обвинения казвайки, че „терористичната структура в Идлиб не може да бъде свързвана с Турция.“\r\n„Защо? Защото ние не контролираме Идлиб. Там има американци и части на YPG. Има американци и войски на сирийския режим“, добави говорителят на Ердоган.\r\nКалън поясни, че преди няколко години е имало бежански коридор, който е бил отворен заради войната и турските институции, като Турския червен полумесец, неправителствени организации и Агенцията на Министър председателя за помощ за катастрофи са били замесени в усилията да бъде доставена хуманитарна помощ за Идлиб.\r\n„След евакуацията на Алепо имаше бум на населението в Идлиб“, каза говорителят, отбелязвайки също, че около 1,5-2 милиона души в момента живеят в района и някои от сирийските граждани пътуват до Турция от време на време, но те са обект на усилен контрол.\r\nКалън описа изказванията на МакГърк като „злонамерен“ опит да бъде представена Анкара като отговорник за инцидент, който, според него, няма нищо общо с Турция.\r\nНа 30 юли, Говорителят на турското Министерство на външните работи Хюсеин Мюфтюоглу също разкритикува „провокативното“ изказване на МакГърк.\r\n„Нашата реакция на заявлението на Брет МакГърк, в което той свърза Турция с присъствието на терористически организации в Идлиб, беше донесена до вниманието му. Ние протестирахме срещу неговите изказвания, които могат да бъдат характеризирани като провокативни.“, заяви Мюфтюоглу.\r\nТурция счита YPG, военното крило на „Партията Демократичен Съюз“ (PYD), за издънка на нелегалната „Работническа Партия на Кюрдистан“ (ПКК), която се признава за терористическа организация от САЩ и ЕС.\r\nАдминистрацията на САЩ директно дава оръжие на YPG, след директно нареждане на президента Доналд Тръмп и това разгневи съюзника на Съединените Щати – Турция\r\n*** Износът на Турция се е увеличил с 31% за годината и е достигнал 11.5 милиарда за юли – най-високите нива на растеж за последните шест години, обяви Турската асоциация на износителите (ТАИ).\r\nОт ТАИ пуснаха съобщение, в което оценяват увеличението на износа за последната година на 7,5%. Общата сума на износа за годината от миналия юли насам е 150 милиарда долара.\r\nМехмет Бююкекши, председателят на ТАИ, каза, че от началото на годината, за седем месеца, износът възлиза на 89 милиарда долара, което е с 10,7% повече от същия период на миналата година.\r\nИзносът на страната за Германия се е увеличил с 28% за същия период. Износът за Русия се е увеличил с 95,7%, за ЕС – 29,1%.\r\n*** До 2020 година в Русия ще се появи Национална система за филтрация на интернет трафика(НаСФИТ). Тя трябва да защитава децата от негативно и опасно съдържание. Ръководителят на „Лигата за безопасен интернет“(ЛБИ), Денис Давидов, разказа , че непълнолетните потребители на мрежата, ще могат да посещават само проверени страници от „белият списък“.\r\nСъздаването на НаСФИТ, за използването на информационни ресурси от деца, е предвидено от държавната програма „Цифрова икономика“, която утвърди, на 31 юли, Министър председателят на Русия Дмитрий Медведев. Според текста на документа, до края на първото тримесечие на 2019 г., трябва да бъде разработена архитектурата и прототипа на НаСФИТ и да бъдат определени необходимите ресурси за разработването ѝ. До края на първото тримесечие на 2020 г., системата трябва да бъде въведена в експлоатация.\r\nОсновните лобисти за създаването на такава система, през последните пет години, са ЛБИ и сенатор Елена Мизулина. Те са участвали в разработката на закона за „Защита на децата от информация, причиняваща вреда на тяхното здраве и развитие“(Известен и като закон „За черните списъци“). През 2012 г., в руския интернет се появи единен регистър на забранената информация, с неговото въвеждане се занимава „Роскомнадзор“.\r\nДенис Давидов разказа за „Известия“, че в момента се обсъждат два варианта за реализацията на НаСФИТ. Първият – филтрация на трафика само за образователни учреждения. Вторият – филтрация за всички ползватели на интернет в Русия. Гражданите ще могат свободно да посещават страниците от „белия списък“, а за да получат достъп до нефилтрирано съдържание, ще трябва да напишат заявление до интернет-доставчика си.\r\n*** Държавният секретар на САЩ Рекс Тилърсън изненада репортерите пред Държавния департамент, като се присъедини към ежедневния брифинг за първи път, за да изложи гледището си за американската външна политика, спрямо Северна Корея, Венецуела, Китай, Близкия Изток и Украйна. Той сподели, че той и президента на САЩ, Доналд Тръмп, не са доволни от новите санкции срещу Русия.\r\nНа въпрос по темата, след контрасанкциите от Русия, Тилърсън отговори, че той на няколко пъти е предупредил колегата си Сергей Лавров, че отношенията между двете страни са лоши, но могат да станат и още по-лоши и това се е случило.\r\nДържавният секретар е казал, че санкциите срещу Русия, които Конгресът прие с огромно мнозинство, не са „от помощ“, според неговата гледна точка.\r\n„Това действие на Конгреса, да наложи тези санкции и начина, по който го направи, нито аз, нито президента сме щастливи от това,“, подчерта Тилърсън,“Ние бяхме пределно ясни в позицията си, че не мислим, че това ще подпомогне нашите усилия, но това е решението, което беше взето.“", "date": "2017.08.02", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/08/02/2421727/kyustendil-vazstanoveno-e-dvizhenieto-vav-vsichki-lenti-po-avtomagistrala-struma-ot-p-v-boboshevo-do-p-v-kocherinovo-v-posoka-kulata.html", "text": "Възстановено е движението във всички ленти по автомагистрала \"Струма\", от п. в. \"Бобошево\" до п. в. \"Кочериново\", в посока Кулата. Това съобщиха от пресцентъра на Агенция \"Пътна инфраструктура\". Трафикът беше временно ограничен и пренасочен по обходен маршрут, поради аварирал тежкотоварен камион, при км 77 на магистралата.", "date": "2017.08.02", "title": "Кюстендил: Възстановено е движението във всички ленти по автомагистрала \"Струма\", от п. в. \"Бобошево\" до п. в. \"Кочериново\", в посока Кулата"}
{"url": "http://www.focus-news.net/news/2017/08/02/2421720/reks-tilarsan-donald-tramp-i-az-ne-sme-dovolni-ot-novite-sanktsii-sreshtu-rusiya.html", "text": "Държавният секретар на САЩ Рекс Тилърсън изненада репортерите пред Държавния департамент, като се присъедини към ежедневния брифинг за първи път, за да изложи гледището си за американската външна политика, спрямо Северна Корея, Венецуела, Китай, Близкия Изток и Украйна. Той сподели, че той и президента на САЩ, Доналд Тръмп, не са доволни от новите санкции срещу Русия, предаде The Voice of America.\r\nНа въпрос по темата, след контрасанкциите от Русия, Тилърсън отговори, че той на няколко пъти е предупредил колегата си Сергей Лавров, че отношенията между двете страни са лоши, но могат да станат и още по-лоши и това се е случило.\r\nДържавният секретар е казал, че санкциите срещу Русия, които Конгресът прие с огромно мнозинство, не са „от помощ“, според неговата гледна точка.\r\n„Това действие на Конгреса, да наложи тези санкции и начина, по който го направи, нито аз, нито президента сме щастливи от това,“, подчерта Тилърсън,“Ние бяхме пределно ясни в позицията си, че не мислим, че това ще подпомогне нашите усилия, но това е решението, което беше взето.“\r\nПревод и редакция:", "date": "2017.08.02", "title": "Рекс Тилърсън: Донълд Тръмп и аз, не сме доволни от новите санкции срещу Русия"}
{"url": "http://www.focus-news.net/news/2017/08/02/2421726/tass-uragan-e-vrahletyal-varhu-detski-palatkov-lager-v-germaniya-ima-zhertvi-i-postradali.html", "text": "Най-малко едно дете е загинало, още четири са получили наранявания, заради ураган, който е връхлетял, посред нощ, върху детски палатков лагер в Южна Германия, предаде ТАСС.\r\nИнцидентът се е случил в околностите на градчето Рикенбах, във федералния окръг Баден-Вюртемберг. Група от 21 деца и четири възпитатели е била разпънала палатков лагер под открито небе. През нощта се е завихрила буря и в ствола на едно от близкостоящите, до лагера, дървета се е ударила мълния, която го е съборила върху палатка с деца. Едно от четирите пострадали деца се намира в критично състояние.\r\nПревод и редакция:", "date": "2017.08.02", "title": "ТАСС: Ураган е връхлетял върху детски палатков лагер в Германия, има жертви и пострадали"}
{"url": "http://www.focus-news.net/news/2017/08/02/2421729/tass-generalnoto-konsulstvo-na-kitay-v-los-andzhelis-poiska-razsledvane-na-intsidenta-sas-strelbata-po-sgradata-mu.html", "text": "Генералното консулство на Китай в Лос Анджелис поиска от американските власти да осигурят безопасността на дипломатическата мисия и нейните сътрудници и незабавно разследване на обстоятелствата около нападението, предаде ТАСС, позовавайки се на заявление на дипломатическото представителство.\r\n„Днес стана неясен инцидент, при който беше обстреляно нашето генерално консулство. Изразяваме сериозното си притеснение по този случай. Вече поискахме от американска страна да бъдат предприети всички необходими мерки за осигуряването на безопасността на дипломатите и тяхното работно място. В същото време, поискахме, в най-кратки срокове, да се установят всички обстоятелства около инцидента.“, пише в заявлението на дипломатическото представителство.\r\nПревод и редакция:", "date": "2017.08.02", "title": "ТАСС: Генералното консулство на Китай в Лос Анджелис поиска разследване на инцидента със стрелбата по сградата му"}
{"url": "http://www.focus-news.net/news/2017/08/02/2421730/ria-novosti-politsiyata-v-sasht-ustanovi-lichnostta-na-streletsa-po-konsulstvoto-na-kitay-v-los-andzhelis.html", "text": "Стрелецът по китайското консулство в Лос Анджелис е мъж и е бил китайски гражданин, предаде РИА Новости, позовавайки се на данни от местната полиция.\r\nСпоред представителя на полицията на града Майк Лопес, китайският гражданин е произвел няколко изстрела по сградата на консулството. Той, също така, е потвърдил, че мъжът се е самоубил след деянието си. Няма пострадали в резултат от инцидента.\r\nПревод и редакция:", "date": "2017.08.02", "title": "РИА Новости: Полицията в САЩ установи личността на стрелеца по консулството на Китай в Лос Анджелис"}
{"url": "http://www.focus-news.net/news/2017/08/02/2421731/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще е слънчево и горещо. Ще духа слаб до умерен вятър от изток-североизток. Максималните температури ще са между 32° и 37°, в София – около 33°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област София: Движение с повишено внимание от км 6+000 до км 36+000 и в двете посоки, поради ремонтни дейности по мантинелите. Срок 03.08.2017 г.; област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.08.2017 г.; от км 325+000 до км 358+000 в участъка Карнобат-Ветрен – демонтаж и монтаж на ОСП. Срок до 04.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.; движение с повишено внимание посока Варна от км 10+000 до км 30+000, поради полагане на хоризонтална маркировка. Срок 02.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: при км 420+000 посока София ремонтни дейности на асфалтова настилка. Срок до 04.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: Благоевград-Кресненско ханче от км 356+100 до км 392+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; Благоевград-Железница от км 366+000 до км 371+000 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: ОПУ Ловеч: Луковит-Петревене от км 140+800 до км 141+340 в гр. Луковит движение с повишено внимание поради ремонт на асфалтовата настилка. Движението се осъществява при стеснение две ленти. Движението се осъществява с повишено внимание. Срок до 25.08.2017 г.; област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000 – движение с повишено внимание поради изсичане на храсти и косене по банкети. В работните участъци ще има стеснение на една от лентите за движение. Срок до 04.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; Хасково-Конуш-Черноочен -Кърджали от км 319+000 до км 340+000, подмяна на вертикална сигнализация. Срок до 02.08.2017г.;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.\r\nобласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; от км 154+000 до км 169+900 – полагане на хорозинтална маркировка. Движение с повишено внимание. Срок до 04.08.2017 г. област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 04.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Градево-прохода „Предел“ от км 12+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-19 Симитли-прохода „Предел“ от км 0+000 до км 21+500 – изсичане на единични дървета. Движението се извършва в лявата или дясната лента за движение, съгласно поставените пътни знаци. Срок до 04.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 Белово-Пазарджик  от км 90+000 до км 91+000 – изпълнение на подвижни работи – почистване на водостоци Движение в лявата или дясната лента за движение, съгласно поставените пътни знаци. Срок до 04.08.2017 г.; път IІI-197 с. Долен-с. Сатовча от км 20+000 до км 28+000 – почистване на отводнителни окопи. Движението ще се извършва в лявата или дясната лента за движение, съгласно поставените пътни знаци. Срок до 04.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път II-29 Варна-Добрич  от км  3+000 до км 4+500 - /включително м п.в.  Летище/ –  полагане на хоризонтална маркировка. Срок до 04.08.2017г.; път III-904 Старо Оряхово- Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път 2702 Генерал Киселово-Вълчи Дол-Суворово от км 17+840 до км 24+370 – ремонтни дейности на асфалтовата настилка. Стеснена е една от лентите за движение, подравняване на банкети, косене и изсичане на храсти. Срок до 04.08.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности. Срок до 31.08.2017 г. \r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок 04.08.2017 г.; път III-161 км 0+000 до км 8+700  –  частични ремонти на асфалтовата настилка. Стесняване на една от лентите за движение. Срок до 12.08.2017г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 04.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1302 км 12+000 до км 15+700  – частични ремонти на асфалтовата настилка. Стесняване на една от лентите за движение. Срок до 12.08.2017г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 05.08.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 обходен път Кюстендил-обходен път Дупница от км 0+000 до км 36+000 –тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 04.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.; \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-591 Крумовград-Ковил-Джанка-Поточница-Студен кладенец-Рабово-Пчелари от км 0+000 до км 24+900 – полагане на хоризонтална маркировка. Движението се осъществява с повишено внимание при стеснение на двете ленти. Срок до 03.08.2017г.;\r\nпът III-593 Крумовград-Ивайловград Падало-Орешари-Маджари-Долно Ботево от км 0+000 до км 18+000, движение с повишено внимание поради частични ремонтни дейности на асфалтовата настилка. Срок до 04.08.2017г.;път III-865 Търън-Средногорци п.к. Стояново-Ардин-Бойно-Кърджали от км 15+150 до км 30+000, подмяна на вертикална сигнализация. Срок до 02.08.2017г.; път III-8652 П.к. Стояново-Ардино-Бял извор- Падина -Неделино-Мадан-Златоград от км 0+000 до км 8+620, подмяна на вертикална сигнализация. Срок до 02.08.2017г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът IІІ-357 Троян-Дебнево от км 5+150 до км 14+949 – полагане на хоризонтална маркировка. Движението се осъществява при стеснение на двете ленти за движение. Движение с повишено внимание. Срок до 04.08.2017 г.; път IІІ-3502 от км 23+900 до км 36+790 Беглеж-Ъглен движение с повишено внимание – частични ремонти на настилката тип „Печматик. Срок до 11.08.2017г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІІ-811 Ракита-Брезник Пали Лула от км 32+000 до км 34+000 (посока Ракита – Брезник –  ремонтни дейности на асфалтовата настилка. Срок до 11.08.2017 г.; път ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-11 гран.Враца-Крушовене от км 154+100 до км 163+000 – ремонтни дейности на асфалтовата настилка. Срок до 02.08.2017г.;път III-301 Левски-Асеновци от км 9+300 до км 14+7000 – регулирано поетапно движение в едната лента и преминаване с повишено внимание, поради ремонтни дейности на асфалтовата настилка.Срок до 02.08.2017 г.; път ІІІ-3402 Коиловци-Славяново от км 8+000 до км 10+000 – ремонтни дейности на асфалтовата настилка. Срок до 02.08.2017г.;\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Забележка: През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.; \r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-202 Щръклево-Нисово от км 12+000 до км 16+000 – ремонтни дейности по асфалтовата настилка. Срок до 02.08.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Асеновград-Чепеларе от км 53+960 до км 76+307 – частични ремонтни дейности на асфалтовата настилка. Движение с повишено внимание. Срок до 10.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-866 Стойките-Девин от км 30+000 до км 40+000 – косене на тревни площи. Движение с повишено внимание в свободната лента, съобразно създадената организация на движение.  Срок до 04.08.2017 г.; \r\nпът ІІІ-867 Средногорци-Мадан от км 0+000 до км 7+300 – частични ремонти на асфалтовата настилка (заливане на фуги). МПС да се движат с повишено внимание в свободната лента, съобразно създадената организация на движение. Срок до 11.08.2017 г.;\r\nпът ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 Раднево - Гълъбово при км 46+460– частични ремонтни дейности. Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Велико Търново-Гурково от км 35+000 до км 51+500 – стеснение на една от лентите, поради ремонт на ограничителни системи. Срок до 04.08.2017 г.;.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: \r\nПът III-2002 с. Садина-Попово от км 11+500 до км 39+200 – движение с повишено внимание по, поради частични ремонтни дейности. Срок до 04.08.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.02", "title": "Актуална пътна обстановка"}
{"url": "http://www.focus-news.net/news/2017/08/02/2421736/ria-novosti-kitayski-polkovnik-poiska-ot-indiya-da-izvede-svoite-voennosluzheshti-ot-butan.html", "text": "Индия трябва да изведе своите военнослужещи от Китай, ако не иска война. Това е заявил ръководителят на Центъра по международно сътрудничество за въпросите на сигурността на Министерството на отбраната на Китай, старши-полковник Чжоу Бо, предаде РИА Новости.\r\nЧжоу Бо и генер-майора в оставка от индийската армия, Ашок Мехта, са участвали в дебати по телевизионен канал, по въпроса за растящото напрежение на платото Доклам, което се намира в Бутан.\r\nМехта, от своя страна е заявил, че китайските медии пишат агресивни статии за Индия и за възможен военен сблъсък между двете страни, като по този начин въвличат Индия в конфликта.\r\n„Вие сте на китайска територия и ако не искате война, трябва да я напуснете“, е казал Чжоу Бо.\r\nНа твърденията на индийския си колега, че платото Доклам е спорна територия, китаеца е подчертал, че „Бутан е участвал в 24 кръга преговори и никога не е поставял под въпрос факта, че това е китайска територия“.\r\nПревод и редакция:", "date": "2017.08.02", "title": "РИА Новости: Китайски полковник поиска от Индия да изведе своите военнослужещи от Бутан"}
{"url": "http://www.focus-news.net/news/2017/08/02/2421732/ria-novosti-natsionalniyat-muzey-na-siriya-v-damask-otnovo-e-otvoren-za-poseshteniya.html", "text": "Националният музей на Сирия в Дамаск отново е открит за посетители, благодарение на създадената зона за деескалация в крайградския район „Източна Гута“ и съблюдаването на примирието, съобщи РИА Новости.\r\nСпоред думите на директора на музея – Джеха Обукахля – заради войната, историческият комплекс е бил затворен за няколко години, защото служителите са се притеснявали от обстрели и терористи, които, предрешавайки се като посетители, са могли да откраднат исторически ценности и експонати. \r\nПревод и редакция:", "date": "2017.08.02", "title": "РИА Новости: Националният музей на Сирия в Дамаск отново е отворен за посещения"}
{"url": "http://www.focus-news.net/news/2017/08/02/2421734/predstoyashti-sabitiya-v-stranata-za-2-avgust-agentsiya-fokus.html", "text": "***\r\nОт 10.30 часа в залата на седмия етаж в МОН ще се проведе пресконференция с участието на министъра на образованието и науката Красимир Вълчев и екипа му. Темата са подготвените промени в наредби на МОН.\r\n***\r\nВ 11.00 часа зам.-кметът Ирина Савина ще провери изпълнението на ремонтните работи в 48 детска градина в район „Сердика“, ул. „Марин Христов“ 5.\r\n***\r\nОт 12.00 часа ще се проведе заседание на Министерски съвет. \r\n***\r\nВ 12.00 часа пред Министерството на земеделието, храните и горите ще бъде открито петото издание на Фермерския фестивал „От нашата ферма – с любов за вас!”. \r\n***\r\nВ 19.00 часа в Борисовата градина ще се проведе концерт от цикъла „Остров на музиката”.\r\n***\r\nВ 10.00 часа на обновения площад „Жени Патева” ще се проведе събитие за въвеждане в експлоатация на два обекта.\r\n***\r\nВ парка на квартала ще бъде открит четвъртият сезон на кино фестивала с филма „Код: Лондон”.\r\n***\r\nВ 11.00 часа в читалище „Надежда” ще се проведе творческо ателие „Красотата на българския фолклор” с ръководител Райчо Димитров, хореограф.\r\n***\r\nВ парк „Дружба” ще се проведе публична лекция под надслов „Кърмачески пикник”.\r\n***\r\nВ 11.00 часа в двора на МБАЛ „Христо Ботев” ще бъде отслужен водосвет от митрополит Григорий и ще бъде положен основният камък на новостроящ се храм, който ще носи името на св. Пантелеймон. \r\n***\r\nВ 10.00 часа в двора на Дневния център за социална рехабилитация ще се проведе тематична среща по повод Световната седмица на кърменето.\r\n***\r\nОт 15.00 часа в Зала 6 на Община Кзанлък ще се състои пресконференция по повод започналите археологически разкопки в района на средновековната крепост „Бузово кале“ край Бузовград. Доц. Деян Рабовянов, ръководител на екипа на разкопките ще разкаже за етапите в разкопките, очаквания и резултати. \r\n***\r\nОт 11.00 часа пред паметника на Тодор Александров в градската градина ще бъде отбелязана годишнината от избухването на Илинденско-Преображенското въстание.\r\n***\r\nОкръжният съд ще заседава поделото срещу 14 обвиняеми за разпространение идеите на ИДИЛ.\r\n***\r\nВ 09.30 часа Районният съд ще заседава по делото срещу Николай Г.\r\n***\r\nОт 10.30 часа в район „Южен” в кметът Иван Тотев ще открие нов общински паркинг на ул. „Димитър Талев”.\r\n***\r\nВ 21.30 часа на стадион „Лудогорец арена” ще се проведе футболен мач между отборите на ПФК „Лудогорец” и ФК „Апоел (Беер Шева)”.\r\n***\r\nВ 10.00 часа в Средновековния град Червен Регионалният исторически музей организира пресконференция за важните открития на археологически сезон 2017.\r\n***\r\nВ храм „Св. вмчк Георги” с Вечерня ще бъдат посрещнати светите мощи на свети великомъченик Пантелеймон. \r\n***\r\nВ амфитеатър „Арена” край пристанище \"Марина Диневи\" ще се проведе 40-то издание на MAXFIGHT.\r\n***\r\nВ 10.00 часа в Детския отдел на библиотека „Родина” 2017 ще се проведат групови игри за запознаване и общуване, мултимедийна презентация и викторина. Куклен театър „Сияние” ще изнесе представление.\r\n***\r\nВ 19.30 часа ще започне традиционния празник на селото.\r\n***\r\nВ 18.00 часа на площад „Свобода” ще започне концерт по повод 114-тата годишнина от Илинденско-Преображенското въстание.\r\n***\r\nАнсамблите от Армения, Черна гора и Йордания ще изнесат концерт, част от 23-тото издание на Международния фолклорен фестивал.\r\n*** \r\nОт 14.00 часа в зала 203 на Общината ще се проведе заседание на оценителната комисия по представените два варианта на предпроектни обемно-пространствени проучвания за част от пешеходната зона на града.\r\n***\r\n19.00 часа на площад „Тончо Жечев” ще се проведе традиционният събор „На вечерник в Дивдядово”.\r\n***\r\nВ 11.00 часа в залата на БЧК читалище „Умение 2003” организира конференция на тема „Подобряване на взаимодействието между гражданското общество и институциите за преодоляване на ранното напускане на училище, вследствие на ранното семейно съжителство и ранно раждане”.", "date": "2017.08.02", "title": "Предстоящи събития в страната за 2 август (Агенция „Фокус”)"}
{"url": "http://www.focus-news.net/news/2017/08/02/2421733/predstoyashti-mezhdunarodni-sabitiya-za-2-avgust-agentsiya-fokus.html", "text": "Американският вицепрезидент Майк Пенс е на официално посещение в Черна гора. \r\n***  Италианското правителство ще предложи план за изпращането на военни кораби в либийски води в опит да се справи с проблема с трафика на хора. \r\n***  Министрите от Организацията за ислямско сътрудничество ще обсъдят кризата около Храмовия хълм в Ерусалим. \r\n***  Министърът на външните работи на Италия Анджелино Алфано ще даде пресконференция със своя катарски колега. \r\n*** Започва делото срещу почти 500, обвинени в участие в провалилия се опит за преврат в Турция през 2016г.", "date": "2017.08.02", "title": "Предстоящи международни събития за 2 август  /Агенция „Фокус“/"}
{"url": "http://www.focus-news.net/news/2017/08/02/2421735/nimh-dnes-vremeto-shte-e-slanchevo-i-goreshto-maksimalnite-temperaturi-shte-sa-mezhdu-32-i-37.html", "text": "Днес времето ще е слънчево и горещо. Ще духа слаб до умерен вятър от изток-североизток. Максималните температури ще са между 32° и 37°, в София – около 33°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН). Атмосферното налягане ще остане по-високо от средното за месец август.    \r\nПо Черноморието ще е слънчево с умерен североизточен вятър. Максималните температури ще са 27° - 29°. Температурата на морската вода е 25° - 26°. Вълнението на морето ще е около 2 бала.\r\nВ планините ще е слънчево. Ще духа умерен, по високите части силен вятър от изток-североизток. Максимална температура на височина 1200 метра около 25°, на 2000 метра – около 18°.", "date": "2017.08.02", "title": "НИМХ: Днес времето ще е слънчево и горещо, максималните температури ще са между 32° и 37°"}
{"url": "http://www.focus-news.net/news/2017/08/02/2421740/gd-granichna-politsiya-3-km-e-opashkata-ot-tezhkotovarni-avtomobili-pri-gkpp-dunav-most-2-na-izhod-ot-stranata-na-vhod-opashkata-e-1-km.html", "text": "На българо-румънската граница на ГКПП \"Дунав мост\" - Видин трафикът е интензивен, като се е образувала 3-километрова колона от товарни автомобили на изход и 1 км на вход. Това съобщиха от пресцентъра на ГД „Гранична полиция“. Информацията за трафика на граничните контролно-пропускателни пунктове е към 6.00 часа. На българо-турската граница на ГКПП \"Капитан Андреево\" има колона от 2 км за товарни автомобили. На българо-сръбската граница трафикът е интензивен, на ГКПП \"Калотина\" на вход и изход за леки автомобили. На българо-македонската и българо-гръцката граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.02", "title": "ГД „Гранична полиция“: 3 км е опашката от тежкотоварни автомобили при ГКПП „Дунав мост 2“ на изход от страната, на вход опашката е 1 км"}
{"url": "http://www.focus-news.net/news/2017/08/02/2421741/rossiyskaya-gazeta-komandvashtiyat-natsionalnata-gvardiya-na-ukrayna-e-anonsiral-kraya-na-voynata-v-donbas.html", "text": "Във вторник (02.08), командващият Националната гвардия на Украйна, генерал-лейтенант Юрий Алеров, заговори за скорошен край на гражданската война в Донбас. Той не се е впуснал в конкретика, а само загадъчно е отбелязал, че в него има такова „вътрешно усещане“, пише „Российская газета“.\r\nДали вътрешният глас го е подвел, ще покаже времето. Засега украинските медии цитират думите на генерала: „Знаете ли, имам вътрешно усещане, че войната няма да продължи още дълго.“. Освен това, той е подчертал, че независимо от политическите изменения, които могат да настъпят в Украйна, Националната гвардия ще развива своя потенциал, за да може „да противодейства, колкото може по ефективно на различни заплахи за законността“. Впрочем, той не уточни, дали за него „заплаха за реда“ са отказващите да живеят по законите на Майдана жители на Донбас.\r\nСтрува си да се отбележи, че Алегров започна да говори за своите усещания, веднага след като американските медии обявиха, че Пентагона и Държавния департамент на САЩ все пак са разработили план за доставка на „отбранителни летални оръжия“ за Украйна. И украинските генерали, очевидно, започнаха да ги сърбят ръцете.\r\nЗа това, как точно Киев има намерение „да завърши войната“, може да се съди и по неотдавнашното заявление на съветника на Министъра на вътрешните работи на Украйна, Зоряна Шкиряка. Например, на 15 юни той отбеляза, че : „Тези, които днес не слушат, то нека си отворят ушите: Задължително ще освободим тази територия (Донбас – бел.ред.) и ще има чистка. Не си струва да се съмнявате в това.“ За тази цел на Украйна ѝ е нужно „отбранително оръжие“?\r\nПревод и редакция:", "date": "2017.08.02", "title": "„Российская газета“: Командващият Националната гвардия на Украйна е анонсирал края на войната в Донбас"}
{"url": "http://www.focus-news.net/news/2017/08/02/2421742/moshtite-na-sveti-velikomachenik-panteleymon-shte-badat-posreshtnati-v-nevrokopska-eparhiya-v-sandanski.html", "text": "Днес сутринта, в митрополитската църква \"Св. Николай\" в град Враца ще бъде отслужена тържествена архиерейска света Литургия, оглавена от Негово високопреосвещенство Врачанския митрополит Григорий, предаде репортер на Агенция \"Фокус\". След нея, в 11.00 часа, в двора на МБАЛ “Христо Ботев” във Враца, ще бъде отслужен водосвет от митрополита и ще бъде положен основният камък на новостроящ се храм, който ще носи името на св. Пантелеймон. Мястото за новата църква ще бъде осветено с мощите на светеца.\r\nСлед това св. мощи ще бъдат изпратени тържествено към едноименния манастир на Света гора, Атон, където се съхраняват. Иконата ще бъде подарена на храма “Св. Пантелеймон”, към Подворието на Московския и на цяла Русия патриарх в София при Дома за възрастни хора в квартал “Княжево”. \r\nОт днес след обяд, до утре (3 август), светите мощи на св. Пантелеймон ще гостуват и в Неврокопска епархия в град Сандански. Това става по молба и благодарение на личния авторитет на Негово високопреосвещенство Неврокопския митрополит Серафим. Самият Дядо Серафим първи посрещна светите мощи още на 26 юли, при влизането им от Гърция в България, но желанието му беше, възможно най-голям брой православни християни от поверената му епархия да се докоснат до светинята. \r\nДнес са предвидени посрещане и Вечерня в храм „Св. вмчк Георги” в гр. Сандански. На 3 август ще се състои утреня и св. Литургия в храм „Св. вмчк Георги” в гр. Сандански, след което светите мощи на светия великомъченик Пантелеймон ще отпътуват обратно към Света Гора - Атон. \r\nНикола ПЕТКОВ", "date": "2017.08.02", "title": "Мощите на свети великомъченик Пантелеймон ще бъдат посрещнати в Неврокопска епархия в Сандански"}
{"url": "http://www.focus-news.net/news/2017/08/02/2421738/zam-ministar-denitsa-nikolova-shte-uchastva-v-devetoto-zasedanie-na-komiteta-za-nablyudenie-na-programa-interreg-v-a-rumaniya-balgariya-2014-2020-g-v-bukuresht.html", "text": "Заместник-министърът на регионалното развитие и благоустройството Деница Николова ще участва в деветото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г., което ще се състои днес в Букурещ, Румъния. Това съобщиха от пресцентъра на министерството.\r\nПо време на заседанието ще бъдат представени резултатите от първата фаза на кандидатстване по Третата покана за набиране на проектни предложения и финалната версия на пакета от документи за кандидатстване. Очаква се да бъде приет списъкът с одобрени и отхвърлени заявления за интерес, подадени чрез електронната система за управление на програмата.", "date": "2017.08.02", "title": "Зам.-министър Деница Николова ще участва в деветото заседание на Комитета за наблюдение на Програма ИНТЕРРЕГ V-A Румъния – България 2014 – 2020 г. в Букурещ"}
{"url": "http://www.focus-news.net/news/2017/08/02/2421737/ministar-predsedatelyat-boyko-borisov-e-na-ofitsialno-poseshtenie-v-republika-makedoniya.html", "text": "Министър-председателят Бойко Борисов е на официално посещение в Република Македония, съобщиха от правителствената информационна служба. По повод отбелязването на 114-тата годишнина от избухването на Илинденско-Преображенското въстание, днес министър-председателите Бойко Борисов и Зоран Заев ще участват в церемония по полагане на венци пред гроба на Гоце Делчев в църквата „Св. Спас”.\r\nПри посещението си в Република Македония премиерът Борисов е придружаван от заместник министър-председателите Екатерина Захариева и Красимир Каракачанов, както и министрите Ивайло Московски и Теменужка Петкова.\r\nВ официалната българска делегация са също посланикът ни в Скопие Иван Петков, депутатът в Европейския парламент Андрей Ковачев, председателят на Комисията по външна политика в Народното събрание Джема Грозданова, председателят на парламентарната група за приятелство България - Република Македония Борис Вангелов, народният представител Станислав Станилов, началникът на политическия кабинет на Президента на Република България Иво Христов и началникът на политическия кабинет на министър-председателя Румяна Бъчварова.", "date": "2017.08.02", "title": "Министър-председателят Бойко Борисов е на официално посещение в Република Македония"}
{"url": "http://www.focus-news.net/news/2017/08/02/2421747/denyat-2-avgust-v-svetovnata-istoriya.html", "text": "На тази дата през 1945 г. завършва работа Потсдамската конференция на страните - победителки от Втората световна война. През 1940 г. след капитулацията на Франция генерал Шарл де Гол напуска страната, започва френската съпротива.\r\nПрез 1934 г. Адолф Хитлер се провъзгласява за фюрер и получава цялата власт в страната. Открит е Беломорско-Балтийският плавателен канал (1933 г.). Построен е от 100 000 затворници. През 1930 г са създадени руските въздушно-десантни войски. Британски експедиционен корпус прави десант в Архангелск, в помощ на Бялата гвардия (1918). През 1909 г. на въоръжение в армията на САЩ е приет първият боен самолет.\r\n2016 г.\r\nКола-бомба се взривява и убива 26 души в покрайнините на Бенгази.\r\n2015 г.\r\nПети ден стотици емигранти от Африка и Близкия изток щурмуват Тунела под Ла Манш, в опити да проникнат нелегално във Великобритания. Френската полиция използва срещу нарушителите сълзотворен газ.\r\n2014 г.\r\nСпоред обявена статистика броят на загиналите палестинци от началото на израелската операция в ивицата Газа надминава 1600 души. По данни на ООН конфликтът в ивицата Газа до този момент е взел около 300 детски живота предствляващи 30% от общите жертви - 187 момчета и 109 момичета, като най-малко 203 от тях са на възраст под 12 г.\r\n2013 г.\r\nСаманта Пауър става новият представител на САЩ в ООН.\r\n2012 г.\r\nКофи Анан се оттегля като специален представител на ООН в Сирия.\r\n2011 г.\r\nИталия отзовава посланика си от Сирия.\r\n2011 г.\r\nНорвегия прекратява военните си действия в Либия.\r\n2011 г.\r\nПрезидентът на САЩ Барак Обама подписва приетия от конгреса закон за държавния дълг, предотвратявайки по този начин технически дефолт на страната. За последните две години 2,8 трлн. долара бюджетен дефицит на САЩ е повече отколкото за предните десет години.\r\n2006 г.\r\nФинландия депозира при италианското правителство ратифицирания от нея договор за присъединяване на България – Румъния към ЕС.\r\n2006 г.\r\nНай-дълго управлявалият лидер на Куба Фидел Кастро претърпява успешна стомашна операция. Преди да постъпи в болницата за извършване на операцията 79-годишният държавен ръководител упълномощава брат си - Раул (на снимката) да поеме част от задълженията, свързани с управлението на Куба. Това провокира сред световната общественост въпросът какво се случва с Куба след ерата на Кастро. Всеобщото мнение е, че каквото и да се случи с Кастро - управлението на Куба ще бъде поверено на неговия брат - Раул. Експертите оценяват Раул като по-прагматичен от по-големия си брат, но считат че не притежава дори наполовина нито харизматичното му излъчване, нито умението за общуване, но и не изключват Раул да направи неочакваното и да започне един предстоящ и истински преход в Куба.\r\n2004 г.\r\nЗапочва проектът за Уикипедия на астурски език\r\n1990 г.\r\nЗапочва окупацията на Кувейт от Ирак, която довежда до намеса на войски на ООН, които след по-малко от шест месеца принуждават иракският президент Саддам Хюсеин да признае поражението си и да изтегли войските си.\r\n1946 г.\r\nОснована е Световната федерация на асоциациите за съдействие на ООН /1946 г./. Това е неправителствена организация, която обединява националните организации на над 80 държави.\r\n1945 г.\r\nВ Потсдам завършва работата си последната международна конференция на страните победителки във Втората световна война. Потсдамската конференция на ръководителите на СССР, САЩ и Великобритания започва на 17 юли 1945 г. В нея участват Чърчил (заменен от Клемент Атли), Хари Труман и Сталин. Решено е мирните договори със сателитите да се подготвят от Съвета на министрите на външните работи (СМВнР) на СССР, САЩ, Великобритания, Франция и Китай, а мирните договори да се подпишат само с признати демократични правителства. Решават се най-важните международни въпроси, възникнали след Втората световна война. Вземат се решения за демилитаризация, денацификация и за демократично преустройство на Германия, победена във Втора световна война. Съгласувани са въпросите за Контролния съвет като висш орган на властта на съюзните държави по време на окупацията на Германия, за репарациите, за западните граници на Полша, за предаване на Кьонигсберг (Калининград) с околната територия на СССР и др. Германия губи 25 % от териториите си.\r\n1940 г.\r\nСлед капитулацията на Франция генерал Шарл де Гол напуска страната. Започва френската съпротива.\r\n1939 г.\r\nАлберт Айнщайн, разтревожен, че германските учени разработват мощна атомна бомба, използвайки уран, пише на президента Рузвелт с настояване да разреши започване на атомни проекти. Алберт Айнщайн е роден в Улм, Германия, на 14 март 1879 г. На 15-годишна възраст той напуска училище. През 1896 г. влиза в Политехническия институт в Цюрих, Швейцария. При завършването му през 1900 г., поради неразбирателство с професорите си, той не се сдобива с университетско място. През 1901 г. получава швейцарско поданство. Две години по-късно след множество разочарования получава работа в Швейцарското бюро за патенти в Берн. През 1905 г. открива теорията на относителността. Той напуска Бюрото за патенти през 1909 г. През 1914 г. става редовен член на Кралската пруска академия на науките в Берлин. През 1914 г. Айнщайн излага своя основен труд - общата теория на относителността. Пет години след това става световноизвестен с практическото й потвърждаване. През 1921 г. получава Нобелова награда за физика. По-късно се премества в Съединените щати\r\nи постъпва във факултета на новооснования Институт за съвременни проучвания в Принстън, Ню Джърси, където остава до края на живота си. Умира на 18 април 1955 г.\r\n1934 г.\r\nСлед смъртта на германския президент Хинденбург, Адолф Хитлер се самопровъзгласява за фюрер и получава цялата власт в страната. Адолф Хитлер е германски политик, един от създателите на Националсоциалистическата Германска работническа партия . В периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавен глава. Обявен е за главен военен престъпник след Втората световна война. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила, Хитлер създава въоръжените SS (Schutzt Stafel - охраняващи) отряди през 1925 г. За борба с бойните групи на комунистите създава щурмовите отряди SA (Sturm Abteilung) през 1921 г., които са унищожени през т. нар. нощ на “дългите ножове” (30 юни 1934 г.). Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург, Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзи извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива.\r\n1933 г.\r\nОткрит е Беломорско-Балтийският плавателен канал. Построен е от 100 000 затворници.\r\n1930 г.\r\nСъздадени са руските въздушно-десантни войски.\r\n1923 г.\r\nИзлиза протокол за пълно сливане на демократи и радикали в единна партия Съюз на демокрацията.\r\n1918 г.\r\nБритански експедиционен корпус прави десант в Архангелск, в помощ на Бялата гвардия.\r\n1917 г.\r\nГенерал Радко Димитриев напуска руската армия поради избухналата революция. Радко Димитриев е военен деец и генерал от пехотата. Роден в с. Градец, Сливенско. Взема участие в националноосвободителните борби на българския народ. Включва се като доброволец в Руско-турската освободителна война от 1877–1878 г., а след Освобождението завършва Военното училище в София и Академията на Генералния щаб в Русия. Завръща се в България и става офицер в милицията на Източна Румелия. Участва в обявяването на Съединението на Източна Румелия с Княжество България през 1885 г., а по време на Сръбско-българската война от 1885 г. е помощник началник-щаб на Западния корпус. Димитриев е сред организаторите на детронацията на княз Александър I Батенберг (август 1886 г.). След неуспеха й емигрира в Русия. Завръща се в България след 11 години и се включва във военното управление на страната, като началник-щаб на армия (1904–1907 г.) и началник на трета Военноинспекционна област (1907–1912 г.). По време на Балканската война от 1912–1913 г. е командир на Трета българска армия, а по време на Междусъюзническата война от 1913 г. е помощник-главнокомандващ Действащата армия. След войната е изпратен като пълномощен министър в Русия. Поради несъгласие с управляващите среди по отношение ориентацията на България в годините на Първата световна война от 1914–1918 г. си подава оставката и постъпва на военна служба в руската армия. Разстрелян е при метеж на есери и меншевики във Владикавказ.\r\n1909 г.\r\nНа въоръжение в армията на САЩ е приет първият боен самолет.\r\n1878 г.\r\nНа 30 юли и на 2 август излизат журнални постановления на Съвета на управлението на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си. Това обаче не важи за черкезите и извършилите престъпления против християните. Собствеността трябва да се докаже по съдебен ред чрез тапии или освидетелстване. Започва узаконяване преминаването на поземлената собственост в ръцете на българите( аграрен преврат).\r\n1876 г.\r\nПо време на игра на покер в Дакота е убит легендарният военен разузнавач Дивия Бил.\r\n1870 г.\r\nОткрито е лондонското метро - най-старото в света.\r\n1824 г.\r\nВ Ню Йорк е открито Петю авеню, което става място на най-скъпите и изискани магазини в Манхатън.\r\n1802 г.\r\nНаполеон Бонапарт е обявен от френския Сенат за пожизнен консул на Франция, което му дава правото да посочва своя наследник. Наполеон Бонапарт е френски император. Роден е през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, завзет от англичаните. Френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия в битката при Аустерлиц и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на две зони на влияние – френска и руска. През 1808-1811 г. той предприема поход за завоюване и окупиране на Испания, а през 1809 г. побеждава Австрия. През 1812 г. Наполеон предприема несполучлив поход в Русия, но е принуден да отстъпи и се връща обратно във Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната. Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1769 г.\r\nИспанският капитан от армията Гаспар де Портола и монахът - францисканец  Хуан Креспи основават Лос Анджелис.\r\n1560 г.\r\nРуската кавалерия разгромява рицарите от Ливонския орден в битката при Ермес.\r\n1552 г.\r\nДоговорът от Пасау дава религиозна свобода на всички протестанти, живеещи в Германия.\r\n257 г.\r\nРимският Папа Св. Стефан I напуска папския престол, който заема от 12 май 254 г. Той е един от първите папи, които императивно се намесват в делата на други църкви. Влиза в остър спор с картагенския епископ Киприан за кръщението на еретиците. Подкрепян от църквите в Африка, Сирия и Мала Азия, Киприан настоява, че кръщението на еретиците не е действително и при влизането си в Църквата, те трябва да бъдат кръщавани повторно. Папата, подкрепян от църквите в Александрия и Палестина, приема кръщението на еретиците за действително и ги приема в общение само след опрощаване на греховете чрез ръкополагане. Заплашва епископите в Мала Азия със спиране на общението, ако не утвърдят римската практика. Опит за помирение на двете страни прави св. Дионисий, епископ на Александрия. Спорът заглъхва от само себе си след смъртта на папата.\r\n216 г. пр. Хр. \r\nKартагенската армия, начело с Анибал, разбива при Кана 80-хилядната армия на Рим. Това е най-тежкото поражение на римската армия в цялата й история. В сражението армията на Картаген изгубва 5700 войници, а римляните - около 50 000 души. Тактическият план на Анибал и до днес се изучава във всички военни академии като класически образецНа тази дата са родени:\r\n1934 г.\r\nРоден е Валерий Биковски - руски летец космонавт. От 14 до 19 юни 1963 г. лети на \"Восток - 5\". Полетът продължава 119 ч. Космическият кораб извършва 81 обиколки около Земята, като изминава 3,3 млн. км. На 16 юни 1963 г. излита и \"Восток - 6\", пилотиран от В. В. Николаева-Терешкова. Двата полета се осъществяват едновременно.\r\n1932 г.\r\nРоден е Питър О’Тул - английски актьор от ирландски произход. На 12 години напуска училище и започва работа. Следва в Кралската академия за драматично изкуство, играе в различни английски театри и на Бродуей. Бързо се издига във филмовия свят. Участва във филмите \"Отвлеченият\" (1959 г.), \"Белите сенки\" (1960 г.), \"Невинните диваци\" (1960 г.), \"Лорънс Арабски\" (1962 г.), \"Томас Бекет\" (1964 г.), \"Лорд Джим\" (1965 г.), \"Библията\" (1965 г.), \"Как да откраднем милион?\" (1966 г.), \"Нощта на генералите\" (1966 г.), \"Екатерина Велика\" (1967 г.), \"Лъвът през зимата\" (1968 г.), \"Да накладеш огъня\" (тв, 1969 г.), \"Войната на Мърфи\" (1971 г.), \"Човекът от Ла Манча\" (1972 г.), \"Управляващата класа\" (1973 г.), \"Петкан\" (1974 г.), \"Розовата пъпка\" (1975 г.), \"Фокстрот\" (1976 г.), \"Зората на Зулу\" (1979 г.), \"Калигула\" (1980 г.), \"Живот на карта\" (1980 г.), \"Моята последна година\" (1982 г.), \"Пигмалион\" (тв, 1983 г.), \"Последният император\" (1987 г.), \"Височайши духове\" (1988 г.), \"Дъщерята на Ребека\" (1991 г.), \"Един добър човек сред другите\" (1993 г.), \"Пътешествията на Гъливер\" (1996 г.), \"Истинска история\" (1997 г.), \"Фантоми\" (1998 г.), \"Историята на отец Дамиен\" (1999 г.), \"Последната завеса\" (2001 г.).\r\n1892 г.\r\nРоден е Джак Уорнър - американски филмов продуцент, съосновател с брат си Хари на филмовата компания “Warner Brothers Pictures” и неин президент от 1956 г.\r\n1865 г.\r\nРоден е американският изследовател Матю Хенсън (1865 - 1940). През 1909 г. заедно с Робърт Пири за първи път достигат Северния полюс.\r\n1842 г.\r\nРоден е Алфред Рамбо - френски историк. През 1897 г. става член на Академията на обществените науки. От 1881 г. е професор по нова история в Сорбоната. В периода 1895-1903 г. е сенатор, а от 1896 г. до 1898 г. - министър на народното образование и изкуствата . Специализира руска история в Русия. Автор е на трудове върху френско-руските и френско-германските отношения. Заедно с Е. Лавис е редактор и един от авторите на многотомната \"Обща история от IV в. до наши дни\" (1-12 т., 1893-1901 г.). Негови трудове са и \"Византийската империя през Х в.\" (в която е отделено място и за средновековна България), \"Константин Багренородни\", \"Епична Русия\", \"История на Френската революция\" и др. Умира на 10 ноември 1905 г.На тази дата умират:\r\n1945 г.\r\nУмира Пиетро Маскани - италиански композитор. Роден е на 7 декември 1863 г. в Ливорно. Възпитаник е на Миланската консерватория, където е ученик на Понкиели и на Саладино. След като дирижира оркестрите на различни малки италиански сцени, става директор на музикалния музей “Личео Росини” в Пезаро (1895-1902 г.). Неговата опера “Селска чест” е представена в Рим през 1890 г. Автор е на оперите “Ирис” (1898 г.), “Паризина” (1913 г.), “Малкият Марат” (1921 г.) и др., на оперети, произведения за оркестър, филмова музика. Маскани е един от основоположниците на оперния веризъм.\r\n1934 г.\r\nУмира Паул фон Бенекендорф унд фон Хинденбург - немски генерал, политик. Роден е на 2 октомври 1847 г. Като млад офицер участва във Френско-пруската война (1870-1871 г.). От 1903 г. е главнокомандващ армия. През 1911 г. е пенсиониран. След избухването на Първата световна война отново е зачислен във войската, назначен е за главнокомандващ на съсредоточената в Източна Прусия осма армия. Заедно с ген. Ерих Лудендорф (началник на неговия Генщаб) разбива и унищожава настъпващите руските войски край Таненберг и Мазурските езера. Победите на фон Хинденбург се митологизират от германската преса и помагат за израстването му в кариерата. В края на август 1916 г. той оглавява Върховното военно командване, а ген. Лудендорф е назначен за първи интендант. С решителни мерки двамата военачалници издигат властта си над контрола на имперското правителство и кайзера. В началото на ноември 1918 г., за да спаси монархията в Германия фон Хинденбург съветва Вилхелм II да напусне страната, а самият той предлага услугите си на новосформираното правителство за разгрома на революционното брожение в империята и за мирното завръщане на фронтовите войски в родината. След смъртта на президента Фр. Еберт кандидатурата му за овакантения пост е издигната от десните партии и на проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. Като президент въпреки многократно декларираните си монархически убеждения коректно спазва в началото на мандата конституцията. Без запитване до Райхстага през март 1930 г. назначава за канцлер водача на центристите Х. Брюнинг и поставя началото на разпада на парламентарната система и установяване на президентски режим в Германия. В съперничество с А. Хитлер и други политици печели президентските избори през пролетта на 1932 г. и получава втори мандат. Подкрепен е от центристките партии и от социалдемократите, докато Германската национална и националистическа партии гласуват за Хитлер. След изборите утвърждава президентския режим на управление и за по-малко от една година сменя трима канцлера (на 1 юни 1932 г. канцлер Брюнинг е сменен от Фр. фон Папен, който сдава властта на 3 декември на ген. К. фон Шлайхер, а на 30 януари 1933 г. за райхсканцлер е назначен А. Хитлер). След като фон Хинденбург умира, Хитлер приема функциите на държавен глава.\r\n1923 г.\r\nУмира Уорън Хардинг - американски политик и 29-и президент (1921-1923 г.) на САЩ от листата на Републиканската партия. Вътрешната политика на президентството му е подчинена на монополите и се характеризира с разрастване на корупцията и обогатяване на търговците и спекулантите. Провежда политика на експанзия в Далечния изток и Латинска Америка.\r\nРоден е на 2 ноември 1865 г. в Корсика, днес Блуминг Гроу, Охайо.\r\n1922 г.\r\nУмира Александър Греъм Бел – американски физик и физиолог, шотландец по произход, професор. През 1876 г. изобретява телефона. Той е създател на фотофона, графофона и един от ранните прототипи на грамофона.\r\n1921 г.\r\nУмира Енрико Карузо. Той е италианският певец, тенор. Роден е на 25 февруари 1873 г. в Неапол. Като дете пее в църковен хор. Започва да учи пеене от 1891 г. при музикалния педагог Г. Верджине. Дебютира в Неаполския театър “Нуово” през 1894 г. , след което пее в много италиански оперни театри (1894-1898 г.). Солист е в Миланската “Ла Скала” (1900-1901 г.), солист на нюйоркския театър “Метрополитен опера” (1903-1920 г.). Един от най-известните певци в света. Изпълнява всякакви тенорови партии - от лирични до трагични: Херцога, Манрико, Радамес (“Риголето”, “Трубадур”, “Аида” от Верди), Неморино (“Любовен елексир” от Доницети), Фауст (“Мефистофел” от Бойто), Канио (“Палячи” от Леонкавало), Туриду (“Селска чест” на Маскани), Рудолф, Каварадоси, де Грийо (“Бохеми”, “Тоска”, “Манон Леско” от Пучини), Дон Хозе (“Кармен” от Бизе), Лионел (“Марта” от Фр. фон Флотов).\r\n1823 г.\r\nУмира Лазар Карно - граф и пер, френски държавник и военен деец, инженер, математик. Роден е на 13 май 1753 г. в Ноле. По време на Великата френска революция е член на Комитета за обществено спасение. Организатор на републиканската армия. През 1795 г. става член на Директорията. Министър е на войната през 1800 г. и министър на вътрешните работи през 100-те дни на Наполеон.\r\n1819 г.\r\nУмира създателят на първата парна машина Джеймс Уат (1736 - 1819).\r\n1788 г.\r\nУмира Томас Гейнсбъроу - английски живописец и график. Той е роден на 14 май 1727 г. в Садбъри, Съфолк. Смята се за най-големия (заедно с Дж. Рейнолдс) английски майстор на портрета от ХVIII в. Негови творби са \"Синьото момче\"( 1770 г.) , портрет на херцогиня де Бофорт, (около 1770 г.), \"Пердита\", (1781 г.) и др.\r\n1589 г.\r\nУмира Анри III - френски крал от 1574 г., последният представител на династията Валоа. Той е роден на 19 февруари 1551 г. във Фонтенбло Избран е за крал на Полша и за велик княз на Литва през 1573 г. След смъртта на брат си - френския крал Шарл IХ, се завръща във Франция, за да заеме престола. Бори се срещу хугенотите и срещу представителите на Католическата лига.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.02", "title": "Денят 2 август в световната история"}
{"url": "http://www.focus-news.net/news/2017/08/02/2421743/denyat-2-avgust-v-balgarskata-istoriya.html", "text": "Избухва Илинденско-Преображенското въстание, най-масовото българско въстание в Македония и Одринско. На същия ден се чества църковният празник Илинден. Илинденско-преображенското въстание е организирано и ръководено от Вътрешната македоно-одринска революционна организация (ВМОРО), връхна точка в националноосвободителното движение на българите от Македония и Одринско. То е продължение на българската националнодемократична революция от време на Възраждането. През 1988 г. в при излитане от София за Варна катастрофира самолет Як-40 на БГА \"Балкан\". Загиват 27 и са ранени 10 пътници. През 1908 г. - в Куманово е основан български конституционен клуб от дейци на ВМОРО. През 1891 г. е създадена БРСДП - Българска работническа социалдемократическа партия. През 1887 г. във Велико Търново се провежда коронацията на княз Фердинанд I. Новоизбраният от третото Велико народно събрание държавен глава полага клетва за вярност към Търновската конституция пред III ВНС, след което тримата регенти, начело със Стефан Стамболов му предават властта. На  2 август са родени: Нева Кръстева, композиторка; Анастас Стоянов, поет; Христо Ганев, писател сатирик и сценарист; Ружа Делчева, актриса; Руска Гандева, литературовед, специалист по римска литература. На тази дата умира Костадин Баталов, общественик, дипломат и държавник. \r\n2016 г.\r\nПрезидентът на Република България присъжда орден „Стара планина“ с лента на г-н Серджо Матарела, президент на Италианската република, за изключително големите му заслуги за развитието и укрепването на българо-италианските отношения\r\n2010 г.\r\nБДС „Стара планина“ влиза в сила с девет утвърдени стандарта:\r\n- Утвърден стандарт за месни заготовки за кайма \"Стара планина\"\r\n- Утвърден стандарт месни заготовки - кюфтета и кебапчета \"Стара планина\"\r\n- Утвърден стандарт - месни заготовки - сурова наденица и карначета \"Стара планина\"\r\n- Утвърден стандарт - варени и варено-пушени малотрайни колбаси \"Стара планина\"\r\n- Утвърден стандарт - траен варено-пушен салам \"Стара планина\"\r\n- Утвърден стандарт - месна заготовка кайма от птиче месо \"Стара планина\"\r\n- Утвърден стандарт - кебапчета и кюфтета от птиче месо \"Стара планина\"\r\n- Утвърден стандарт - месни заготовки сурова наденица и карначета от птиче месо \"Стара планина\"\r\n- Утвърден стандарт - варени и варено-пушени колбаси от птиче месо \"Стара планина\"\r\n1999 г.\r\nВ американския конгрес е внесена резолюция № 170 за новата политика на САЩ спрямо София. Отбелязва се положителната позиция на България по време на конфликта в Косово, равноправното третиране на всички граждани, независимо от етническата им принадлежност, усилията за ускоряване на приватизацията, борбата с корупцията и престъпността, въвеждането на валутен борд.\r\n1990 г.\r\nВНС приема декларация във връзка с честването на Илинденско-Преображенското въстание.\r\n1988 г.\r\nВ 17 ч и 29 мин при излитане от София за Варна катастрофира самолет Як-40 на БГА \"Балкан\". Загиват 27 и са ранени 10 пътници.\r\n1974 г.\r\nУстановени са дипломатически отношения с Венецуела и с Тайланд.\r\nКралство Тайланд е държава в Югоизточна Азия с територия 513 115 кв. км. и население 60 млн. души. Държавата е конституционна монархия и столицата й е Банкок. Боливарска република Венецуела е държава в Южна Америка с територия 912 000 кв. км, като включва 72 острова с площ 1 210 кв. км. Населението й е 24 милиона жители. Държавата е федеративна република и столицата й е Каракас.\r\n1973 г.\r\nГенералният секретар на ООН Курт Валдхайм пристига на посещение в България.\r\n1964 г.\r\nЗакрита е изложбата \"Произведения на изкуството в българските музеи и манастири\". Тя е открита на 24 април в гр. Есен, Федерална Република Германия, във вила \"Хюгел\" (стария дворец на фамилията Круп) и е посетена от 70 хиляди души.\r\n1957 г.\r\nПодписана е търговска спогодба с Кралство Мароко. Кралство Мароко е държава в североизточна Африка. Страната има площ 446 600 кв. км. Тя е конституционна монархия с 30 милиона жители. Столицата й е Рабат. Мароко е аграрна страна с относително добре развита добивна промишленост. В селското стопанство са заети 40 % от активното населените. На страната се падат 70 % от световните запаси на фосфати и 30 % от световния експорт. Разработват се находища на кобалт, олово, манган, цинк, мед и др. Развива се машиностроене, химическа промишленост и др. Обработват се 20 % от територията на страната. Отглежда се ечемик, пшеница, царевица, просо, сорго, овошки и картофи. Мароко е един от световните производители и износители на цитруси. Развито е лозарството и отглеждането на маслини. Животновъдството е пасбищно. Отглежда се едър рогат добитък, овце, кози и камили. Важен стопански отрасъл е морският риболов.\r\n1936 г.\r\nНелегална конференция на Демократическата партия в София се обявява в защита на парламентарната демокрация.\r\n1923 г.\r\nИзлиза протокол за пълно сливане на демократи и радикали в единна партия Съюз на демокрацията.\r\n1921 г.\r\nМеждусъюзническата контролна комисия връчва ултиматума на българското правителство за разформиране на въоръжените сили.\r\n1908 г.\r\nВ Куманово е основан Български конституционен клуб от легализирани дейци на десницата на ВМОРО. Първите Български конституционни клубове са основани на 20 юли във Велес и Битоля от легализирани дейци на десницата на ВМОРО. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени още в Скопие на 31 юли, в Тетово на 5 август, в Щип на 6 август, в Кратово и в Крива Паланка на 7 август, в Гостивар и Одрин на 10 август, в Кочани и Сяр на 15 август и в Цариград на 29 август.\r\n1903 г.\r\nИзбухва Илинденско-преображенското въстание. На същия ден по нов и по стар стил се чества църковният празник Илинден. Илинденско-преображенското въстание е масово народно въстание, организирано и ръководено от Вътрешната македоно-одринска революционна организация (ВМОРО), връхна точка в националноосвободителното движение на Македония и Одринско. По своя характер и задачи то е продължение на българската националнодемократична революция от време на Възраждането. По силата на Берлинския договор от 1878 г. Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните велики сили, наложили това решение, и започва борба веднага след оповестяването на решенията на Берлинския конгрес през 1878 г. Тя придобива организиран характер след създаването на ВМОРО през есента на 1893 г. в Солун. Скоро в Македония и Одринско е създадена гъста мрежа от революционни комитети. През 1899 г. е поставено началото и на четническото движение, което изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание от 1902 г., провокирано от дейци на Върховния македоно-одрински комитет, довежда до разгрома на голям брой революционни комитети и застрашава организацията от нови провали. Като се възползва от това въстание, турското правителство съсредоточава големи военни и полицейски сили в тези две области. Това довежда до стълкновение с турските войски в редица краища на Македония и Одринско и става причина за преждевременното избухване на въстанието.\r\nВ началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Гоце Делчев, Дамян (Даме) Груев, Георги (Георче) Петров и др., които са противници на каквито и да било прибързани действия, конгресът взима решение за обявяване на общо въстание през пролетта на 1903 г. Макар и несъгласни с това решение, Гоце Делчев и неговите най-близки сподвижници се му подчиняват. Те полагат усилия само за неговото отлагане през лятото на същата година и за превръщането му от повсеместно в стратегическо, т. е. в действия предимно на въстанически чети в планинските и полупланинските райони, където действията на редовната турска армия не могат да бъдат ефективни. Всичко това е направено с цел да се защити населението от полските райони от репресиите на турските власти. Междувременно подготовката на въстанието върви с пълна сила. На проведения в Смилево окръжен конгрес е изработен планът за въстаническите действия. Избран е ръководен щаб в състав Дамян (Даме) Груев, Борис Сарафов и Анастас Димев Лозанчев, на който е делегирано и правото той да определи датата на въстанието. Малко преди свикването на Битолския окръжен конгрес ВМОРО претърпява тежка загуба. На 4 май (21 април стар стил) край с. Баница е убит Гоце Делчев. Въпреки това подготовката за въстанието продължава. След конгреса в Смилево следва и друг конгрес, свикан в местността Петрова нива в Странджа, на който се обсъжда плана за въстаническите действия в Одринско и се определя състава на бойното ядро в този район: Михаил Герджиков, Лазар Маджаров и Ст. Икономов. Въстанието избухва на 20 юли 1903 г. (Илинден), откъдето идва и неговото име. Най-напред избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република.\r\nНа 6 август (24 юли стар стил) – Преображение, същата година избухва въстанието и в Одринско. Въстаниците освобождават много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. Партизански действия се водят и в другите революционни окръзи. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски има и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Изправен пред опасността, главният щаб на въстанието отправя бърза молба за помощ до българското правителство. Правителството, предупредено от западните велики сили за лошите последствия, които биха последвали за България при евентуална намеса, не се отзовава на отправения призив. Като разчита на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско се водят 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити 4694 души, оставени без подслон 70 835 души, а други 30 000 са принудени да напуснат родните си места и да търсят спасение в България. Причините за неуспеха на Илинденско-Преображенското въстание са много и от различно естество: на първо място за това допринася преждевременното му избухване, както и недостатъчното въоръжение на въстаналото население. Следващата съществена причина е крайно неподходящата международна обстановка, при която то избухва. За разлика от Априлското въстание от 1876 г. този път Русия, ангажирана със свои планове за война в Далечния изток, предупреждава ясно, че няма да се ангажира в никакви конфликти на Балканите. Другите велики сили категорично заемат страната на Османската империя, което позволява на Високата порта да се разправи по особено жесток начин с въстаналото население. Следваща причина е ненамесата на България. Въпреки своя неуспех Илинденско-Преображенското въстание има огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост.\r\n1899 г.\r\nС княжески указ е учреден почетен знак \"За 20-годишна отлична служба\" за офицери, а от 7 април 1933 г. се учредява такъв и за подофицери.\r\n1897 г.\r\nПодписана е конвенция между България и Франция за изграждане на военноморския флот.\r\n1891 г.\r\nСъздадена е Българската социалдемократическа партия (БСДП). От 1894 г. е Българска работническа социалдемократическа партия (БРСДП). На проведения на 31 юли - 4 август 1903 г. X конгрес БРСДП се разделя на две. Част от нея се обособява в Българска работническа социалдемократическа партия (широки социалисти), наследник на която е сегашната Българската социалдемокритическа партия (БСДП). Друга част се обособява в Българска работническа социалдемократическа партия (тесни социалисти), която през 1919 г. се преименува в Българска комунистическа партия (БКП) (тесни социалисти, обявена извън закона през 1924 г.  През 1927 г. се създава Работническа партия като легално проявление на БКП, през 1934 г. е забранена. През 1938 г. двете партии се сливат под името Българска работническа партия (комунисти). През 1948 г. се преименува в Българска комунистическа партия, а от 3 април 1990 г. - Българска социалистическа партия.\r\n1891 г.\r\nУчреден е \"Народен орден за гражданска заслуга\".Той е само за цивилни лица в шест степени (от 1933 г. е прибавен Велик кръст). Представлява бял пизански кръст с дъбови клонки под княжеска (след 1909 г. - царска) корона. Звездата на Великия кръст и на I степен е осмоъгълна и се носи отляво на гърди. Има и дамски кръст за IV-VI степен върху дамска панделка на гърди. До 1908 г. с неговата I степен са наградени Константин Стоилов, Димитър Петков, Димитър Станчов и Страшимир Добрович. Орденът е отменен през 1947 г., но е раздаван до 1950 г.\r\n1889 г.\r\nС княжески указ се създава почетен знак \"За 10-годишна отлична служба\". Първият награден е военният министър полк. Сава Муткуров. Сава Муткуров е роден на 4 декември 1852 г. Той е министър във военното министерство в правителство на Стефан Стамболов от 20 август 1887 г. до 4 февруари 1891 г. Умира на 3 март 1891 г.\r\n1887 г.\r\nВъв Велико Търново се провежда коронацията на княз Фердинанд I. Новоизбраният от третото Велико народно събрание държавен глава полага клетва за вярност към Търновската конституция пред III ВНС, след което тримата регенти, начело със Стефан Стамболов му предават властта. Княз Фердинанд I Сакскобургготски е немски принц, княз (1887 г. – 1908 г.) и цар (1908 г. – 1918 г.) на България. Роден е на 26 февруари 1861 г. във Виена. Син е на австрийския ген. княз Август и княгиня Клементина, дъщеря на френския крал Луи Филип. Когато българска депутация изпратената из европейските държави да търси княз се спира на Фердинанд I, той е подпоручик в австро-унгарската армия. На 25 юни 1887 г. кандидатурата му е одобрена от III ВНС (1886 г. – 1887 г.). Първоначално неговият избор не е признат от Русия и другите Велики сили. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г., Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I Сакскобургготски е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война от 1914 г. – 1918 г. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където по-късно умира.\r\n1829 г.\r\nВ хода на Руско-турската война от 1828-1829 г., след настъплението си през Стара планина, руски отряд влиза в Котел.\r\n1330 г.\r\nБългарско пратеничество при крал Стефан Урош ІІІ Дечански предлага безусловен мир. Войната между България и Сърбия е предизвикана от сръбското разширение към югозападните български земи. От своя страна българският владетел Михаил III Шишман (1322-1330 г.) успява да привлече византийския император Андроник III Палеолог, с когото влиза в династичен съюз, а също така - татари и власи. През юли 1330 г. българските войски, предвождани от самия Михаил III Шишман, се установяват край с. Шишковци, Кюстендилско. Въпреки сключеното временно примирие сръбската армия напада българския лагер още преди да пристигне помощта от византийския император. Велбъждската битка от 1330 г. се води между български и сръбски войски на 28 юли край Велбъжд (днес Кюстендил). Българите претърпяват тежко поражение, а цар Михаил III Шишман е убит. Сръбският владетел лесно приема предложението за мир на българските пратеници, тъй като не е подготвен за настъпателна война. Неговото условие е на търновския престол да бъде поставен племенникът му Иван Стефан, първородният син на цар Михаил ІІІ Шишман. Победените българи приемат наложената им промяна. С новия владетел в българската столица се завръща и майка му Анна-Неда. Вдовицата на Михаил ІІІ Шишман Теодора е изгонена от Търново. По силата на подписаното примирие на 2 август 1330 г. на българския престол се възкачва първата съпруга на Михаил III Шишман - Ана-Неда, сестра на сръбския крал Стефан Дечански, заедно със своя син Иван Стефан.На тази дата са родени:\r\n1946 г.\r\nРодена е Нева Кръстева - българска композиторка. Завършва Московската консерватория, специалност “Музикознание” при проф. Юрий Холопов и “Орган” при проф. Леонид Ройзман. Специализира в Прага и Цюрих. От 1973 г. започва педагогическа дейност като асистент в Музикалната академия в София. За първи път разработва и прилага курс по история на полифонията и полифоничен анализ. През 1980 г. създава специалността “Орган” в Музикалната академия и води първия курс студенти. Професор е по контрапункт и фуга. Член е на Дружеството за нова музика в България и на Съюза на българските композитори (СБК) и “Бахово общество” в Лайпциг. Носител е на награда за композиция от СБК. Освен композитор и педагог Нева Кръстева е концертиращ музикант в България и чужбина - в репертоара £ влизат класически произведения и творби на модерни автори. Нейни творби са “Хетерофонни миниатюри за орган”, “Sonata da Chiesa”, “In memorias exire”, “Митологични песни”, “Пет пирински песни за самодиви” (1989 г.), “Requiem”, “Седем песни по “Книга на Тел”, “Отче наш” , “Пет песни по Д. Дебелянов”, “Missa Angelus” и др.\r\n1931 г.\r\nРоден е Анастас Стоянов - български поет. Завършва славянска филология в СУ “ Св. Климент Охридски” през 1955 г. Редактор е в Радио София (1957-1959 г.) Работи като редактор и в редица печатни издания. в. “Септемврийче”, в. “Народна младеж”, сп. “Пламък”, сп. “Пламъче”. Член е на Съюза на българските писатели. Съставител и редактор на сборника “Това е песен. Антология на 25-те рози” (1969 г.). Превежда стихотворения от И. Г. Еренбург. Негови стихове и проза са преведени на руски, френски, гръцки, украински, белоруски, грузински и др. Автор е на стихосбирките “Първа любов” (1955 г.), “Посвещение” (1964 г.), “Пролетно преображение” (1975 г.), “На грешната земя” (1978 г.), на поемите “Есенни макове” (1963 г.), “Уловени сънища” (1970 г.), “Повече от любов” (1982 г.); на сборниците с разкази “Неделни новели” (1973 г.), “Скитания. Писма от Индия” (1975 г.), “Пролетно преображение” (1975 г.), “Сто приказки” (1977 г.), “На грешна земя” (1978 г., 1980 г.), “Още сто приказки” (1980 г.), “Жертвено цвете” (1981 г.), “Повече от любов” (1982 г.), “Търсете български алпинист” (1985 г.), “Казвам се Малчо” (1989 г.), “Златната лисица” (1989 г.), “Хищникът Роман” (1989 г.) и др. Превежда лириката на Иля Еренбург.\r\n1924 г.\r\nРоден е Христо Ганев - български писател сатирик и сценарист. Главен редактор е на в. \"Народна младеж\" (1946-1947 г.), сценарист и редактор в Българската кинематография и в редакционната колегия на в. \"Стършел\". Автор е на хумористични и сатирични стихове във в. \"Стършел\", разкази във в. \"Литературен фронт\". Сценарист е на игралните филми: \"Песен за човека\" (1954 г.), \"Две победи\" (1956 г., съвместно с Веселин Ханчев), \"Партизани\" (\"Животът си тече тихо\") (1958 г.), на който е й сърежисьор, \"А бяхме млади\" (1961 г.), \"Двамата\" (тв, 1977 г.), \"Басейнът\" (1977 г.), \"Голямото нощно къпане \" (1980 г.), \"Нощем по покривите\" (тв, 1988 г.), на анимационните: \"Басня\" (1964 г.), \"Дяволът в църквата\" (1969 г.), \"Хипотеза\" (1976 г.), \"Малкият\" (1976 г.), \"Кавалкада\" (1979 г.), \"Гайда\" (1983 г.), \"Сафари\" (1985 г.), \"Хармоника\" (1987 г.), \"Веселякът\" (1988 г.). Работил е върху документалните филми: \"Празник на надеждата\" (1963 г.), \"Палат край Нил\" (1963 г.), \"Парад на позора\" (1967 г.), \"България - монолог с непознатия\" (1974 г.), \"Търсете на буква П” (1975 г.), \"Художникът\" (1977 г.), \"Една безкрайна мъка\" (1979 г.), \"Море в средата на земята\" (тв, 1993 г.).\r\n1915 г.\r\nРодена е Ружа Делчева - българска актриса. След завършване на Държавната театрална школа към Народния театър през 1937 г. е една от водещите му актриси до пенсионирането си. В киното се снима от 1938 г. Изпълнява роли в \"Албена\", \"Свекърва\", \"Херцогинята от Падуа\", \"Под игото\", \"Три сестри\". Снима се в \"Страхил войвода\" (1938 г.), \"Те победиха\" ( г.), \"Точка първа\" (1956 г.), \"Години за любов\" (1957 г.), \"Цар Иван Шишман\" (1969 г.), \"Куче в чекмедже\" (1982 г.), \"Тази хубава зряла възраст\" (1985 г.). Работи и в телевизионния театър: \"За честта на пагона\" (1975 г.), \"Криворазбрана цивилизация\" (1975 г.), \"Зех тъ, Радке, зех тъ!\" (1976 г.), \"Легенда за майката\" (1985 г.). Уволнена е от Народния Театър на 1 януари 1989 г. През 2000 г. получава орден \"Стара планина\"  Умира на 25 ноември 2002 г. в София.\r\n1911 г.\r\nРодена е Руска Гандева - български литературовед, специалист по римска литература. Специализира антична култура в Карловия университет в Прага през 1934 г. Първият професор по римска литература в България. След смъртта на съпруга £ проф. Христо Гандев дарява на Фонд \"13 века България\" целия кабинет (книги, обзавеждане) на големия български историк. Умира на 17 юли 2001 г. в София.На тази дата умират:\r\n1938 г.\r\nУмира Костадин Баталов - български общественик, дипломат и държавник. Роден е на 22 декември 1877 г. в Сопот. Завършва право в Париж. Адвокат е и народен представител. Председател на \"Алианс Франсез\" в София. Кмет е на София през 1911 г. и през 1921 г. Пълномощен министър е в Испания (1932-1934 г.), в Белгия (1933-1934 г.) и във Франция (1931-1934 г.; 1935-1938 г.). Министър е на външните работи след Деветнадесетомайския преврат от 1934 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.08.02", "title": "Денят 2 август в българската история"}
{"url": "http://www.focus-news.net/news/2017/08/02/2421748/nimh-zhalt-kod-za-visoki-temperaturi-e-v-sila-za-18-oblasti-v-stranata.html", "text": "Жълт код за високи температури е в сила за 18 области в страната, сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Благоевград, Кюстендил, Перник, Пазарджик, София град, София област, Видин, Монтана, Враца, Плевен, Ловеч, Пловдив, Стара Загора, Габрово, Велико Търново, Русе, Силистра, Сливен. Времето в областите с жълт код ще бъде горещо, като се очаква температурите да достигнат 35 - 37 градуса. \r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017.08.02", "title": "НИМХ: Жълт код за високи температури е в сила за 18 области в страната"}
{"url": "http://www.focus-news.net/news/2017/08/02/2421746/zam-kmetat-na-sofiya-irina-savina-shte-proveri-izpalnenieto-na-remontnite-raboti-v-48-ma-detska-gradina-v-rayon-serdika.html", "text": "Зам.-кметът на София Ирина Савина ще провери изпълнението на ремонтните работи в 48-ма детска градина в район „Сердика“, на ул. „Марин Христов“ 5. Това съобщиха от пресцентъра на Столична община. Проверката ще състои днес в 11.00 часа. На проверката ще присъства директорът на Дирекция „Образование“ Мария Минчева, както и кметът на район „Сердика“ Тодор Кръстев.", "date": "2017.08.02", "title": "Зам.-кметът на София Ирина Савина ще провери изпълнението на ремонтните работи в 48-ма детска градина в район „Сердика“"}
{"url": "http://www.focus-news.net/news/2017/08/02/2421739/pravitelstvoto-shte-obsadi-zakonodatelnata-si-programa-do-kraya-na-godinata.html", "text": "Кабинетът ще обсъди проект на решение за приемане на Оперативна програма на Министерския съвет за периода 1 юли - 31 декември 2017 г. Това предвижда точка от дневния ред на министрите за днешното редовно правителствено заседание, което ще започне от 12.00 часа. Предложението е внесено от министър-председателя Бойко Борисов.\r\nПравителството ще разгледа и проект на решение за утвърждаване на Националната програма за предотвратяване и противодействие на трафика на хора и закрила на жертвите за 2017 г.\r\nМинистърът за Българското председателство на Съвета на Европейския съюз 2018 Лиляна Павлова ще представи проект на решение за приемане на доклад за участието на Република България в процеса на вземане на решения в Европейския съюз по време на малтийското председателство на Съвета на Европейския съюз (януари - юни 2017 г.).\r\nПравителството ще разгледа и проект на решение за приемане на Националния доклад за състоянието и опазването на околната среда през 2015 г.\r\nФинансовият министър Владислав Горанов ще предложи одобряване на допълнителен трансфер по бюджета на Столичната община за 2017 г., както и одобряване на допълнителни разходи по бюджета на Министерския съвет за 2017 г.", "date": "2017.08.02", "title": "Правителството ще обсъди законодателната си програма до края на годината"}
{"url": "http://www.focus-news.net/news/2017/08/02/2421744/burgas-65-godishen-latviets-se-e-udavil-na-plazha-v-slanchev-bryag.html", "text": "65-годишен латвиец се е удавил на плажа в Слънчев бряг. Това съобщиха от ОДМВР - Бургас. На 1 август, около 12.43 часа, в Районно управление - Несебър е получено съобщение за инцидент с чуждестранен турист, който се удавил на плажа в Слънчев бряг пред 11-ти пост до х-л „Европа”. Самуличността му е установена - това е 65-годишен мъж с инициали С. М. от Латвия, отседнал на почивка в Слънчев бряг. Тялото на латвиеца е откарано в „Съдебна медицина” към УМБАЛ - Бургас за извършване на аутопсия. По случая е образувано досъдебно производство.", "date": "2017.08.02", "title": "Бургас: 65-годишен латвиец се е удавил на плажа в Слънчев бряг"}
{"url": "http://www.focus-news.net/news/2017/08/02/2421752/ekathimerini-gratskite-vlasti-ne-dopusnaha-na-ostrov-krit-korab-s-kraynodesni-i-antimigrantski-aktivisti.html", "text": "Десетки души са се събрали в южния егейски остров Крит, за да протестират срещу възможното пристигане на кораба „Си-Стар“, кораб нает от крайнодесни активисти, стремящи се да предотвратяват спасяването на бежанци в Средиземно море, предаде  Ekathimerini.\r\nМестни медии съобщават, че корабът на 1 август следобед е плавал на около 12 морски мили от гръцкия остров Куфониси и не е било ясно, дали ще приближава Крит. Кметът на Ярапетра, основното пристанище на острова заяви, че „Си-Стар“ не е добре дошъл и градът ще отговори „на всички прояви на фашизма с голямо не“. \r\n Плаващият под флага на Джибути кораб е част от операцията на крайнодясното движение „Поколение идентичност“, което призовава Европа да бъде защитена като се попречи на неправителствените организации и националните брегови охрани да спасяват мигранти във водите на Средиземно море. Виктор Турмаков", "date": "2017.08.02", "title": "Ekathimerini: Гръцките власти не допуснаха на остров Крит кораб с крайнодесни и антимигрантски активисти"}
{"url": "http://www.focus-news.net/news/2017/08/02/2421750/haskovo-114-ta-godishnina-ot-ilindensko-preobrazhenskoto-vastanie-shte-bade-otbelyazana-v-grada.html", "text": "114-тата годишнина от Илинденско-Преображенското въстание ще бъде отбелязана в Хасково днес, от 18.00 часа, на площад „Свобода”. Това съобщиха от пресцентъра на Община Хасково. Венци и цветя пред паметника на Незнайния воин ще положат кметът на Общината Добри Беливанов, областният управител Станислав Дечев представители на държавни и общински структури, политически партии родолюбиви организации и граждани. В ритуала ще участват Духов оркестър Хасково и военни части от хасковския гарнизон. В 18.30 часа на сцената на площад „Свобода” ще започне концерт на народен оркестър „Орлово”.", "date": "2017.08.02", "title": "Хасково: 114-та годишнина от Илинденско-Преображенското въстание ще бъде отбелязана в града"}
{"url": "http://www.focus-news.net/news/2017/08/02/2421754/mvr-edin-chovek-e-zaginal-a-25-sa-postradali-pri-katastrofi-prez-izminaloto-denonoshtie.html", "text": "Един човек е загинал, а 25 са пострадали при 18 катастрофи през изминалото денонощие. Това съобщиха от пресцентъра на МВР. Двама от пострадалите са с опасност за живота. В София са станали 133 леки и 4 тежки пътнотранспортни произшествия, при които има шестима пострадали. От началото на годината са станали 3 691 катастрофи, при които са загинали 350 души, а 4 639 са пострадали.", "date": "2017.08.02", "title": "МВР: Един човек е загинал, а 25 са пострадали при катастрофи през изминалото денонощие"}
{"url": "http://www.focus-news.net/news/2017/08/02/2421756/vav-vsichki-eparhii-na-balgarskata-pravoslavna-tsarkva-shte-se-otsluzhi-moleben-kanon-na-presveta-bogoroditsa.html", "text": "Днес вечерта във всички епархии на Българската православна църква се отслужва Молебен канон на Пресвета Богородица, предаде репортер на Агенция \"Фокус\". Богослужението в митрополитския храм „Св. вмчца Марина” в Пловдив, ще бъде оглавено от Негово високопреосвещенство Пловдивския митрополит Николай.\r\nВ София, с благословението на Негово светейшество Българския патриарх и Софийски митрополит Неофит, Молебният канон в софийската църква \"Покров Богородичен\" ще бъде отслужен от Негово високопреподобие алхимандрит Василий - протосингел на Софийска епархия. Началото е в 18.00 часа. \r\nНикола ПЕТКОВ", "date": "2017.08.02", "title": "Във всички епархии на Българската православна църква ще се отслужи Молебен канон на Пресвета Богородица"}
{"url": "http://www.focus-news.net/news/2017/08/02/2421751/stara-zagora-vazmozhno-e-prekasvane-na-ulichnoto-osvetlenie-na-teritoriyata-na-obshtinata-do-kraya-na-septemvri.html", "text": "Възможно е прекъсване на уличното осветление на територията на общината до края на септември, съобщиха от пресцентър на Община Стара Загора. Общината е бенефициент по проект „Реконструкция на общинско улично осветление в общини в южна България“ (Лот 2).\r\nВъв връзка с изпълнението на проекта, от днес до 30 септември 2017 г. ще се извършва поетапно подвързване и проби на системата за улично осветление по райони. Това ще бъде свързано с включването и изключването му по различно време от денонощието.\r\nОбщинската администрация в Стара Загора призовава гражданите за разбиране и търпение до успешното завършване на проекта.", "date": "2017.08.02", "title": "Стара Загора: Възможно е прекъсване на уличното осветление на територията на общината до края на септември"}
{"url": "http://www.focus-news.net/news/2017/08/02/2421757/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество.\r\nВъв връзка с подмяна на спирателни кранове на ул. „Поп Грую“ в жк. „Васил Левски“ В се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\n- ул. „Рилска обител“, ул. „Летоструй“, бул. „Ботевградско шосе“, бул. „Владимир Вазов“, ул. „Бесарабия“ от №80 до №114.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 7.\r\nВъв връзка с подмяна на сградно водопроводно отклонение на ул. „Падинето“ с. Панчарево се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Падинето“, ул. „Дружба“, ул. „Йованец“ №2, 4, 6, ул.“Момина сълза“, ул. „Здравец“, ул. „Иглика“, ул. „Батийница“ от №1 до №7.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Падинето“ ъгъла с ул. „Момина сълза“.\r\nВъв връзка с подмяна на сградно водопроводно отклонение на ул. „Проф.Иван Богданов“ вилна зона „Киноцентъра“ се налага спиране на водоподаването от 10:00 до 15:00 часа на клиентите на „Софийска вода”, живеещи в района на:\r\n- ул. „Проф. Иван Богданов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Иван Богданов“ №3.\r\nВъв връзка с подмяна на водомерен възел на ул. „Ловджийска чешма“ с. Панчарево се налага спиране на водоподаването от 10:00 до 12:00 часа на клиентите на „Софийска вода”, живеещи в района на:\r\n- ул. „Риляник“, ул. „Ловджийска чешма“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Риляник“ ъгъла с ул. „Ловджийска чешма“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/02/2421745/21tv-makedoniya-grom-osadi-podpisvaneto-na-dogovora-za-dobrosasedstvo-mezhdu-balgariya-i-makedoniya.html", "text": "Гражданска опция за Македония (ГРОМ) излезе със свое съобщение, в което осъди подписването на Договорът за добросъседство между България и Македония, предаде 21ТВ.\r\n„В този договор никъде не се споменава македонският народ, но затова пък, с него се отказваме от грижата и поддръжката на македонското малцинство в България. Според този договор, македонският език е конституционна категория, а искаме да подсетиме, че ние, македонците, дори когато не сме имали Конституция, сме имали език“, пише в съобщението.\r\nСпоред партията, която твърди, че няма да подкрепи ратификацията на договора в Парламента, честването на взаимната история, е започнало веднага с историческа фалшификация. Според думите на българския премиер Бойко Борисов, Илинденското въстание се е трансформирало в Илинденско-Преображенско въстание.\r\nПревод и редакция:", "date": "2017.08.02", "title": "21ТВ (Македония): ГРОМ осъди подписването на Договора за добросъседство между България и Македония"}
{"url": "http://www.focus-news.net/news/2017/08/02/2421753/pazardzhik-okrazhniyat-sad-shte-zasedava-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава в 9.00 часа по селото срещу 14 обвиняеми за разпространение идеите на ИДИЛ, съобщи за Радио „Фокус“ – Пазарджик прокурорът по делото Недялка Попова. Тя обясни, че ще продължи изслушването на компютърни експертизи. „Ще бъде изслушано вещото лице, което по време на предишното заседание не е присъствало в залата, тъй като е било извън страната. То е работило по две експертизи“, уточни Попова и допълни, че тогава бяха изслушани 5 компютърни експертизи, изготвени от 6 вещи лица. „Експертите са извлекли информацията от компютри, лаптопи и таблети на подсъдимите, иззети по време на претърсване в домовете им“, уточни Попова. Тя каза още, че Ахмед Муса отново е подал искане за изменение на мярката му за неотклонение и е възможно след края на заседанието съдът да разгледа искането му за по-лека мярка.\r\nВаня НИКОЛОВА", "date": "2017.08.02", "title": "Пазарджик: Окръжният съд ще заседава по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2017/08/02/2421759/pregled-na-osnovnite-temi-v-dobrudzhanskiya-pechat.html", "text": "„Аквапарк Аквамания влезе в топ 25 на Европа“, съобщава на първа страница вестник „Нова добруджанска трибуна“. Класацията е на Трип Адвайзър. Една от атракциите е възможността посетителите да влязат в завладяваща надпревара помежду си на 4-те писти с обща дължина 315 метра. Друга възможност е 20-метровата кула и шанса да бъде изпитана тръпката от рафтинг на 183-метровия Мамут. „Директорът на ОДБХ - Добрич отстранен от длъжност“, съобщава изданието. Във връзка с повдигнатото обвинение за престъпление по служба д-р Розалина Брайкова е отстранена от длъжност и срещу нея е образувано дисциплинарно дело. Започва лятно еко-училище на Младежкия воден парламент. Ще се изследва Северното ни Черноморие. Участниците ще посетят Шабленското езеро, също тези в Дуранкулак и Езерец, Камен бряг, Яйлата, Тюленово и залива Болата. \r\n„Чужденци стрелят по сръндаци и диви прасета в Балчишко, очаква се птичият лов“, съобщава на първа страница другият регионален вестник „Добруджанска трибуна“. По това време на годината гостите на Държавната дивечовъдна станция в Балчик съчетават плаж с лов. В станцията очакват повече чужденци от 12 август. Груповият лов на диви прасета е разрешен от 1 септември. „Обвиненията за суджука сринали психически Живко Мартинов“, съобщава всекидневникът. Бившият депутат от ГЕРБ е бил сринат психически заради скандала. Това са заявили неговите адвокати. Те все още не са били запознати с доказателствата срещу клиента си и считат, че е недопустимо той да бъде третиран като виновен преди да е имало съдебен процес. „В Крушари ще изграждат музей на открито с находки от крепостта Залдапа“, съобщава вестникът. Дейностите са по трансграничен проект и предвиждат за българската страна изграждане на туристическа инфраструктура в Суходолието, Скалните манастири и крепостта Залдапа. Предвидено е организиране на еднодневни обиколки по тези места. „Панорама на българското кино предстои в Каварна“, съобщава изданието. В първото издание ще бъдат представени два български филма – „Маймуна“ и „Докато Ая спеше“. Прожекциите са на 3 и 4 август.", "date": "2017.08.02", "title": "Преглед на основните теми в добруджанския печат"}
{"url": "http://www.focus-news.net/news/2017/08/02/2421749/regnum-balgariya-i-makedoniya-se-dogovoriha-za-priyatelstvo-v-duha-na-evropeyskite-tsennosti.html", "text": "България и Македония на 1 август сключиха Договор за приятелство, добросъседство и сътрудничество, който трябва да стане нов връх в отношенията между двете държави. Подписи под документа по време на церемония в Скопие поставиха министър-председателите на двете държави Бойко Борисов и Зоран Заев, предаде Regnum.\r\nСъгласно договора София и Скопие се отказват от териториални претенции една към друга, задължават се да не предприемат и да не подкрепят действия, насочени срещу другата страна и също така ще предприемат мерки по предотвратяване на злонамерената пропаганда от страна на институциите и борба срещу лицата, подстрекаващи към ненавист, насилие или други действия, които могат да навредят на двустранните отношения.\r\nВ документа са изразени намерения да се увеличи двустранното сътрудничество в сферата на търговията, енергетиката и транспортната инфраструктура, а също така и стремеж към взаимно опростяване на митническите и погранични формалности. \r\nБългария изразява подкрепа към намеренията на Македония за влизане в ЕС и в НАТО. Страните също така са се договорили за съвместно празнуване на дати, свързани с общите исторически събития и личности с цел „да се укрепят добросъседските отношения в духа на европейските ценности“. Освен това в договора е предвидено създаването на специална комисия с участие на представители на представители от двете страни, която ще се заеме с разрешаването на спорните исторически въпроси.  Виктор Турмаков", "date": "2017.08.02", "title": "Regnum: България и Македония се договориха за приятелство „в духа на европейските ценности“"}
{"url": "http://www.focus-news.net/news/2017/08/02/2421762/nine-oclock-pechalbite-ot-turizma-v-rumaniya-sa-se-uvelichili-s-20-prez-parvata-polovina-na-2017-godina.html", "text": "Според председателя на националната асоциация на румънските туристически агенции Алин Бурча печалбите от туризма в страната са се увеличили с 20% през първата половина на тази година, пише Nine o’Clock.\r\n„Според това, което говорих с осемте най-големи туроператори, увеличаването е с 20% по отношение на резервациите. Очаква се до края на годината ръстът да намали, защото резервациите най-често се правят в първата половина на годината. Бих казал, че би било феномен, ако успеем да се задържим между 15 и 20% за цялата година“, посочи Бурча. \r\nГоворейки за румънското Черноморие той посочи, че тази година няма да има толкова силен ръст в туризма в региона, защото през юли времето е било лошо. Той посочи, че за привличане на туристи хотелиерите трябва да бъдат окуражени да строят плувни басейни.  Виктор Турмаков", "date": "2017.08.02", "title": "Nine o’Clock: Печалбите от туризма в Румъния са се увеличили с 20% през първата половина на 2017 година"}
{"url": "http://www.focus-news.net/news/2017/08/02/2421761/veliko-tarnovo-spira-se-dvizhenieto-na-avtobusi-po-ulitsa-vasil-levski-zaradi-preasfaltirane.html", "text": "Цялостното преасфалтиране на улица „Васил Левски“, която е сред най-натоварените във Велико Търново, налага спиране на движението на автобусите от обществения транспорт. Досега те бяха единствените превозни средства, пропускани докато траеха дейностите, предшестващи полагането на новата настилка: фрезоване, подмяна на металните решетки и капаците на дъждоприемните и ревизионните шахти. Това съобщиха от пресцентъра на Община Велико Търново. Предвид цялостното преасфалтиране, от днес до 6 август общественият транспорт ще се движи по обходни маршрути заедно с останалите автомобили. Забраната ще важи във всеки от дните за времето от 8.30 до 17.00 часа (или до приключване на работния процес). В тези периоди спирките „МДТ „Константин Кисимов““ и „Община“ няма да бъдат обслужвани. \r\nАвтобусите, движещи се по направления от бул. „България“ и бул. „Никола Габровски“ към центъра на Велико Търново, ще пътуват по следния начин: спирки „Пазара I“ и „Пазара II”, ул. „Бачо Киро“, ул. „Седми юли“, ул. „Христо Ботев“, откъдето ще продължават по маршрутите си. В обратна посока движението от ул. „Независимост“ ще се осъществява по улиците „Христо Ботев“, „Седми юли“ и „Бачо Киро“, а след Съдебната палата обществените транспортни средства ще се движат без промяна.\r\nЗабранено ще бъде както паркирането по ул. „Васил Левски“, в участъка от Музикално-драматичния театър до Студентски стол №2, така и използването на таксиметровата стоянка. Рестрикцията важи за същите период и часове както при автобусния транспорт.\r\nВодачите на автомобили следва да използват обходните маршрути през улиците „Христо Ботев“, „Марно поле“, „Цар Самуил“, „Цар Тодор Светослав“, „Бачо Киро“ и „Седми юли“. При възникване на необходимост и по преценка на контролните органи на МВР, движението може да бъде временно ограничавано или спирано и извън посочените часове. \r\nНад 200 тона е количеството фрезован асфалт при първия етап от ремонта на настилката – в отсечката на ул. „Васил Левски от кръстовището с улиците „Христо Ботев“ и „Независимост“ до пресечката с ул. „Цар Освободител“. Материалът ще бъде предоставян по заявки от кметове на населени места и кметски наместничества в общината, както и за възстановяване на засегнати настилки в междублоковите пространства.", "date": "2017.08.02", "title": "Велико Търново: Спира се движението на автобуси по улица „Васил Левски“ заради преасфалтиране"}
{"url": "http://www.focus-news.net/news/2017/08/02/2421767/pazardzhik-rabotna-sreshta-za-vzaimodeystvie-mezhdu-institutsiite-i-spodelyane-na-dobri-praktiki-za-upravlenie-se-provede-v-obshtina-velingrad.html", "text": "Работна среща за взаимодействие между институциите се проведе в Община Велинград. Това съобщи за Радио „Фокус“ – Пазарджик Бояна Кирилова от общинската администрация. Тя уточни, че в срещата са участвали кметът д-р Костадин Коев, председателят на Общинския съвет инж. Бельо Мандраджиев, кметове на кметства, инж. Радка Енчева-Кочева представител на РЕКИЦ „Читалища” – Пазаджик, директори и представители на общински служби, читалища, училища, детски градини, представители на бизнеса и служители на  общинска администрация. „Темата бе взаимодействията между институциите, споделяне на опит и добри практики за управление. Бисер Маджиров кмет на с. Драгиново сподели, че взаимодействието с Общинския кмет, съчетано с много работа, дисциплина и постоянство води до желаните резултати. Той посочи като пример, че 20 годишното неглижиране на проблем с канала на читалището, вече в решен и изказа благодарност към д-р Костадин Коев за съдействието и помощта за 5-те улици в селото които ще бъдат асфалтирани, както и за подмяната  на съществуващ водопровод по ул. „Калугерица” и ул. „Бор” и довеждащ водопровод от водохващане „Вотерно”, уточни Кирилова.\r\nВаня НИКОЛОВА", "date": "2017.08.02", "title": "Пазарджик: Работна среща за взаимодействие между институциите и споделяне на добри практики за управление се проведе в Община Велинград"}
{"url": "http://www.focus-news.net/news/2017/08/02/2421763/kyustendil-s-podnasyane-na-ventsi-i-tsvetya-v-grada-shte-badat-otbelyazani-114-godini-ot-ilindensko-preobrazhenskoto-vastanie.html", "text": "114 години от Илинденско-Преображенското въстание ще бъдат отбелязани в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие в Община Кюстендил. Отбелязването на годишнината ще започне от 11.00 часа пред паметника на Тодор Александров в града. Предвидено е слово, посветено на Илинденско-Преображенското въстание, както и поднасяне на венци и цветя на паметния знак. От 19.30 часа на Арката на площад „Велбъжд” ще се състои концерт на народният изпълнители Христо Косашки. С решение на Общинския съвет от 1997 година, датата 2 август е обявена за официален празник за Кюстендил.\r\nВенцеслав ИЛЧЕВ", "date": "2017.08.02", "title": "Кюстендил: С поднасяне на венци и цветя в града ще бъдат отбелязани 114 години от Илинденско-Преображенското въстание"}
{"url": "http://www.focus-news.net/news/2017/08/02/2421765/blagoevgrad-natsionalen-turnir-po-shoudaun-za-hora-sas-zritelni-uvrezhdaniya-shte-se-provede-v-grada.html", "text": "Национален турнир по Шоудаун за хора със зрителни увреждания ще се проведе в Благоевград. Това съобщиха от пресцентъра на Община Благоевград. В рамките на два дни, участниците ще се състезават в зала, която се намира на ул. „Илинден“ №8 в областния център на Пиринско. Официалното откриване ще започне от 13.30 часа на 3 август. Организатори на събитието са Община Благоевград и Сдружение „Пирин Спорт 2013“. \r\nШоудаунът е един бързо развиващ се спорт, първоначално създаден за хора със зрителни увреждания, но не е задължително условие да бъдеш незрящ, за да го играеш. За спорта се говори като за тенис на маса за незрящи, тъй като това е игра на маса. На масата обаче липсват маркирани кортове, следователно точки се печелят, след вкарване на топката в джоба за голове. \r\nИсторията на спорта започва от Джо Луис, който е напълно незрящ канадец, изобретил играта през 60-те години. Целта му била да открие спорт, който да се играе за удоволствие и/или на състезателни начала без помощта на зрящ асистент. През годините, Патрик Йорк (канадски спортист, също напълно незрящ) се присъединил към Луис с цел да се прецизират правилата и екипировката. На дебюта по време на олимпиадата за хора с физически увреждания в Арнхем, Холандия, през 1980 г. шоудаунът се радва на невероятен успех като спорт за свободното време. Международният интерес се разпалва и шоудаун се играе за удоволствие на: Олимпийските игри за хора с увреждания през 1984 г. в Лонг Айлънд, САЩ; Параолимпийските игри в Сеул, Корея, през 1988 г.; Световни Младежки Игри в Сейнт Етиен, Франция, през 1990 г.; Световни шампионати в Асен, Холандия през 1992 г.; Параолимпийските игри в Барселона, Испания и на Параолимпийските игри в Атланта, САЩ, 1996 г.", "date": "2017.08.02", "title": "Благоевград: Национален турнир по Шоудаун за хора със зрителни увреждания ще се проведе в града"}
{"url": "http://www.focus-news.net/news/2017/08/02/2421766/hurriyet-turtsiya-zapochva-savmestni-voenni-ucheniya-s-katar.html", "text": "Турция и Катар започват на 1 август съвместни военни учения на територията на Катар с участието на повече от 250 турски войници и повече от 30 военни бронирани машини, предаде  Hurriyet.\r\nТурските сухопътни сили участват в първата фаза на общите военни учения, докато втората ще включва военноморските сили на двете страни, след като турската фрегата „Гьокова“ пристигне в Катар със своите 214 души екипаж.  На 7 и 8 август на ученията ще присъстват като наблюдатели високопоставени командири от двете армии. \r\nПланираните учения са част от двустранно споразумение, целящо „засилването на отбранителните възможности за двете държави“, както и „увеличаването на усилията по борбата с въоръжените групировки и поддържането на стабилността в региона“.  Виктор Турмаков", "date": "2017.08.02", "title": "Hurriyet: Турция започва съвместни военни учения с Катар"}
{"url": "http://www.focus-news.net/news/2017/08/02/2421755/interfaks-muzeyat-na-damask-otnovo-e-otkrit-za-posetiteli.html", "text": "Националният музей на Дамаск отново е открит за посетители благодарение на създаването на зони за деескалация на напрежението в района край  сирийската столица Източна Гута и съблюдаването на примирието, предаде Интерфакс.\r\n„В двора на музея летяха снаряди. Спасявахме експонатите, крихме ги. Страхувахме се от пожар, но всичко се размина. В момента е спокойно. Само на четири км. от тук се намираха въоръжени групировки, но сега и те са за примирие“, заяви заместник-директорът на музея Джеха Обукаха.  Той добави, че заради войната музеят е бил затворен в течение на няколко години, поради страх от обстрели или от терористи, които преструващи се на посетители да откраднат историческите ценности и експонати. Според служителите на музея от момента, в който в Сирия започва войната в столичния музей са започнали да извозват експонати от други градове на страната – Идлиб, Алепо, Дейр ез Зор, Палмира, но част от артефактите са похитени от терористите, които ги продават на черния пазар за стотици хиляди долари. \r\nУправителят на националния музей в Дамаск Халдон Ессаед заяви, че се чака подходящ момент, за да може да се открие за мирните жители мащабно изложение на спасените от различните градове исторически ценности. Виктор Турмаков", "date": "2017.08.02", "title": "Интерфакс: Музеят на Дамаск  отново е открит за посетители"}
{"url": "http://www.focus-news.net/news/2017/08/02/2421768/kyustendil-edin-ot-nay-golemite-zhilishtni-kvartali-v-dupnitsa-shte-bade-bez-voda-do-1300-chasa.html", "text": "Един от най-големите жилищни квартали в Дупница ще бъде без вода до 13.00 часа. Това съобщи за Радио „Фокус” – Кюстендил Илия Илиев, управител на общинското ВиК - Дупница. Водоподаването към жилищен комплекс „Бистрица” е спряно в 08.00 часа и ще бъде възстановено до 13.00 часа. Причината за спирането на питейната вода към потребителите в квартала е извършването на профилактика на водопроводната мрежа. \r\nЗаради аварии са без вода абонати от няколко улици в Кюстендил. От водното ВиК-Кюстендил информираха, че се отстраняват аварии на улиците „Бузлуджа”, Овощарска” и „Йордан Митрев”. Тези райони ще останат без вода до отстраняване на авариите.\r\nВенцеслав ИЛЧЕВ", "date": "2017.08.02", "title": "Кюстендил: Един от най-големите жилищни квартали в Дупница ще бъде без вода до 13.00 часа"}
{"url": "http://www.focus-news.net/news/2017/08/02/2421769/plovdiv-prodalzhava-praskaneto-protiv-karlezhi-i-komari-v-grada.html", "text": "През август продължават дейностите за растителна защита и пръскането против кърлежи и комари в Пловдив. Това съобщиха за Радио „Фокус“ – Пловдив от ръководството на ОП „Дезинфекционна станция“. Днес ще се извърши пръскане срещу възрастни форми на комари на територията на Цар Симеоновата градина, Градска градина, Младежки хълм, хълм Бунарджик, също по булевардите „Руски“, “Марица“- юг, по улиците „Иван Вазов“ и „Княз Александър I-ви“, и в Стария град. На 7 и 8 август ще се извърши дезинсекция в район „Западен“, на 9 и 10 август – в район „Централен“, на 11 и 14 август – в район „Северен“, 15 и 16 август – в район „Тракия“, 17 и 18 август – в район „Южен“, а 18 и 21 август в район „Източен“.\r\nОт общинското предприятие съобщиха още, че на 21 август ще се пръска срещу комари по бреговете на река Марица и нейните притоци, а на 22 август – на територията на гробищните паркове.\r\nРъчна обработка на водни обекти срещу ларви на комари ще се извърши на 7, 21, 22 и 30 август по бреговете на река Марица и на територията на Гребния канал в Пловдив.\r\nОт 16 до 18 август ще се състоят дейности по растителна защита – обработка на декоративна дървесна и храстова растителност срещу листни въшки. За всяка от обработките ще се използват разрешени за употреба биоцидни препарати.\r\nТони МИХАЙЛОВ", "date": "2017.08.02", "title": "Пловдив: Продължава пръскането против кърлежи и комари в града"}
{"url": "http://www.focus-news.net/news/2017/08/02/2421758/svoboden-pechat-makedoniya-sreshta-shekerinska-karakachanov-balgariya-e-gotova-da-pomogne-na-makedoniya-da-stane-chlen-na-nato.html", "text": "По време на двустранната си работна среща в Скопие, провела се след подписването на Договора за добросъседство между България и Македония, министрите на отбраната на двете страни Красимир Каракачанов и Радмила Шекеринска подчертаха, че  засилването на добросъседските отношения между Македония и България е  от полза не само за двете страни, но и за региона и за цяла Европа, пише „Свободен Печат“.\r\nМинистърът Шекеринска благодари на бързата реакция на българското правителство, което предложи помощ с хеликоптери за гасенето на пожарите, които обхванаха Македония. Споразумението за помощта бе постигнато на срещата на министър-председатели Зоран Заев и Бойко Борисов и личният ангажимент на министър Каракачанов позволи помощта да се реализира веднага.\r\n„Това показва, че добрите отношения между съседите винаги са от полза за бързо решаване на всеки проблем“,  заяви Шекеринска.\r\n„Политиката на България винаги е била да подкрепи държавната независимост на Македония“, посочи Каракачанов и добави, че България поставя на разположение целия си опит и контакти за по-бързо приемане на Македония в ЕС и НАТО. „България иска да помогне на Македония. Контактите, които създадохме по пътя ни към ЕС и НАТО могат да ви бъдат много полезни. Когато България, Гърция  и Македония и всички страни от региона  станат част от ЕС проблемите ще се решават по-лесно. За приемането на Македония в НАТО предлагаме нашия опит и съвети“, добави българските министри.\r\nМинистрите договориха засилено сътрудничество в областта на отбраната, по отношение на обучението на членовете на въоръжените сили на Македония в България. Виктор Турмаков", "date": "2017.08.02", "title": "„Свободен Печат“ (Македония): Среща Шекеринска - Каракачанов: България е готова да помогне на Македония да стане член на НАТО"}
{"url": "http://www.focus-news.net/news/2017/08/02/2421764/vitsepremierat-krasimir-karakachanov-ne-sam-bil-draznitel-v-makedoniya-a-katalizator-na-protsesite-koito-zavarshiha-s-dogovora-za-dobrosasedstvo.html", "text": "Не съм бил дразнител в Македония, а катализатор на процесите, които завършиха с този договор. Опитвал съм се да търся това, което е общо между двете държави. Това каза в предаването „Здравей, България“ по Нова телевизия вицепремиерът и министър на отбраната Красимир Каракачанов за подписания Договор за добросъседство между България и Македония. „Вчера моят колега министър на отбраната ме покани в Министерството на отбраната в Македония. Никога не съм си мислил, че аз един ден ще стана министър на отбраната на България и ще бъда гост на Министерството на отбраната на Р Македония“, заяви Каракачанов. \r\n„Хубав празник е днес – Илинден. В 1903 г. избухва най-голямото и най-добре организирано българско въстание по време на 5-вековното турско робство. Ако бъдем исторически точни, това въстание се развива на територията на четири сега съвременни държави – България, Македония, Гърция и Албания. В Македония е официален празник, в България не е, но на много места се чества това голямо събитие от българската история“, допълни той. \r\nПо думите му срещата между Бойко Борисов и Никола Груевски е била на четири очи, тъй като те се познават времето, когато Груевски е бил премиер. „Срещата е протоколна дотолкова, доколкото българския министър-председател отиде в една държава. Той се вижда и с президента, и с министър-председателя, пък и с опозицията. Това е нормално. Относно антибългарската политика на Груевски, тя е факт, което разбира се е учудващ факт, като се има предвид, че ако не ме лъже паметта, баща му е български гражданин. Сега баща ти да е български гражданин, да е писал декларация, че се чувства етнически българин, пък синът му да е антибългарин, това не го разбирам. Но странностите в политиката в Македония са много“, коментира вицепремиерът и добави, че от цялата партия ВМРО-ДПМНЕ половината ръководства или те, или родителите им са с български паспорти. \r\n„Най-накрая след 20-годишни усилия между България и Македония беше подписан Договор за приятелство и добросъседство, който според мен изчиства всички онези рецидиви от глупавата политика, която се водеше за противопоставяне, за търсене на проблеми, а не на за общо бъдеще. 120 000 граждани на Р Македония в тези 20 години поискаха българско гражданство. Всяка година около 1000 момчета и момичета от Македония идват и учат в български учебни заведения. Защо трябва да делим Гоце Делчев? Той е герой на един народ“, подчерта Каракачанов. \r\nТой отбеляза, че вчера премиерът Борисов е бил прав, като е казал, че този договор, който България е готова отдавна да подпише, се дължи на куража, който е проявил македонският премиер. „Благодарение на куража на Зоран Заев, на неговото желание да се приключи с тези глупави разправии и да се покаже един нов подход и на европейските партньори, да се отвори перспективата на Македония към ЕС, всъщност на това се дължи договорът“, каза още Красимир Каракачанов.", "date": "2017.08.02", "title": "Вицепремиерът Красимир Каракачанов: Не съм бил дразнител в Македония, а катализатор на процесите, които завършиха с Договора за добросъседство"}
{"url": "http://www.focus-news.net/news/2017/08/02/2421771/kyustendil-s-panihida-za-zaginalite-i-podnasyane-na-tsvetya-shte-bade-otbelyaza-godishninata-ot-ilindensko-preobrazhenskoto-vastanie-v-dupnitsa.html", "text": "С панихида за загиналите и поднасяне на цветя ще бъде отбеляза годишнината от Илинденско-Преображенското въстание в Дупница. Това съобщи за Радио „Фокус” – Кюстендил Анелия Геренска, директор на Общински исторически музей – Дупница. Отбелязването на 114-ата годишнина от въстанието ще започне от 10.00 часа в черквата „Свети Георги Победоносец”, където ще бъде отслужена панихида за загиналите. На паметните плочи на Никола Малашевски и Методи Димов ще бъдат положени венци и цветя в знак на почит и признателност. Честването ще продължи с тържествено събиране в заседателната зала на Общината, където ще бъдат припомнени исторически факти от избухването на Илинденско-Преображенското въстание.\r\nВенцеслав ИЛЧЕВ", "date": "2017.08.02", "title": "Кюстендил: С панихида за загиналите и поднасяне на цветя ще бъде отбеляза годишнината от Илинденско-Преображенското въстание в Дупница"}
{"url": "http://www.focus-news.net/news/2017/08/02/2421770/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция и Катар започват на 1 август съвместни военни учения на територията на Катар с участието на повече от 250 турски войници и повече от 30 военни бронирани машини, предаде Hurriyet.\r\nТурските сухопътни сили участват в първата фаза на общите военни учения, докато втората ще включва военноморските сили на двете страни, след като турската фрегата „Гьокова“ пристигне в Катар със своите 214 души екипаж. На 7 и 8 август на ученията ще присъстват като наблюдатели високопоставени командири от двете армии.\r\nПланираните учения са част от двустранно споразумение, целящо „засилването на отбранителните възможности за двете държави“, както и „увеличаването на усилията по борбата с въоръжените групировки и поддържането на стабилността в региона“. \r\n Според председателя на националната асоциация на румънските туристически агенции Алин Бурча печалбите от туризма в страната са се увеличили с 20% през първата половина на тази година, пише Nine o’Clock.\r\n„Според това, което говорих с осемте най-големи туроператори, увеличаването е с 20% по отношение на резервациите. Очаква се до края на годината ръстът да намали, защото резервациите най-често се правят в първата половина на годината. Бих казал, че би било феномен, ако успеем да се задържим между 15 и 20% за цялата година“, посочи Бурча.\r\nГоворейки за румънското Черноморие той посочи, че тази година няма да има толкова силен ръст в туризма в региона, защото през юли времето е било лошо. Той посочи, че за привличане на туристи хотелиерите трябва да бъдат окуражени да строят плувни басейни. \r\n По време на двустранната си работна среща в Скопие, провела се след подписването на Договора за добросъседство между България и Македония, министрите на отбраната на двете страни Красимир Каракачанов и Радмила Шекеринска подчертаха, че засилването на добросъседските отношения между Македония и България е от полза не само за двете страни, но и за региона и за цяла Европа, пише „Свободен Печат“.\r\nМинистърът Шекеринска благодари на бързата реакция на българското правителство, което предложи помощ с хеликоптери за гасенето на пожарите, които обхванаха Македония. Споразумението за помощта бе постигнато на срещата на министър-председатели Зоран Заев и Бойко Борисов и личният ангажимент на министър Каракачанов позволи помощта да се реализира веднага.\r\n„Това показва, че добрите отношения между съседите винаги са от полза за бързо решаване на всеки проблем“, заяви Шекеринска.\r\n„Политиката на България винаги е била да подкрепи държавната независимост на Македония“, посочи Каракачанов и добави, че България поставя на разположение целия си опит и контакти за по-бързо приемане на Македония в ЕС и НАТО. „България иска да помогне на Македония. Контактите, които създадохме по пътя ни към ЕС и НАТО могат да ви бъдат много полезни. Когато България, Гърция и Македония и всички страни от региона станат част от ЕС проблемите ще се решават по-лесно. За приемането на Македония в НАТО предлагаме нашия опит и съвети“, добави българските министри.\r\nМинистрите договориха засилено сътрудничество в областта на отбраната, по отношение на обучението на членовете на въоръжените сили на Македония в България.\r\nДесетки души са се събрали в южния егейски остров Крит, за да протестират срещу възможното пристигане на кораба „Си-Стар“, кораб нает от крайнодесни активисти, стремящи се да предотвратяват спасяването на бежанци в Средиземно море, предаде Ekathimerini.\r\nМестни медии съобщават, че корабът на 1 август следобед е плавал на около 12 морски мили от гръцкия остров Куфониси и не е било ясно, дали ще приближава Крит. Кметът на Ярапетра, основното пристанище на острова заяви, че „Си-Стар“ не е добре дошъл и градът ще отговори „на всички прояви на фашизма с голямо не“.\r\nПлаващият под флага на Джибути кораб е част от операцията на крайнодясното движение „Поколение идентичност“, което призовава Европа да бъде защитена като се попречи на неправителствените организации и националните брегови охрани да спасяват мигранти във водите на Средиземно море.", "date": "2017.08.02", "title": "Преглед на някои от основните теми в балканския  печат ( Агенция „Фокус“ )"}
{"url": "http://www.focus-news.net/news/2017/08/02/2421773/ria-novosti-sedem-dushi-sa-raneni-pri-vzriv-na-gara-v-kitay.html", "text": "Взрив е прогърмял във вагон на товарен влак на гарата в китайския град Чунцин, при който са ранени седем души,  предаде РИА Новости.\r\nСпоред полицията товарният влак е пристигнал на гарата в Чунцин от град Хуайхуа в провинцията Хунан. Взривът се е случил във вагон, в който са били превозвани авточасти, медикаменти, козметика и батерии. Сред пострадалите има служители на гарата и пътници, чакащи влака си на перона на гарата. Всички са откарани в болницата. \r\nВсе още не се знаят причините за взрива. Властите са започнали разследване.   Виктор Турмаков", "date": "2017.08.02", "title": "РИА Новости: Седем души са ранени при взрив на гара в Китай"}
{"url": "http://www.focus-news.net/news/2017/08/02/2421776/kyustendil-dvama-dushi-sa-podali-dokumenti-za-uchastie-v-konkursa-za-upravitel-na-obshtinskata-bolnitsa-v-dupnitsa.html", "text": "Двама души са подали документи за участие в конкурса за управител на общинската болница в Дупница. Това съобщиха за Радио „Фокус” – Кюстендил от временната комисия за провеждане на конкурса. Конкурсът ще се проведе от 11.00 часа в сградата на Община Дупница. Единият от кандидатите е настоящият временен управител на лечебното заведение –  доц. Димитър Недин, а другият е Даниела Ильова. След отваряне на документите кандидатите ще трябва да представят управленските си програми за период от 3 години, а по-късно през деня ще се проведе и събеседване. Комисията трябва да излезе с предложение и одобрение за един от двамата кандидати, което да бъде представено на заседание на Общинския съвет в Дупница.\r\nВенцеслав ИЛЧЕВ", "date": "2017.08.02", "title": "Кюстендил: Двама души са подали документи за участие в конкурса за управител на общинската болница в Дупница"}
{"url": "http://www.focus-news.net/news/2017/08/02/2421760/blagoevgrad-vaveden-e-rezhim-na-vodopolzvaneto-v-selata-zelen-dol-i-balgarchevo-poradi-namaleli-debiti-na-vodoiztochnitsite.html", "text": "Въведен е режим на водоползването в селата Зелен дол и Българчево поради намалели дебити на водоизточниците. Това съобщи за Радио „Фокус“ – Пирин Зоя Драгова, технически секретар на водоснабдителното дружество, обслужващо област Благоевград. В село Българчево, в имотите, разположени северно от сградата на кметството вода ще се подава между 7.00 и 19.00 часа, а в имотите, разположени южно от сградата на кметството, съответно от 19.00 до 7.00 часа на следващия ден. В село Зелен дол ще се подава вода в следните часови интервали: от 12.00 до 13.00 часа; от 18.30 до 20.30 часа.\r\nЛивия НИНОВА", "date": "2017.08.02", "title": "Благоевград: Въведен е режим на водоползването в селата Зелен дол и Българчево поради намалели дебити на водоизточниците"}
{"url": "http://www.focus-news.net/news/2017/08/02/2421777/dobromir-borislavov-direktor-na-stolichniya-zoopark-s-initsiativata-za-hranene-na-zhivotnite-posetitelite-stavat-chast-ot-sahranenieto-na-redkite-vidove.html", "text": "Посетителите на столичния зоопарк могат да се включват в храненето на животните по време на образователен тур. Това каза в сутрешния блок „Добро утро, България“ на Радио „Фокус“ директорът на зоологическата градина Добромир Бориславов. Той обясни, че така нареченото демонстративно хранене е съчетано с полезна информация за потребностите на екземплярите и техните особености. \"Храненето се прави от гледачите, като засега инициативата е само през уикенда, когато има най-много посетители в зоопарка\", допълни Бориславов. „Реално погледнато това е услуга, която представя в момента зоопарка и тя е безплатна за посетителите. Всеки, който си купува билет, за да влезе, на касата получава едно листче, в което са описани точните часове на самото хранене и оттам насетне той вече може да си прецени на кое от храненията на различните видове може да присъства“, обясни директорът. Добромир Бориславов обърна внимание, че участвайки в тази инициатива, посетителите на столичния зоопарк имат възможността да станат част от съхранението на редки и изчезващи видове.", "date": "2017.08.02", "title": "Добромир Бориславов, директор на столичния зоопарк: С инициативата за хранене на животните посетителите стават част от съхранението на редките видове"}
{"url": "http://www.focus-news.net/news/2017/08/02/2421778/smolyan-dvizhenieto-po-napravlenie-padina-nedelino-startsevo-e-prenasocheno-po-obhoden-marshrut-zaradi-izgrazhdane-na-most-nad-rekata-v-nedelino.html", "text": "Сухи и нормално проходими са пътищата в Смолянска област, съобщиха за Радио „Фокус” – Смолян от Областно пътно управление – Смолян. През нощта в службата не са получавани сигнали за инциденти, които да затрудняват движението на моторните превозни средства в региона. Ограничено е движението на автомобили по направление Падина – Неделино – Старцево заради изграждане на мост над река Неделинска. Движението е пренасочено по обходни маршрути по уличната мрежа на град Неделино. Товарният трафик и транзитно преминаващите автомобили се насочват по ул. „Напредък“ и след това отново се включват по главния път. \r\nНа път Асеновград - Чепеларе се извършват частични ремонтни дейности на асфалтовата настилка. Движението в този участък трябва да се осъществява с  повишено внимание. Срокът до приключването на ремонтите е до 10 август. Движението на МПС в пътен участък в село Борино се осъществява в едната пътна  лента с изчакване поради срутване на стена от каменна зидария в дясна лента. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3,5 т през прохода „Пампорово”, а по направление Арда-Горна Арда е забранено движението на МПС над 10 т, поради пропадане и стесняване на една от пътните ленти. \r\nЗаради планинския релеф на региона в цялата област има опасност от падащи камъни по пътните настилки по всички направления.\r\nДаниела БОЙКОВА", "date": "2017.08.02", "title": "Смолян: Движението по направление  Падина – Неделино – Старцево е пренасочено по обходен маршрут заради изграждане на мост над реката в Неделино"}
{"url": "http://www.focus-news.net/news/2017/08/02/2421779/blagoevgrad-dzhon-loutan-i-btr-shte-vzemat-uchastie-v-tretoto-izdanie-na-rok-sabitieto-the-brava-fest.html", "text": "Югозападна България отново ще бъде музикална рок сцена. Точно месец остава до третото издание на музикално рок събитие The Brava fest, което се провежда в благоевградското село Дъбрава. Това съобщиха от пресцентъра на Община Благоевград. The Brava fest - Volume 3 обещава да бъде оригинално и да предложи най-доброто за почитателите на рок музиката. От 1 до 3 септември, гостите на рок фестивала на Пиринския край, ще имат възможност да се докоснат до легендарния английски музикант, рокендрол и блус вокалист на Юрая Хийп Джон Лоутън и обичаните рок легенди Б.Т.Р, които са хедлайнерите в третото издание на фестивала. \r\nОсновен организатор на събитието тази година е Асоциация за европейско развитие на българското село, а съорганизатор е Радио Благоевград. Акцентът в третото издание е популяризирането на рок музиката сред подрастващите. Именно те ще са съпътстващата изненада в The Brava fest- Volume 3. Рок академията на музикално училище „Престо“ ще се пренесе в Дъбрава. През трите дни ще вземат участие местни групи, участници в Голямото рок междучасие и рок банда от съседна Македония. В лицето на Цонко Цонев – Кметъла The Brava fest спечели приятел и поддръжник, който за втора поредна година ще представи именно на това събитието и своята втора книга „\" Кметълски истории. Катунът от Каварна\". Това са само част от изненадите в The Brava fest – Volume 3. Тази година той се реализира с финансовата подкрепа на Община Благоевград и Фондация \"Америка за България\".", "date": "2017.08.02", "title": "Благоевград: Джон Лоутън и Б.Т.Р ще вземат участие в Третото издание на рок събитието The Brava fest"}
{"url": "http://www.focus-news.net/news/2017/08/02/2421774/premierat-boyko-borisov-i-makedonskiyat-mu-kolega-zoran-zaev-podnesoha-ventsi-pred-groba-na-gotse-delchev-v-tsarkvata-sv-spas-v-skopie.html", "text": "Премиерът Бойко Борисов и македонският му колега Зоран Заев поднесоха венци пред гроба на Гоце Делчев в църквата „Св. Спас” в Скопие по повод отбелязването на 114-тата годишнина от избухването на Илинденско-Преображенското въстание, предаде специалният пратеник на „Фокус“ в Скопие. На церемонията от българска страна присъстват вицепремиерът и външен министър Екатерина Захариева, вицепремиерът и министър на отбраната Красимир Каракачанов, енергийният министър Теменужка Петкова, транспортният министър Ивайло Московски, посланикът ни в Скопие Иван Петков, депутатът в Европейския парламент Андрей Ковачев и др.\r\nЗасилени са мерките за сигурност в района на църквата.\r\nАлбена ИВАНОВА", "date": "2017.08.02", "title": "Премиерът Бойко Борисов и македонският му колега Зоран Заев поднесоха венци пред гроба на Гоце Делчев в църквата „Св. Спас” в Скопие"}
{"url": "http://www.focus-news.net/news/2017/08/02/2421772/makedoniya-zapochna-tseremoniyata-po-otbelyazvaneto-na-114-ata-godishnina-ot-izbuhvaneto-na-ilindensko-preobrazhenskoto-vastanie-v-skopie.html", "text": "Започна церемонията по отбелязването на 114-ата годишнина от избухването на Илинденско-Преображенското въстание в Скопие, предаде специалният пратеник на „Фокус“ в Скопие.  В нея участва и българският премиер Бойко Борисов.\r\nОчаквайте подробности.\r\nАлбена ИВАНОВА", "date": "2017.08.02", "title": "Македония: Започна церемонията по отбелязването на 114-ата годишнина от избухването на Илинденско-Преображенското въстание в Скопие"}
{"url": "http://www.focus-news.net/news/2017/08/02/2421781/odmvr-sliven-preduprezhdava-za-zachestili-opiti-za-telefonni-izmami.html", "text": "Поради постъпили обаждания за опити за телефонни измами ОДМВР - Смолян предупреждава гражданите да се свържат със свои близки, които живеят сами и разполагат със стационарен телефон, да очакват евентуално обаждане с цел измама. Това съобщиха от ОДМВР - Смолян. Схемата е „оказване на съдействие на полицейски служители при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати”. По тази схема се получава телефонно обаждане от мъж, който се представя за началник в криминалния отдел на полицията. Разговорът започва с въпроси от мнимия полицай дали лицето е получавало наскоро обаждане с една от схемите за измина и обяснява, че разполагат с информация и списък с възрастни хора, набелязани от измамниците, които предстои да станат тяхна жертва. За да се предотврати всичко това, жертвата трябва да помогнат на полицията, тъй като в района са разположени полицейски служители, ангажирани в специализирана операция за задържането на престъпниците.\r\nВ хода на разговора „мнимият полицейски шеф” заявява на жертвата, че е необходимо без притеснение да предостави наличните парични средства или ценните вещи (в повечето случаи се иска същите да бъдат хвърлени през терасите на жилищата), уверявайки го, че след задържането на телефонните измамници, парите и ценни вещи ще им бъдат върнати. Мнимият полицейски шеф иска от възрастния човек да даде номера на мобилния си телефон, за да бъде в непрекъсната връзка с него, докато на стационарния е зает от измамниците. \r\nИ за да бъде всичко по-достоверно непосредствено след прекъсване на телефонната връзка жертвата отново получава телефонно обаждане от непознат, който ползва една от класически схеми за осъществяване на телефонни измами или заплашва по най-брутален начин жертвата със саморазправа, ако не изпълни условията. \r\nВъзможно е схемата да бъде променена, но искането на пари и ценности остава.\r\nПо време на телефонната измама жертвата е държана непрекъснато на телефона, като не ѝ се дава възможност да се свърже със свои роднини и да им съобщи за проблема. Възможно е да се поиска да бъдат изтегли пари от банков клон.", "date": "2017.08.02", "title": "ОДМВР-Сливен предупреждава за зачестили опити за телефонни измами"}
{"url": "http://www.focus-news.net/news/2017/08/02/2421782/pregled-na-osnovnite-temi-v-shumenskiya-pechat.html", "text": "„Представят два проекта за нова визия на пешеходната зона в Шумен“, е водещото заглавие във вестник „Шуменска заря“. От 14 ч. в зала 203 на община Шумен ще се проведе заседание на оценителната комисия по представените два варианта на предпроектни обемно-пространствени проучвания за част от пешеходната зона на града. Проектите предлагат нова визия на участъка от пл. „Кристал“ до хотел „Мадара“ – обект, включен в инвестиционната програма на Община Шумен по програмата „Региони в растеж“ -допълнителен списък, на обща стойност 6 195 350 лева. \r\n„Бабаитът, засякъл с кола и пребил жена на бул.”Симеон Велики”, се отърва с глоба“, е друг акцент от първа страница. Само с глоба от 1500 лв се отърва “мъжкарят” Иван Георгиев от Никола Козлево, който в началото на юни брутално засече на два пъти шофьорка на шуменския булевард “Симеон Велики” и я наби ,защото го била засякла на пътя. Инцидентът стана на 8 юни, когато жена шофирала своя “Ситроен” по бул. “Симеон Велики”. В един момент каращият след нея 29-годишен Иван Георгиев я настигнал, пресякъл пътя й и я принудил на спре. Тогава ядосаният бабаит излял мъжкото си самочувствие върху стресната жена като и ударил няколко шамара и здраво наритал френската кола. \r\n“Инспектор Стоев” и “Красимир от полицията” не успяха да вкарат нови жертви в капана на ало-измамниците“ , е заглавие от стр. 2 в броя. Нова атака са предприели вчера в Шумен телефонните измамници в търсене на поредните жертви. Този път обаче никой не им се вързал на номера и засега поне са оста-нали с празни ръце. \r\n„Над 400 ловци на рушветчии вдига на крак нов закон“, пише вестникът. Нов антикорупционен закон ще постави под засилен контрол горните етажи на властта и много други висши държавни служители.С него за първи път се предлага “свръхорган” за лов на рушветчии, за който ще работят 402 души плюс неопределен брой граждани доброволци. Законопроектът запълва цели 60 страници, без да се броят мотивите към него и още три съпътстващи документа От новия закон се очаква да работи успоредно с НК, той просто ще разкрива подкупните и “ще им бърка в джоба”. Това е обявено още в неговото заглавие: Закон за противодействие на корупцията и за отнемане на незаконно придобитото имущество (ЗПКОНПИ). \r\n„Общинският разсадник в Менгишево спестява средства на община Върбица“, съобщава ежедневникът. Разсадникът на община Върбица е направил икономия на бюджетни средства за градински цветя и озеленяване. Това отчетоха от администрацията след като във всичките 16 населени места на Герлово оформиха цветни градинки и алеи без да правят разход на средства. Сега в града поливат и окопават зелените площи в центъра и в курорта, а в село Сушина, на брега на язовир „Тича”, за първи път тази пролет сложиха зеленина и цветя на площада след неговата реконструкцията. \r\n„Извънредна сесия в Никола Козлево“, пише изданието. Общинският съвет в шуменското село Никола Козлево проведе вчера извънредна сесия. Председателят на местния парламент Стефан Стефанов сподели, че са били приети и двете точки в предварително обявения дневен ред. На междуведомствената комисия към министъра на образованието и науката ще бъде предложено да впише ДГ „Зорница“ в село Никола Козлево, като средищна в актуализирания списък на средищните детски градини и училища. \r\n„Социална трапезария правят във Велики Преслав“, информира ежедневникът. Със спечелен евро проест на стойност 21 000 лв. била закупена бяла техника за приготвянето на топла храна за нуждаещите се социално слаби и възрастни самотни жители. В трапезарията ще се хранят до 100 човека. Предвижда се закупуването на автомобил, с който храна ще бъде доставяна и по домовете. Досега от тази социалната услуга „топъл обяд“ се възползваха 60 човека, а с реализирането на проекта те ще станат 186. \r\n„Втора лятна забавачница в музея“, е акцент от стр. 4 в броя. Месец август отново започна с весели, забавни игри и полезно пътуване в света на старите шуменци за децата на града. Седмицата вчера стартира с лятната забавачница в къща музей „Панайот Волов“ в Шумен. Онези дечица, на които тя е харесала в юлското издание, отново се събраха в китния двор на къщата-музей.", "date": "2017.08.02", "title": "Преглед на основните теми в шуменския печат"}
{"url": "http://www.focus-news.net/news/2017/08/02/2421783/blagoevgrad-obshtinata-shte-otbelezhi-114-ata-godishnina-ot-izbuhvaneto-na-ilindensko-preobrazhenskoto-vastanie-s-ritual-po-polagane-na-tsvetya-i-ventsi.html", "text": "Община Благоевград ще отбележи 114-ата годишнина от избухването на Илинденско-Преображенското въстание с ритуал по полагане на цветя и венци. Това съобщиха за Радио „Фокус“ – Пирин от отдел „Култура“ към Общината. Събитието ще се състои от 10.00 часа пред паметника на Гоце Делчев, който се намира на площад „Македония“ в областния център.\r\nЛивия НИНОВА", "date": "2017.08.02", "title": "Благоевград: Общината ще отбележи 114-ата годишнина от избухването на Илинденско-Преображенското въстание с ритуал по полагане на цветя и венци"}
{"url": "http://www.focus-news.net/news/2017/08/02/2421786/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-avgust.html", "text": "„Софийска вода” временно ще прекъсне водоснабдяването в някои части на столицата на 3 август. Това съобщиха от пресцентъра на дружеството.\r\nВъв връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 7, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nжилищни блокове с номера: 706-ниска зона; 711; 712; 713; 714; 715; 716; 719; 723; 750; 751; 751А; 752; \r\nбул. „Джавахарлал Неру“ от ул. „Индира Ганди“ до бул. „Луи Пастьор“; \r\nбул. „Царица Йоана“ от ул. „Ген. Асен Николов“ до бул. „Луи Пастьор“; \r\nул. „Индира Ганди“ и бул. „Луи Пастьор“ №30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга на бл. 711 и бл. 712. След възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „ВЕЦ Пасарел“ с. Пасарел, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „ВЕЦ Пасарел от №25 до №72;\r\nул. „Минзухар“, ул. „Хризантема“, ул. „Русалка“, ул. „Белия камък“, ул. „Борова гора“;\r\nпо ул. „Искър“ от ул. „Хризантема“ до ул. „ВЕЦ Пасарел“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „ВЕЦ Пасарел“ ъгъла с ул. „Урвич“. След възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Златен век“ вилна зона „Симеоново – Драгалевци III“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nпо ул. „Златен век“ от ул. „Васил Попович“ до ул. „Боян Ничев“;\r\nул. „Иван Богданов“;\r\nпо ул. „Боян Ничев“ от ул. „Златен век“ до ул. „Симеоновска“;\r\nпо ул. „Симеоновска“ от ул. „Горска ела“ до ул. „Златен век“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Симеоновска“ ъгъла с ул. „Боян Ничев“. След възстановяване на водоснабдяването е възможно временно повишаване мътността на водата. След реализацията на тези инвестиционни проекит клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. 8, кв. „Враждебна“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбул. „Ботевградско шосе“, ул. 8, ул. 5, ул. 30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 8, ъгъла с ул. 46.\r\nВъв връзка с подмяна на сградно водопроводно отклонение на ул. „Грамада“ с. Кокаляне, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Цар Иван Асен  II“, ул. „Грамада“, ул. „Ела“, ул. „Тополите“ от № 22 до № 40, ул. „Петров кладенец“ от № 10 до № 20, ул. „Лъката“, ул. „Теменуга“, ул. „Люляк“, ул. „Калина“, ул. „Детелина“, ул. „Явор“, ул. „Еделвайс“, ул. „Латинка“, в. з.  „Падинето“, в .з. „Бяла нива“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Иван Асен  II“ ъгъла с ул. „Теменуга“.\r\nВъв връзка с подмяна на сградно водопроводно отклонение на ул. „Зайчар“ жк. „Зона Б-19“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Зайчар“ от ул. „Д-р Калинков“ до ул. „Три уши“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Зайчар“ ъгъла с ул. „Д-р Калинков “.\r\nВъв връзка с подмяна на уличен водопровод и монтаж на спирателен кран на  ул. „Стадион“ кв. „Горубляне“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nжк. „Експериментални блокове“ от №1 до №37 и автосервизи между бл. 43 и бл. 22. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 27.\r\nВъв връзка с подмяна на сградно водопроводно отклонение на  ул. „Васил Левски“ с. Мрамор се налага спиране на водоподаването от 9:00 до 14:00 часа на клиентите на „Софийска вода”, живеещи в района на:\r\nпо ул. „Васил Левски“ от ул. „Захари Стоянов“ до ул. „Васил Левски“ №1.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  : ул. „Васил Левски“ ъгъла с ул. „Иван Вазов“.\r\nВъв връзка с подмяна на пожарен хидрант и спирателен кран на  бул. „Сливница“ кв. „Модерно предградие“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Сливница“, бул. „Панчо Владигеров“, ул. „Обелско шосе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 732 до „Мото Пфое“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.02", "title": "„Софийска вода” временно ще прекъсне водоснабдяването в някои части на столицата на 3 август"}
{"url": "http://www.focus-news.net/news/2017/08/02/2421775/evrodeputatat-angel-dzhambazki-vmro-dpmne-shte-se-opita-po-vsyakakav-nachin-da-osueti-ratifitsiraneto-na-dogovora-za-dobrosasedstvo-s-balgariya-koeto-bi-bilo-istoricheski-pozor.html", "text": "Подписването на историческия договор за добросъседство между България и Македония именно около датите на избухването на Илинденско-Преображенското въстание е символично. Това коментира пред Радио „Фокус“ Ангел Джамбазки, евродепутат и зам.-председател на ВМРО-Българско национално движение. Той допълни, че очаква опозицията в Македония да направи всичко възможно да осуети ратификацията на договора за добросъседство. \r\n„Очаквам да се опитат да попречат. Те служат на други господари, които няма да бъдат доволни от това Македония да се сближи с България. Стремиха се повече от век да попречат на това. Това, разбира се, е в интерес на Белград и на други сили, които подкрепят Сърбия в нейната политика. ВМРО-ДПМНЕ ще се опита по всякакъв начин да осуети ратифицирането на договора, което би било исторически срам и позор“, обясни той. \r\nАнгел Джамбазки допълни, че опитите на опозицията да осуети скрепяването на добросъседските отношение между двете страни ще бъдат в ущърб на македонската страна, защото това ще попречи на нейния икономически прогрес.", "date": "2017.08.02", "title": "Евродепутатът Ангел Джамбазки: ВМРО-ДПМНЕ ще се опита по всякакъв начин да осуети ратифицирането на договора за добросъседство с България, което би било исторически позор"}
{"url": "http://www.focus-news.net/news/2017/08/02/2421790/montana-71-godishen-mazh-ot-grada-e-stanal-zhertva-na-telefonna-izmama-s-blizo-11-700-leva.html", "text": "На 1 август 2017 г. около 10,15 ч. Районно управление на МВР-Монтана 71-годишен мъж от град Монтана е заявил, че е станал жертва на телефонна измама. На 31 юли 2017 г. около 08,30 ч. на домашния му телефон, а след това и на мобилния му телефон, се обадил мъж, който се представил за инспектор от криминална полиция. Това съобщиха от ОДМВР-Монтана. Той го заблудил, че съдейства на полицията за залавянето на телефонни измамници и трябва да предаде всичките си спестявания. Възрастният мъж събрал сумата от 11 695 лева, увил ги в 2 отделни плика и ги оставил под 2 различни контейнера в гр. Монтана в кв. \"Кошарник\". По случая е образувано досъдебно производство по чл. 209, ал. 1 от НК в РУ Монтана.", "date": "2017.08.02", "title": "Монтана: 71-годишен мъж от града е станал жертва на телефонна измама с близо 11 700 лева"}
{"url": "http://www.focus-news.net/news/2017/08/02/2421788/faktor-makedoniya-plamatsite-poglashtat-makedonskata-oblast-porechie.html", "text": "\"Пожарите, които с дни бушуват в македонската област Поречие и които вече погълнаха стотици хектара гори са срам и поражение за институциите, които вместо сериозно да се заемат с проблема, докато все още пламъците не го обхванаха целия регион, взаимно си прехвърлят вината\". Това бе казано за македонската медия \"Фактор\" Златко Петровски - председател на местната общност. Състоянието на място в момента, според него, е изключително критично, пожарът се разпространява така, че вече не е проблем единствено за Поречието, но и за областите извън него.\r\n\"Огънят е преминал Сува планина и се движи към няколко населени места. От другата страна на планината се намират Гостивар и няколко села, които са в сериозна опасност. Армията е тук. Хеликоптер се опитваше да потуши огнената стихия, но не до край поради големия дим и огън, който се простира по цялата планина. Противопожарни екипи също се намират на място и се борят да поддържат огнената линия да не  премине към все още неопожарените части. Надявам се така да остане. Опитваме с всички сили да се борим с огъня, с големи усилия, но за съжаление не с голям успех\", разказва Петровски.\r\n\"Трябва да кажа, че това е голямо поражение и срам за всички нас, изгоряха и все още горят хиляди хектари борова гора с безценна стойност. Чудя се кой ще носи отговорност, или цялата работа отново ще се сведе до обичайната практика на прехвърляне на отговорността от един на друг, от дирекцията на местното самоуправление и обратното\", добави Петровски . Виктор Турмаков", "date": "2017.08.02", "title": "\"Фактор\" (Македония): Пламъците поглъщат македонската област Поречие"}
{"url": "http://www.focus-news.net/news/2017/08/02/2421789/the-brussels-times-belgiyski-terorist-ot-islyamska-darzhava-se-zavrashta-v-svoyata-strana.html", "text": "Белгийски гражданин фигурира в списък със 173 терористи от „Ислямска държава“, изпратени от групировката обратно в Европа. Местните медии твърдят, че става дума за 24-годишен терористи, известен като Абу Омар ал Белгики, пише The Brussels Times.\r\nПрез май Интерпол е прехванал списък със 173 души, които са потенциална терористична заплаха и които са били изпратени в Европа, за да извършват самоубийствени атентати.\r\nСред имената фигурира белгиец. Той е от марокански произход и до скоро се е бил в Мосул, преди градът в Ирак да бъде евакуиран. Не са известни негови снимки, но белгийските разузнавателни служби сочат, че той им е добре познат.  Виктор Турмаков", "date": "2017.08.02", "title": "The Brussels Times: Белгийски терорист от „Ислямска държава“ се завръща в своята страна"}
{"url": "http://www.focus-news.net/news/2017/08/02/2421780/a1on-makedoniya-zoran-zaev-i-boyko-borisov-zaedno-se-pokloniha-na-groba-na-gotse-delchev.html", "text": "Министър-председателите на Македония и България Зоран Заев и Бойко Борисов днес на македонския държавен и национален празник - Деня на републиката, заедно ще положат цветя и ще се поклонят на гроба на Гоце Делчев в двора на църквата Св. Спас с което ще се отбележи Договорът за приятелство, добросъседство и сътрудничество между двете страни, който двамата държавници подписаха вчера в Скопие, предаде македонската медия \"А1On\"\r\nПредвидено е пред присъстващите гости да се обърне Зоран Заев.\r\nПо време на посещението си през юни в София, неговото първо официално след встъпването му в длъжност, той заедно с българския си колега Бойко Борисов се поклони пред паметника на Цар Самуил. Тогава двамата изразиха готовност за сътрудничество и изграждане на добросъседски отношения, както и подкрепа за интеграцията на Македония в европейското семейство и отправиха съвместно съобщение \"историята да не разделя двата народа, а да ги сближи\".\r\nДоговорът, който Заев и Борисов подписаха на 1 август предвижда в срок от три месеца да установи съвместна междуправителствена комисия, която ще съпредседателстват външните министри на двете страни. Общата междуправителствена комисия ще провежда редовни срещи веднъж годишно, с цел преглед на ефективното прилагане на настоящото споразумение.\r\nНай-късно до три месеца от влизането в сила на настоящото споразумение, с цел задълбочаване на взаимното доверие, трябва да се създаде и обща мултидисциплинарна експертна комисия за исторически и образователни въпроси, на паритетен принцип, за да се  допринесе за обективно и научно тълкуване на историческите събития. Комисията ще представя едногодишен доклад за своята дейност пред правителствата на двете страни. В същото време те ще организират по взаимно съгласие съвместни чествания на общи исторически събития и личности, насочени към укрепване на добросъседските отношения в духа на европейските ценности. Виктор Турмаков", "date": "2017.08.02", "title": "\"А1On\" (Македония): Зоран Заев и Бойко Борисов заедно се поклониха на гроба на Гоце Делчев"}
{"url": "http://www.focus-news.net/news/2017/08/02/2421784/darzhavniyat-departament-na-sasht-pozdravyava-i-odobryava-dogovora-za-dobrosasedstvo-mezhdu-balgariya-i-makedoniya.html", "text": "Държавният департамент на САЩ излезе с официален коментар на страницата си в интернет   относно Договора за добросъседство между България и Македония.\r\n„САЩ поздравяват България и Македония за подписването на Договора за приятелство, добросъседство и сътрудничество. Това важно, гледащо напред споразумение признава и преди това силните връзки между двете държави и отваря вратата за дори още по-близко сътрудничество в разнообразни сфери  като инфраструктурата и културата. Подписването на договора ще допринесе за политическата стабилност и икономическото развитие в по-широкия регион и предлага окуражаващ пример за това как различията между съседите могат да се разрешат мирно“, пише в коментара на Държавния департамент на САЩ.  Виктор Турмаков", "date": "2017.08.02", "title": "Държавният департамент на САЩ поздравява и одобрява Договора за добросъседство между България и Македония"}
{"url": "http://www.focus-news.net/news/2017/08/02/2421791/kardzhali-6-godishno-momche-e-predizvikalo-pozhar-na-terasa-v-zhilishte-v-krumovgrad-pri-igra-s-kibrit.html", "text": "6-годишно момче е предизвикало пожар на тераса в жилище в Крумовград при игра с кибрит. Това съобщиха от ОДМВР-Кърджали. Произшествието станало вчера, около 09.30 часа. Екип на пожарната служба в града загасила огъня, който унищожил табуретка и електрическа тава.", "date": "2017.08.02", "title": "Кърджали: 6-годишно момче е предизвикало пожар на тераса в жилище в Крумовград при игра с кибрит"}
{"url": "http://www.focus-news.net/news/2017/08/02/2421785/makedonskiyat-premier-zoran-zaev-istoriyata-i-imenata-gi-postavihme-v-osnovata-s-koyato-zapochnahme-da-gradim-evropeyskoto-i-evroatlanticheskoto-badeshte.html", "text": "Историята и имената ги поставихме в основата, с която започнахме да градим европейското и евроатлантическото бъдеще. Това каза премиерът на Р Македония Зоран Заев по време на церемонията по отбелязването на 114-ата годишнина от избухването на Илинденско-Преображенското въстание в Скопие, предаде специалният пратеник на „Фокус” в Скопие. „Има светло бъдеще за нашата Република Македония и има бъдеще за всеки в нашата хубавата земя. Историята и имената ги поставихме в основата, с която започнахме да градим европейското и евроатлантическото бъдеще на Република Македония, което води до качествен живот”, подчерта Заев. По думите му е чут заветът на Гоце Делчев и Македония и България са си подали ръце и създали път за развитие. Именно за развитието са необходими доброволно подадени ръце на граждани и народи, които се подкрепят работят заедно. \r\n„Нашата цел е членството в ЕС и НАТО. Вярвам, че Р Македония прави необходимото. Подадохме ръка и извън границата на Македония и има отговор – подадена ръка. Ние сме заедно със съседите и приятелите си, официалните представители на Р България“, коментира Заев.  „Премиерът Бойко Борисов, правителството и парламента на България показват истинска отговорност към общите ни цели, затова днес заедно отправяме посланието. Регионът е подготвен да води политики на зрялост, мъдрост и посветеност на гражданите си.  Регионът се отнася европейски и заслужава да придобие правото да се развива в евроатлантическото семейство“, добави той. \r\nАлбена ИВАНОВА", "date": "2017.08.02", "title": "Македонският премиер Зоран Заев: Историята и имената ги поставихме в основата, с която започнахме да градим европейското и евроатлантическото бъдеще"}
{"url": "http://www.focus-news.net/news/2017/08/02/2421797/razgrad-21-godishen-mazh-e-zadarzhan-za-pritezhanie-i-targoviya-s-narkotitsi.html", "text": "21-годишен мъж от Разград е задържан за притежание и търговия с наркотици. Това съобщиха от ОДМВР - Разград. Около 10.30 часа на 1 август в междублоково пространство в ж.к. „Орел“ при проверка на лицето е установено, че мъжът с инициали В. Р. съхранява в черна чантичка 18.7 грама суха зелена тревиста маса, реагираща на марихуана. При последвалото претърсване в дома му са открити три плика със същата дрога и общо тегло 616.6 грама. По случая е образувано досъдебно производство по чл.354 А от НК.", "date": "2017.08.02", "title": "Разград: 21-годишен мъж е задържан за притежание и търговия с наркотици"}
{"url": "http://www.focus-news.net/news/2017/08/02/2421793/plovdiv-pet-sela-v-oblastta-sa-bez-voda-zaradi-avarii.html", "text": "Жителите на пет села в Пловдивска област са без вода заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК-Пловдив. С нарушено водоподаване са жителите на селата Войсил, Болярци, Беловица, Паничери и Старосел. Екипите на водоснабдителното дружество работят за бързото отстраняване на авариите, като се очаква до края на работния ден да бъде възстановено нормалното водоподаване в петте населени места.\r\nС нарушено водоподаване са и домакинствата в западната част на Асеновград, както и в квартал „Св. Георги“ в града. Без вода днес остават живущите в района на ул. „Стара планина“ в гр. Баня в Карлово, по ул. „Иван Шишман“ в град Първомай и по бул. „Пловдив“ в град Съединение.\r\nОт водоснабдителното дружество съобщиха още, че заради изграждане на ново водопроводно отклонение на ул. “Коматевско шосе“ в Пловдив, в участъка от бул. “Ал. Стамболийски“ до кв. „Остромила“, утре ще бъде нарушено водоподаването в района за времето от 09.00 до 14.00 часа.\r\nТони МИХАЙЛОВ", "date": "2017.08.02", "title": "Пловдив: Пет села в областта са без вода заради аварии"}
{"url": "http://www.focus-news.net/news/2017/08/02/2421796/shumen-nezakonni-boepripasi-raketen-pistolet-antichni-moneti-i-statuetka-sa-otkriti-u-52-godishen-mazh-ot-novi-pazar.html", "text": "Незаконни боеприпаси са открити у 52-годишен мъж от град Нови пазар. Това съобщиха от ОДМВР-Разград. При комплексни действия, предприети по сигнал в ОДМВР-Разград, на 1 август криминалисти извършиха претърсване в дома на Б. Б. в града. Със съдействието на ОДМВР-Шумен в хода на образувано досъдебно производство по описа на ОДМВР-Разград са намерени и иззети 56 броя патрони 22 калибър, 1 боеприпас калибър 7,62, ракетен пистолет, бронзова статуетка тип „антична“ и 2 броя антични монети. Води се разследване за престъпление.", "date": "2017.08.02", "title": "Шумен: Незаконни боеприпаси, ракетен пистолет, антични монети и статуетка са открити у 52-годишен мъж от Нови пазар"}
{"url": "http://www.focus-news.net/news/2017/08/02/2421787/vitsepremierat-krasimir-karakachanov-v-skopie-priklyuchva-edin-glupav-period-v-istoriyata-na-dve-strani-koito-imat-obshta-istoriya-govoryat-na-edin-ezik-i-imat-edna-kultura.html", "text": "Илинден е едно голямо общо събитие, общ празник за България и Македония. Това заяви преди церемонията по поднасяне на цветя на гроба на Гоце Делчев в Скопие вицепремиерът и министър на отбраната Красимир Каракачанов, предаде специалният пратеник на „Фокус“ в македонската столица. „1903 г. избухва най-голямото въстание, в което участват много българи, български офицери, генерали, поручици, капитани. През 1903 г. въстаниците пеят Ботевата песен „Жив е той, жив е там на Балкана“ и Стамболовата песен „Не щеме ний богатства, не щеме ний пари“. България трябва да оказва подкрепа на Македония за присъединяване в НАТО, особено след подписване на Договора за добросъседство, който трябваше отдавна да се случи“, коментира Каракачанов. По думите му тези разправии отдавна е трябвало да спрат. „Приключва един глупав период в историята на две страни, които имат обща история, говорят на един език и имат една култура“, каза още вицепремиерът.\r\nАлбена ИВАНОВА", "date": "2017.08.02", "title": "Вицепремиерът Красимир Каракачанов в Скопие: Приключва един глупав период в историята на две страни, които имат обща история, говорят на един език и имат една култура"}
{"url": "http://www.focus-news.net/news/2017/08/02/2421800/blagoevgrad-17-godishen-mladezh-e-postradal-sled-kato-avtomobil-e-padnal-v-rekata-preminavashta-pod-patya-ot-razlog-kam-selo-banya.html", "text": "Сигнал за станало катастрофа е получен, около 21:50 часа на 1 август 2017 г., в Районно управление на МВР-Разлог. Това съобщиха от ОДМВР-Благоевград. Лек автомобил „Алфа Ромео“ с 18-годишен водач от град Банско, движейки се с несъобразена с пътните условия скорост в посока от град Разлог към село Баня, пада в преминаваща под пътя река. Пострадал при инцидента е 17-годишен младеж от Разлог, който е с луксация на дясното рамо, счупена ключица и контузия на гръден кош. Същият е настанен  за лечение в МБАЛ-Разлог.", "date": "2017.08.02", "title": "Благоевград: 17-годишен младеж е пострадал, след като автомобил е паднал в реката, преминаваща под пътя от Разлог към село Баня"}
{"url": "http://www.focus-news.net/news/2017/08/02/2421798/emsc-v-sryada-prez-noshtta-v-rayona-na-vrancha-e-registrirano-zemetresenie-s-magnitud-48.html", "text": "Във сряда, 2 август, в 2:32 часа през нощта местно време (съвпада с българското) в района на Вранча в Румъния е регистрирано земетресение с магнитуд 4,8 по скалата на Рихтер, предаде  Европейският средиземноморски сеизмологичен център (EMSC).\r\nТрусът е на дълбочина от 133 км. Епицентърът е на 124 км. северно от столицата Букурещ. \r\nНяма данни за жертви и разрушения.  Виктор Турмаков", "date": "2017.08.02", "title": "EMSC: В сряда през нощта в района на Вранча е регистрирано земетресение с магнитуд 4,8"}
{"url": "http://www.focus-news.net/news/2017/08/02/2421794/makedonskiyat-premier-zoran-zaev-da-ostanem-zadruzhni-i-da-postavim-r-makedoniya-na-zasluzhenoto-y-myasto.html", "text": "Да останем задружни и да поставим Р Македония на заслуженото й място. Това каза премиерът на Р Македония Зоран Заев по време на церемонията по отбелязването на 114-ата годишнина от избухването на Илинденско-Преображенското въстание в Скопие, предаде специалният пратеник на „Фокус“ в Скопие.  „Членството на Македония в ЕС и НАТО ще даде възможност за качествени чуждестранни инвестиции, за конкурентни пазари на родните предприятия. Ще отвори пространство за нови работни места и по-високи заплати. Ще донесе мирен живот в домовете ни, ще мотивира децата ни да прекарат бъдещето си в своята Родина“, заяви Заев.\r\n„Днес, когато се прекланяме пред загиналите за свободното бъдеще, с чисто сърце модем да кажем, че и нашите поколения се бореха за права, за свобода и за човешки животи”, подчерта Заев. По думите му, успехът в развитието на Македония не е на един човек – за това са застанали заедно македонци, албанци, турци, сърби, румънци, роми и други, успехът не е на една група или политическа партия. „Успехът е на всички, без значение от вероизповеданието, етническа принадлежност, пол или убеждения. Успехът е на Македония“, подчерта Заев.\r\n\"Изпращам апел за максимална сериозност и ангажираност на всички политически обекти и институции за общата инициатива и действие, днес, когато става въпрос за новата  Република Македония в периода след сериозна политическа криза в историята на съвременната държавност. Каквато Македония си изградим, такава ще я имаме. Трябва да празнуваме основаването на държавността на Р Македония и почитаме воините от Илинден и да си спомняме за всички, които са вградили животите в стените на македонската държава. Да изразим почитта към всички онези, които са страдали заради разни идеоложки и политически цели“, коментира македонският премиер.\r\n „Правителството на Македония постави добри основи за сътрудничество и с другите съседи от региона. Имаме право да очакваме, че в бъдеще ще има и други протегнати ръце към нас“, добави Заев.\r\n„Да се обединим заради стратегическите цели, които са от изключителна важност за единността на държавата ни. Очаквам всеки, без разлика от различията, по която и да е основа,  да види себе си и да помисли за промените, с които заедно ще напишем новата история на Р Македония. Да останем задружни и да поставим Р Македония на заслуженото й място. Пред себе си имаме цели, както казва Гоце Делчев – трудът е силата, с която човек става голям във всяка инициатива.  Нека ни е честит 2 август, денят на нашата Република“, обясни македонският премиер Заев.\r\nАлбена ИВАНОВА", "date": "2017.08.02", "title": "Македонският премиер Зоран Заев: Да останем задружни и да поставим Р Македония на заслуженото й място"}
{"url": "http://www.focus-news.net/news/2017/08/02/2421802/blagoevgrad-128-rasteniya-reagirali-pri-test-na-marihuana-sa-otkriti-ot-politsiyata-v-rayona-na-s-drenkovo.html", "text": "Около 12.20 часа на 1 август 2017 г. в района на с. Дренково, община Благоевград, от полицейски служители на 1-во Районно управление на МВР-Благоевград, е открита нива със засадени в саксии, кофи и в земята около 128 тревисти растения. Това съобщиха от ОДМВР-Благоевград. След направен полеви тест растенията са реагирали положително на марихуана. На място е задържан В.А./20г./ от гр.Благоевград. Уведомена е Районна прокуратура-Благоевград. Работата по случаяпродължава.", "date": "2017.08.02", "title": "Благоевград: 128 растения, реагирали при тест на марихуана, са открити от полицията в района на с. Дренково"}
{"url": "http://www.focus-news.net/news/2017/08/02/2421799/premierat-boyko-borisov-i-makedonskiyat-mu-kolega-zoran-zaev-posreshtnaha-balgarskiya-helikopter-koyto-shte-uchastva-v-gasenoto-na-golemiya-pozhar-v-makedoniya.html", "text": "Премиерът Бойко Борисов и македонският му колега Зоран Заев посрещнаха българския хеликоптер, който ще участва в гасеното на голям пожар на 30 км. от Скопие, предаде специалният пратеник на „Фокус” в Скопие.  Българският хеликоптер е помагал при гасенето на пожарите миналия месец в Черна гора. \r\nПремиерът Борисов заяви, че България е винаги готова да помогне.  Борисов се обърна към Заев и пожела: „Следващата ни среща да бъде по пътя към НАТО“. \r\nМакедонският премиер Зоран Заев благодари за подкрепата и помощта. „Това е знак на уважение, приятелство и добросъседство“, добави той. \r\nАлбена ИВАНОВА", "date": "2017.08.02", "title": "Премиерът Бойко Борисов и македонският му колега Зоран Заев посрещнаха българския хеликоптер, който ще участва в гасеното на големия пожар в Македония"}
{"url": "http://www.focus-news.net/news/2017/08/02/2421804/varna-500-kg-kontrabanden-tyutyun-sa-izzeti-pri-spetsializirana-politseyska-operatsiya-v-zemlishteto-na-selo-avren-zadarzhani-sa-trima-mazhe.html", "text": "500 кг контрабанден тютюн са иззети при специализирана полицейска операция в землището на село Аврен, задържани са трима мъже. Това съобщиха от пресцентъра на МВР. При полицейски действия, предприети в рамките на специализирана операция за противодействие на икономическата престъпност, в землището на село Аврен, служителите на реда открили фургон, приспособен за нелегално съхранение и обработка на тютюн без акцизен бандерол. В момент на рязане на контрабанден тютюн са задържани трима мъже с инициали А. К. (на 39 г.) от с. Абланица, В. Б. (на 51 г.) от София и А. Д. (на 52 г.) от София. Те са известни на МВР. Във фургона са открити около 100 кг нарязан тютюн без акцизен бандерол, други близо 400 кг тютюн на бали; машина за рязане в процес на работа; електронна везна, както и два казана за обработване на суров тютюн.   \r\nТримата мъже са задържани за срок до 24 часа. Установено е, че тримата мъже са се занимавали с престъпната дейност от около година. По случая е образувано досъдебно производство. Разследването се наблюдава от прокурор от Районна прокуратура – Варна.", "date": "2017.08.02", "title": "Варна: 500 кг контрабанден тютюн са иззети при специализирана полицейска операция в землището на село Аврен, задържани са трима мъже"}
{"url": "http://www.focus-news.net/news/2017/08/02/2421805/blagoevgrad-film-v-podkrepa-na-karmeneto-shte-bade-izlachen-v-grada-po-povod-svetovnata-sedmitsa-na-karmeneto.html", "text": "Филм, подчертаващ ползите от кърменето, ще бъде представен в Благоевград. Това съобщиха от пресцентъра на Община Благоевград. Прожекцията ще бъде излъчена на 3 август, от 10.30 часа, в Общностен център „Ранно детско развитие“ - Благоевград. Продукцията е със заглавие „Гърдата е най-доброто“ и ще бъде показан по повод Световната седмица на кърменето - глобална инициатива за насърчаване, подкрепа и защита на кърменето. Събитието е подходящо за бъдещи и настоящи родители с деца до 7 годишна възраст. Лектори на срещата ще бъдат експерти от РЗИ - Благоевград. На срещата ще бъдат разяснявани въпроси за рисковите фактори, ваксините и храненето. Целта на събитието е да информира, насърчава, подкрепя и да е в защита  на кърменето, за да може то да заема своето място като най-добрия избор за хранене и развитие на бебетата. Кърменето дава най-добрия старт в живота на бебетата и има дългосрочни ефекти както за здравето, интелектуалното развитие и благополучието на детето, така и за кърмещата майка и за обществото като цяло.\r\nСъбитието се организира от Общностен център „Ранно детско развитие“ и РЗИ- Благоевград, със съдействието на Община Благоевград и проект „Услуги за ранно детско развитие в Община Благоевград“ по Оперативна програма „Региони в растеж“ 2014-2020 г.\r\nОбщностен център „Ранно детско развитие“ се намира в ж.к „Еленово“, ул. „Явор“ №8 до VIII СОУ „Арсени Костенцев“.", "date": "2017.08.02", "title": "Благоевград: Филм в подкрепа на кърменето ще бъде излъчен в града по повод Световната седмица на кърменето"}
{"url": "http://www.focus-news.net/news/2017/08/02/2421806/the-local-spored-sotsiologicheski-prouchvaniya-germantsite-se-strahuvat-poveche-ot-izmeneniyata-v-klimata-otkolkoto-ot-terorizma.html", "text": "Според социологическо проучване, проведено малко преди парламентарните избори през септември, повечето германци са по притеснени за околната среда, отколкото от тероризма или бежанската криза, пише  The Local.\r\nСпоред проучването на института „Кантар Емнид“ 71% от респондентите сочат, че са най-притеснени от измененията в климата. Това задминава притеснения като началото на нови войни (65% от запитаните) или от тероризма (63%). Престъпността е повод за притеснение за 62% от хилядата участници в допитването, които са били помолени да посочат повече от един свой страх. Около 45% от запитаните се притесняват от миграцията на бежанци в страната, а най-малко (33%) се притесняват от безработицата. \r\nВъпреки, че климатичните промени са най-голямото притеснение за германците, това изглежда, че не дава по-голяма подкрепа за „Зелената“ партия, която би получила около 8% от гласовете според други проучвания.  Виктор Турмаков", "date": "2017.08.02", "title": "The Local: Според социологически проучвания германците се страхуват повече от измененията в климата, отколкото от тероризма"}
{"url": "http://www.focus-news.net/news/2017/08/02/2421801/kyustendil-selo-dvorishte-e-na-voden-rezhim-zaradi-namalen-debit.html", "text": "Село Дворище, община Кюстендил, е на воден режим заради намален дебит на водохващането. Това каза пред Радио „Фокус” – Кюстендил кметът на населеното място Руска Кръстева. По думите й водата се пуска отделно за всяка една от махалите в селото. „Пускаме първо към една, след това към друга и така нататък. Това е режимът. Въпреки това до високите части водата не достига”, каза Кръстева. \r\nПо думите й от няколко дни ВиК работи от страна за увеличаване на дебита на водоизточника, захранващ селото. „Надявам се, че ще успеят и вода да има за всички”, каза Кръстева. Според нея през летния сезон в селото се връщат хора, работещи и живеещи в други населени места, което води и до по-голямо потребление на вода.\r\nВенцеслав", "date": "2017.08.02", "title": "Кюстендил: Село Дворище е на воден режим заради намален дебит"}
{"url": "http://www.focus-news.net/news/2017/08/02/2421792/sitel-makedoniya-zoran-zaev-i-boyko-borisov-zaedno-se-pokloniha-na-groba-na-gotse-delchev.html", "text": "Македонският министър-председател Зоран Заев заяви преди днешното общо поклонение с българския премиер Бойко Борисов на гроба на Гоце Делчев в църквата Свети Спас в Скопие, че трябва да се възпомене миналото и настоящето в името на бъдещето на Македония, предаде македонската медия \"Сител\".\r\n\"114 години след Илинден и 73 години след Първото заседание на АСНОМ изразявам решителна вяра за ясно бъдеще. Има светло бъдеще за нашата Македония и има бъдеще за всички в тази наша красива страна. Историята и миналото поставихме да бъдат здрави основи, на които започнахме да изграждаме европейското и евроатлантическото бъдеще на Македония, които водят до качествен живот. Делчев ни каза да не се губи време\", заяви Заев.\r\nТой призова към максимална отговорност и сериозност от всички граждани и институции и подчерта, че това е времето, когато страната извършва пробив. \r\nЗаев добави, че регионът е започнал  да се държи европейски и затова заслужава шанс да влезе в  ЕС и НАТО. Министър-председателят подчерта, че Македония протяга ръце и към другите си съседи. \r\nСлед обръщението, на което присъстваха членове на правителствата и на парламентите на двете страни, представители на политически партии и на дипломатическия корпус, Заев и Борисов положиха цветя и се поклониха пред гроба на Гоце Делчев.\r\nС днешната церемония на гроба на Гоце Делчев завърши двудневното си посещение на българския премиер Бойко Борисов в Македония, в чиито рамки бе подписан Договорът за приятелство, добросъседство и сътрудничество. Виктор Турмаков", "date": "2017.08.02", "title": "\"Сител\" (Македония): Зоран Заев и Бойко Борисов заедно се поклониха на гроба на Гоце Делчев"}
{"url": "http://www.focus-news.net/news/2017/08/02/2421807/plovdiv-spored-sadebnite-lekari-biznesmenat-danail-bozhilov-koyto-be-otkrit-martav-v-park-lauta-se-e-samoubil.html", "text": "Бизнесменът Данаил Божилов, който бе открит мъртъв в парк „Лаута” в Пловдив, се е самоубил. „За нас нещата са ясни”, каза за Радио „Фокус”-Пловдив д-р Светлозар Спасов, ръководител на катедра „Съдебна медицина” към Университетска болница в Пловдив. „Няма нищо съмнително – имал си е законен пистолет, в къщата му е намерено, каквото е трябвало, в джоба му е открито писмо, имал е в живота си трудни моменти… Толкова много народ се самоуби тази година, има някаква епидемия”, каза д-р Спасов. \r\nПо думите му, „няма нищо чудно и неясно, за да се държи случаят под похлупак”. Според съдебния лекар все още трябва да се приключат ред други изследвания, изчакват се резултатите от другите експертизи – идентифициране на оръжието, гилзата. По думи на д-р Спасов не е толкова голям пропуск, че писмото не е било открито веднага от разследващите, често се случва санитарите в съдебна медицина да намират по дрехите допълнителни улики, тъй като там се сваля всичко, а на местопроизшествието е неудобно да се направи това.\r\nЦветана ТОНЧЕВА", "date": "2017.08.02", "title": "Пловдив: Според съдебните лекари бизнесменът Данаил Божилов, който бе открит мъртъв в парк „Лаута”, се е самоубил"}
{"url": "http://www.focus-news.net/news/2017/08/02/2421803/reuters-zemetresenie-e-raztreslo-sgradi-v-stolitsata-na-chili.html", "text": "Земетресение е разтресло сградите в чилийската столица Сантяго в ранните часове на сряда, предаде  Reuters.\r\nТрусът с магнитуд 5,4 по скалата на Рихтер е регистриран на 22 км. североизточно от града в 3:15 часа местно време (9:15 българско). \r\nНяма данни за жертви и разрушения.  Виктор Турмаков", "date": "2017.08.02", "title": "Reuters: Земетресение е разтресло сгради в столицата на Чили"}
{"url": "http://www.focus-news.net/news/2017/08/02/2421812/prague-daily-monitor-novata-cheshka-agentsiya-za-kibersigurnost-zapochva-deynost.html", "text": "Чешката Национална агенция за информационна и киберсигурност с 118 служители официално започва дейност в град Бърно от 2 август, предаде  Prague Daily Monitor.\r\nОчаква се служителите на агенцията, която е част от Службата за национална сигурност на Чехия, да се увеличат до 400 души. Директорът на новата агенция, Душан Навратил заяви, че тя ще защитава срещу кибератаки, а също така и ще наблюдава дали информационните инфраструктурни системи в Чехия съблюдават настоящите критерии за сигурност. \r\nБроят на кибератаките срещу важната информационна инфраструктура в Чехия се увеличава през последните няколко години, което е и причината за създаване на агенцията.  Подобни атаки могат да заплашат ключовите служби в държавата, нейната сигурност и възможности за отбрана, както и частния бизнес и ежедневието на гражданите.  Виктор Турмаков", "date": "2017.08.02", "title": "Prague Daily Monitor: Новата чешка агенция за киберсигурност започва дейност"}
{"url": "http://www.focus-news.net/news/2017/08/02/2421809/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем: „Учители и родители от Пиринско скочиха срещу удължаването на учебната година: Да дойдат чиновниците от МОН да се пържат в класните стаи през юли при 42 градуса“. В регионалният ежедневник се уточнява, че вълната от възмущение, предизвикана в Пиринско от предложението на МОН за удължаване на учебната година, е само сред родителите и учителите, тъй като директорите са „за“ предлаганото от МОН разделение на датите на НВО и ДЗИ.  \r\nДруго заглавие в изданието гласи: „На 11 септември в Симитли подлагат на обществено обсъждане трасето на Лот 3.2 от АМ „Струма“. По темата четем, че в следващия месец и половина обществеността на Симитли ще има възможността да се запознае с доклада за въздействие върху околната среда на трасето. \r\nИ още от страниците на вестника: „ТИР се запали по време на движение и блокира движението по АМ „Струма“ край Студена“. По темата от изданието допълват, че сигналът за възникнали инцидент е подаден малко след 17.30 часа на 1 август.\r\nВодещото заглавие в други ежедневник на Югозапада - „Вяра“ е: „Временният шеф д-р Д. Недин и финансовият шеф Д. Ильова в битка за управител на МБАЛ „Св. Иван Рилски“ в Дупница“. Друг акцент във вестника е: „Шок! Затворникът в Бобов дол – Йордан Тодоров от 8 месеца живее с лъжица в корема, отказа две операции“. По темата се допълва, че отказът му е удостоверен с подпис.", "date": "2017.08.02", "title": "Преглед на основните теми в благоевградския печат"}
{"url": "http://www.focus-news.net/news/2017/08/02/2421810/politsiyata-zadarzha-32-godishen-dilar-na-narkotitsi-v-moment-na-pokupko-prodazhba-v-stolitsata.html", "text": "Полицията задържа 32-годишен дилър на наркотици с инициали В. Я. в момент на покупко-продажба в столицата. Това съобщиха от пресцентъра на МВР. В. Я. е привлечен като обвиняем и му е наложена постоянна мярка за неотклонение „задържане под стража”. На 27 юли в района на ж. к. „Орландовци”, в рамките на проведена спецоперация за противодействие на наркоразпространението, служители от сектор „Наркотици” при СДВР задържали столичанин с инициали В. Я. (на 32 г.) и двама негови клиенти в момент на покупко-продажба на наркотици. По време на задържането един от клиентите успял да глътне доза марихуана. Последвали процесуално-следствени действия, в хода на които на адрес, обитаван от В. Я., полицаите намерили и иззели 11 растения марихуана, засадени в двора на къщата, 500 г марихуана, 5 г кокаин и мобилни телефони. По случая е образувано досъдебно производство. След доклад на събраните материали в Софийска градска прокуратура В. Я. е привлечен като обвиняем за престъпление по чл. 354 а и 354 в от НК и му е наложена постоянна мярка за неотклонение „задържане под стража”.", "date": "2017.08.02", "title": "Полицията задържа 32-годишен дилър на наркотици в момент на покупко-продажба в столицата"}
{"url": "http://www.focus-news.net/news/2017/08/02/2421816/dobrich-nyakolko-naseleni-mesta-v-oblastta-sa-s-narusheno-vodosnabdyavane-poradi-avarii.html", "text": "Райони в града и редица населени места в областта са с нарушено водоснабдяване поради аварии, по информация на ВиК - Добрич, предаде кореспондент на Радио „Фокус” – Варна. В Добрич с нарушено водоподаване са ул. „Васил Петлешков“ №36 и №25, пресечката на ул. „Богдан“ с ул. „Загор“, в жк. „Дружба“ блокове с номера 40 и 41. В областта без вода са селата Одърци, Свещарово, Стожер, Дебрене, Орлова могила, Бенковски, Ведрина. Смяна на водомери се извършва в селата Самуилово, Бенковски и Козлодуйци. С нарушено водоподаване е ловната хижа в село Житница. Нарушено е водоподаването в Балчик по ул. „Зл. Петков“, в морската зона на Каварна и по ул. „Братя Миладинови“, в район \"Генерал Тошево\" - селата Василево, Калина и Присад, в град Шабла и село Стаевци и в Район Крушари - в село Коритен.\r\nЖулиета НИКОЛОВА", "date": "2017.08.02", "title": "Добрич: Няколко населени места в областта са с нарушено водоснабдяване поради аварии"}
{"url": "http://www.focus-news.net/news/2017/08/02/2421814/plovdiv-vodata-v-selata-padarsko-dragoynovo-i-karadzhalovo-mozhe-da-se-izpolzva-samo-za-higienni-tseli-zaradi-nadnormeno-sadarzhanie-na-uran.html", "text": "Водата в селата Пъдарско, Драгойново и Караджалово може да се използва само за хигиенни цели, заради наднормено  съдържание на уран. Това съобщиха за Радио „Фокус“ – Пловдив от Регионална здравна инспекция-Пловдив. Водата в тези три населени места на територията на общините Първомай и Брезово е забранена за използване за питейни цели и за приготвяне на храна. За резултатите от последните проверки, актуални към 1 август, и предприемането на задължителни превантивни мерки са, уведомени кметовете на съответните села, а жителите се снабдяват с вода с помощта на водоноски. От Регионалната здравна инспекция добавиха, че в населените места, в чиято вода е открито наднормено количество уран, се извършва зачестен контрол и се проследява дали стойностите на уран се понижават или се задържат константни. За завишени нива на уран във водата на двете пловдивски села – Пъдарско и Драгойново, бе съобщено в края на месец май, а за село Караджалово – в края на юни.\r\nКъм момента в Пловдивска област няма населени места с режимно водоподаване. През последната седмица специалистите от Регионалната здравна инспекция са извършили изследвания за състоянието на питейната вода в 46 населени места. 35 са изследваните проби питейна вода при консуматорите от централно водоснабдени населени места по показатели, включени в постоянен мониторинг.\r\nТони МИХАЙЛОВ", "date": "2017.08.02", "title": "Пловдив: Водата в селата Пъдарско, Драгойново и Караджалово може да се използва само за хигиенни цели, заради наднормено съдържание на уран"}
{"url": "http://www.focus-news.net/news/2017/08/02/2421811/blagoevgrad-gradat-pochete-zaginalite-v-ilindensko-preobrazhenskoto-vastanie.html", "text": "Благоевградската общественост почете паметта на загиналите по време на Илинденско-Преображенското въстание преди 114 години, предаде репортер на Радио „Фокус“ – Пирин. Цветя пред паметника на Гоце Делчев на площад „Македония“ в Благоевград положиха заместник-кметовете Христина Шопова и Иво Николов, депутатът Даниела Савеклиева, председателят на Общинския съвет Радослав Тасков,  Ангел Джамбазки, евродепутат и зам.-председател на ВМРО-Българско национално движение, заместник областния управител Иван Стоянов, представители на политически партии, кметове на кметства от общината, културни институции и граждани. \r\nВ рецитал бе припомнена клетвата, дадена от смелите мъже на България в името на свободата и независимостта на Родината, както и моменти от историята: „Заклевам се в Бога, вярата и честта си, че ще се боря до смърт за свободата на българите в Македония и Одринско, че ще се покорявам безусловно на началството и  безпрекословно ще изпълнявам заповедите му, че няма да издам никому нито с дума, нито с дело тайната, с която днес се увенчавам и всичко онова, което от днес нататък ще чуя и разбера по делото. В противен случай, нека бъда убит от едного от другарите с револвера или камата, която целувам“.\r\nВъстанието избухва на 20 юли (2 август по стар стил) в Битолски революционен окръг и на 6 август (19 август по стар стил) - в Одринско. То цели освобождение на Македония и Одринска Тракия, останали след Освобождението на България съгласно Берлинския договор (1878 г.) в пределите на Османската империя. Въстанието е връхна точка на национално-освободителната борба на македонските и тракийски българи.\r\nЛивия НИНОВА", "date": "2017.08.02", "title": "Благоевград: Градът почете загиналите в Илинденско-Преображенското въстание"}
{"url": "http://www.focus-news.net/news/2017/08/02/2421813/nsi-prez-vtoroto-trimesechie-na-2017-g-sa-izdadeni-razreshitelni-za-stroezh-na-1-647-zhilishtni-sgradi-s-5-815-zhilishta-v-tyah.html", "text": "През второто тримесечие на 2017 г. местните администрации са издали разрешителни за строеж на 1 647 жилищни сгради с 5 815 жилища в тях и 781 456 кв. м разгъната застроена площ (РЗП), на 40 административни сгради/офиси със 74 019 кв. м РЗП и на 1 968 други сгради с 948 262 кв. м РЗП. Това сочи статистика на Националния статистически институт (НСИ). Спрямо предходното тримесечие издадените разрешителни за строеж на жилищни сгради се увеличават с 50.7%, жилищата в тях - с 23.9%, а общата им застроена площ - с 31.3%. Издадените разрешителни за строеж на административни сгради са повече с 37.9%, докато тяхната РЗП намалява с 4.2%. При издадените разрешителни за строеж на други сгради е регистрирано нарастване със 72.5%, а при общата им застроена площ - със 17.1%. В сравнение с второто тримесечие на 2016 г. издадените разрешителни за строеж на нови жилищни сгради се увеличават с 35.4%, жилищата в тях - с 31.0%, а разгънатата им застроена площ е повече с 29.2%. Броят на издадените разрешителни за строеж на административни сгради и на други видове сгради бележи ръст съответно от 8.1 и 71.9%, а нарастването на тяхната РЗП е респективно с 224.7 и 87.8%. \r\nНай-голям брой разрешителни за строеж на нови жилищни сгради са издадени в областите Пловдив - 245, София (столица) - 207, София - 136, и Бургас - 133. Най-много жилища предстои да бъдат започнати в областите София (столица) - 1 869, Пловдив - 1 411, Варна - 432, и Бургас - 387.\r\nПрез второто тримесечие на 2017 г. е започнал строежът на 1 281 жилищни сгради с 3 842 жилища в тях и с 526 070 кв. м обща застроена площ, на 25 административни сгради/офиси със 7 797 кв. м РЗП и на 1 277 други сгради със 798 653 кв. м РЗП. Спрямо предходното тримесечие започнатите жилищни сгради са повече със 100.5%, жилищата в тях - с 19.4%, а общата им застроена площ - с 29.0%. Броят на започнатите административни и други видове сгради се увеличава съответно с 56.3 и 177.6%. Същевременно общата застроена площ на административните сгради намалява с 86.8%, докато РЗП на другите сгради нараства със 174.7%. В сравнение с второто тримесечие на 2016 г. започнатите нови жилищни сгради се увеличават с 53.2%, жилищата в тях - с 29.8%, а разгънатата им застроена площ - с 25.6%. Броят на започнатите административни сгради нараства с 8.7%, но тяхната РЗП намалява с 89.9%. Започнатите други видове сгради бележат ръст от 122.9%, а разгънатата им обща застроена площ е повече със 177.1%. \r\nСтроителство на най-голям брой нови сгради е започнало в областите: Пловдив - 230 жилищни, 6 административни и 146 други сгради; Стара Загора - 84 жилищни, 3 административни и 200 други сгради; София - 101 жилищни и 175 други сгради; Бургас - 118 жилищни и 111 други сгради.", "date": "2017.08.02", "title": "НСИ: През второто тримесечие на 2017 г. са издадени разрешителни за строеж на 1 647 жилищни сгради с 5 815 жилища в тях"}
{"url": "http://www.focus-news.net/news/2017/08/02/2421808/mon-nyama-da-udalzhava-uchebnata-godina-prez-yuli-i-da-skasyava-lyatnata-vakantsiya-na-uchenitsite.html", "text": "МОН няма да удължава учебната година през юли и да скъсява лятната ваканция на учениците. Това каза на пресконференция министърът на образованието и науката Красимир Вълчев, предаде репортер на Агенция „Фокус”.Агенция „Фокус“ припомня:\r\nНа 27 юли Министерството на образованието и науката предложи проект на график за учебното време и за ваканциите през учебната 2017-2018 г.\r\nСпоред МОН почивката на българските ученици през летния сезон трябва да се уеднакви с тази на връстниците им от другите страни от Европейския съюз. Предложението беше учебната година да бъде със седмица по-дълга за децата от 1 до 11 клас. Учениците от 1 до 4 клас да приключат следващата година на 7 юни, а не както досега – на 30 май. За децата между 5 и 7 клас краят на учебната година да бъде на 22 юни, а между 8 и 11 клас - юли. \r\nГрафикът предвиждаше почивки за учениците в почти всеки месец. Ваканциите са традиционните – есенна, коледна, междусрочна и пролетна, но са малко по-дълги от ваканциите през миналата учебна година. В проекта беше посечено, че по-дълга есенна, по-дълга коледна и по-дълга пролетна ваканция ще ползват всички ученици от I до ХI клас. Според МОН така те ще бъдат задържани по-дълго в училище и ще приключат учебните си занятия с една седмица по-късно. Промяната не предвиждаше увеличаване броя на учебните им дни и часове, а е резултат от по-дългите почивки през годината.\r\nТогава от МОН уточниха, че създадената обществена нагласа за провеждане на държавните зрелостни изпити преди 24 май налага графикът на учебното време за учениците в ХII клас да е по-различен, като за тях ваканциите ще бъдат по-кратки от тези на останалите ученици, с изключение на междусрочната ваканция. За дванадесетокласниците тя трябваше да е по-дълга с един ден.\r\nИнна ПЕЙЧЕВА", "date": "2017.08.02", "title": "МОН няма да удължава учебната година през юли и да скъсява лятната ваканция на учениците"}
{"url": "http://www.focus-news.net/news/2017/08/02/2421817/targovishte-samodelno-ognestrelno-orazhie-i-boepripasi-sa-izzeti-pri-proverka-na-chasten-imot-v-grada.html", "text": "Самоделно огнестрелно оръжие и боеприпаси са иззети при проверка на частен имот в града. Това съобщиха от ОДМВР - Търговище. На 1 август в Търговище при проведени процесуално-следствени действия в дома на 69-годишен мъж с инициали Н. Ч. от Търговище е установено, че същият държи в себе си самоделно огнестрелно оръжие и боеприпаси за него. Те са иззети по надлежния ред. Образувано е бързо полицейско производство по описа на РУ - Търговище.", "date": "2017.08.02", "title": "Търговище: Самоделно огнестрелно оръжие и боеприпаси са иззети при проверка на частен имот в града"}
{"url": "http://www.focus-news.net/news/2017/08/02/2421820/dha-reks-tilarsan-pohvali-poslanika-na-sasht-v-ankara-i-opredeli-golyama-rolya-na-turtsiya-po-siriyskiya-vapros.html", "text": "Държавният секретар на САЩ Рекс Тилърсън заяви, че на Турция се пада да играе една „голяма роля” по въпроса за Сирия, а Вашингтон подкрепя преговорите в Женева за намиране на разрешение на сирийския проблем, предаде информационната агенция Догу хабер ажансъ (ДХА).\r\n „В тази част на света искам специално да поздравя нашия посланик в Анкара Джон Бас. Както знаете, отношенията ни с Турция са под известно напрежение. Посланик Джон Бас беше изключително полезен в приоритетното насочване на усилията ни в Анкара и свърши много добра работа.”, подчерта Рекс Тилърсън на пресконференция в Държавния департамент, цитиран от ДХА. \r\nОтделно от това, държавният секретар на САЩ похвали специалния представител на президента Доналд Тръмп в Глобалната коалиция срещу ДАЕШ Брет МакГърк, както и неговия помощник – Тери Уолф, отбелязва  още  информационната агенция Георги Димов", "date": "2017.08.02", "title": "ДХА: Рекс Тилърсън похвали посланика на САЩ в Анкара и определи „голяма роля” на Турция по Сирийския въпрос"}
{"url": "http://www.focus-news.net/news/2017/08/02/2421821/evrodeputatat-angel-dzhambazki-obshtoto-chestvane-na-ilindenskopreobrazhenskoto-vastanie-mezhdu-balgariya-i-makedoniya-e-simvol-na-tova-za-koeto-sa-se-borili-vastanitsite-prez-1903-godina.html", "text": "Общото честване на Илинденско–Преображенското въстание между България и Македония е символ на това, за което са се борили въстаниците през 1903 година. Това каза за Радио „Фокус“ – Пирин Ангел Джамбазки, евродепутат и зам.-председател на ВМРО - Българско национално движение след отбелязването на 114-годишнина от избухването на въстанието в Благоевград. Той отбеляза, че е избрал на този ден да бъде именно в областния център, защото тук е сърцето на Пиринска Македония. „Това е едно от местата, които задължително трябва да се посетят и където трябва да се отбелязват организирано годишните от най-масовото българско въстание, обхванало земите ни от Охрид та до Черно море“, каза още Джамбазки. Той заяви, че всъщност Илинденско–Преображенско – Кръстовденското въстание обхваща цялата организационна територия от Крушево до Мечкин камен, Странджа и Странджанската република. „Днес е още по-символичен ден, защото малко преди ние да поднесем цветя на паметника на Гоце Делчев, в Скопие на саркофага му прозвуча български химн и се развя българското знаме. Това е нещо, за което са се борили въстаниците от 1903 година. Така че днес е много добър ден за нас, тъй като продължаваме делото на смелите български герои от Илинден“, посочи Джамбазки. Според него и пред България, и пред Македония предстоят по-добри времена. „През годините са полагани много усилия за сближаване на България и Македония, затова тук не мога да не отлича Агенция и Радио „Фокус“, както и Красимир Узунов, който неуморно работи повече от 25 години, за да се стигне до това, за което преди говорихме само шепа хора – днес всички да говорят за Македония. Това е много важно“, подчерта Джамбазки. Евродепутатът коментира, че би било добре да има повече празници, които да отбелязваме заедно с Македония, затова в бъдеще всички ще положат повече усилия в тази посока.\r\nЛивия НИНОВА", "date": "2017.08.02", "title": "Евродепутатът Ангел Джамбазки: Общото честване на Илинденско–Преображенското въстание между България и Македония е символ на това, за което са се борили въстаниците през 1903 година"}
{"url": "http://www.focus-news.net/news/2017/08/02/2421815/pazardzhik-okrazhniyat-sad-zapochna-izslushvaneto-na-kompyutarni-i-tehnicheski-ekspertizi-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик започна изслушването на компютърни и технически експертизи, извършени от две вещи лица по делото срещу 14 обвиняеми за разпространение идеите на ИДИЛ, предаде репортер на Радио „Фокус“ – Пазарджик. Вещите лица са изследвали информация, съдържаща се в компютрите на обвиняемите, иззети по време на обиск в домовете им. Те са направили копия на данните. На първото от вещите лица и на страните по делото беше предявен един от компютрите, който е иззет от дома на Ахмед Муса Ахмед. Компютърният специалист обясни, че при презаписа на данните от харддисковете се използва специална програма, която пречи те да бъдат манипулирани или да се правят каквито и да било промени в данните, съдържащи се върху оригиналния диск. На видеостената в залата бе показано съдържанието на харддиска на разпечатания компютър и папките, съдържащи се в него. Отворен и послушан бе файл, съдържащ проповед на Ахмед Муса на арабски език. Муса потвърди, че това е негова проповед от 2014 година. След това бяха показани видеофайлове с други проповеди на Ахмед Муса, който обясни, че записите са правени от него и качени на компютъра му през 2014 година. Разпитът на вещото лице продължава.\r\nВаня НИКОЛОВА", "date": "2017.08.02", "title": "Пазарджик: Окръжният съд започна изслушването на компютърни и технически експертизи по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2017/08/02/2421823/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Чешката Национална агенция за информационна и киберсигурност с 118 служители официално започва дейност в град Бърно от 2 август, предаде Prague Daily Monitor.\r\nОчаква се служителите на агенцията, която е част от Службата за национална сигурност на Чехия, да се увеличат до 400 души. Директорът на новата агенция, Душан Навратил заяви, че тя ще защитава срещу кибератаки, а също така и ще наблюдава дали информационните инфраструктурни системи в Чехия съблюдават настоящите критерии за сигурност.\r\nБроят на кибератаките срещу важната информационна инфраструктура в Чехия се увеличава през последните няколко години, което е и причината за създаване на агенцията. Подобни атаки могат да заплашат ключовите служби в държавата, нейната сигурност и възможности за отбрана, както и частния бизнес и ежедневието на гражданите. \r\nСпоред социологическо проучване, проведено малко преди парламентарните избори през септември, повечето германци са по притеснени за околната среда, отколкото от тероризма или бежанската криза, пише The Local.\r\nСпоред проучването на института „Кантар Емнид“ 71% от респондентите сочат, че са най-притеснени от измененията в климата. Това задминава притеснения като началото на нови войни (65% от запитаните) или от тероризма (63%). Престъпността е повод за притеснение за 62% от хилядата участници в допитването, които са били помолени да посочат повече от един свой страх. Около 45% от запитаните се притесняват от миграцията на бежанци в страната, а най-малко (33%) се притесняват от безработицата.\r\nВъпреки, че климатичните промени са най-голямото притеснение за германците, това изглежда, че не дава по-голяма подкрепа за „Зелената“ партия, която би получила около 8% от гласовете според други проучвания. \r\nБелгийски гражданин фигурира в списък със 173 терористи от „Ислямска държава“, изпратени от групировката обратно в Европа. Местните медии твърдят, че става дума за 24-годишен терористи, известен като Абу Омар ал Белгики, пише The Brussels Times.\r\nПрез май Интерпол е прехванал списък със 173 души, които са потенциална терористична заплаха и които са били изпратени в Европа, за да извършват самоубийствени атентати.\r\nСред имената фигурира белгиец. Той е от марокански произход и до скоро се е бил в Мосул, преди градът в Ирак да бъде евакуиран. Не са известни негови снимки, но белгийските разузнавателни служби сочат, че той им е добре познат. \r\nЩо се отнася до Великобритания, Президентът на САЩ Доналд Тръмп, явно е в ситуация „той просто не е толкова навътре в нещата“, освен ако не се отнася до голф, пише британският ежедневник The Guardian.\r\nТръмп не изглеждаше изпълнен с възхищение, когато говореше за родината на покойната си майка в интервю за пресата, отчитайки, че „Вече не чуваме думата Британия“.\r\nАмериканските англофили са стереотипно омагьосани от Бийтълс, абатството Даунтън и кралското семейство, но президентът на САЩ е загрижен за последиците от евентуална независимост на Шотландия за откритото първенство по голф.\r\nПо време на интервюто, след дълго обсъждане на здравеопазването, заетостта и семейни въпроси, журналистът е попитал Тръмп, дали не може да даде повече детайли за търговските преговори с Великобритания, за да допълни „туита“ от сутринта.\r\nПрезидентът е отговорил: „Не, но мога да кажа, че ще имаме прекрасни взаимоотношения с Обединеното Кралство. Имам предвид… Вече не чуваме думата Великобритания. Много е интересно. Все едно я няма.“", "date": "2017.08.02", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/08/02/2421819/vidin-vodosnabdyavaneto-shte-bade-narusheno-v-chetiri-naseleni-mesta-v-oblastta-zaradi-avarii.html", "text": "В четири населени места във Видинска област ще бъде нарушено водоподаването, сочи справка на сайта на ВиК-Видин. В селата Ботево и Буковец питейната вода ще бъде спряна до 13.00 часа заради отстраняване на авария на улични водопроводи. В град Кула водоподаването ще бъде спряно във високата зона на града до 14.00 часа, причината също е авария на уличен водопровод. Жителите на село Цар Петрово ще бъдат без питейна вода до 17.00 часа, заради отстраняване на авария по уличен водопровод.", "date": "2017.08.02", "title": "Видин: Водоснабдяването ще бъде нарушено в четири населени места в областта, заради аварии"}
{"url": "http://www.focus-news.net/news/2017/08/02/2421824/blagoevgrad-bansko-balkan-fest-shte-se-provede-prez-septemvri.html", "text": "„Банско Балкан Фест“ ще се проведе на 1 и 2 септември. Лятната фестивална столица събира култови български, сръбски и гръцки изпълнители. Това съобщиха от пресцентъра на Община Банско. Сръбската прима Драгана Миркович, която повече от 30 години е на върха на музикалната сцена, идва в Банско, за да зарадва с песните си своите многобройни фенове. Тя ще се присъедини към фестивала на 2 септември. Още една сръбска изпълнителка – Злата Джуркович ще подгрее публиката в съботната вечер, за неотразимата Драгана.\r\nПетъчната вечер е отредена за нейно величество гръцката музика. Един от най-популярните млади гръцки изпълнители – Стан, прави своя ексклузивен дебют на българска сцена. Освен своите горещи изпълнения, Стан е подготвил изненада за всички присъстващи – дуетно изпълнение с Галена.\r\nВодещ на празненството на неравноделния ритъм и горещата източна кръв ще бъде небезизвестният Борис Солтарийски.", "date": "2017.08.02", "title": "Благоевград: Банско Балкан Фест“ ще се проведе през септември"}
{"url": "http://www.focus-news.net/news/2017/08/02/2421825/todor-petrov-kmet-na-selo-beli-breg-edin-mesets-zhitelite-na-seloto-ne-mogat-da-polzvat-piteynata-voda-zaradi-zavishenoto-sadarzhanie-na-arsen.html", "text": "Един месец жителите на селото не могат да ползват питейната вода заради завишеното съдържание на арсен в нея. Това каза за Радио „Фокус“ – Видин Тодор Петров, кмет на село Бели Брег, община Бойчиновци. Заради завишено съдържание на арсен не се ползва питейната вода и в селата Кобиляк и Громшин. Тодор Петров посочи, че жителите на Бели брег са 54 души, като това са предимно възрастни хора. „За питейни и битови нужди се използва вода от водоноската, която идва редовно в селото. Много малко са животните в селото, но за тях, като и за поливане се ползва водата от водопровода“, обясни кметът на селото. Според него има промяна в допустимите норми за арсен в питейната вода и за това се получава завишение на количествата.\r\nАнна ЛОЗАНОВА", "date": "2017.08.02", "title": "Тодор Петров, кмет на село Бели Брег: Един месец жителите на селото не могат да ползват питейната вода заради завишеното съдържание на арсен"}
{"url": "http://www.focus-news.net/news/2017/08/02/2421827/ministar-krasimir-valchev-rabotim-po-otpadane-na-ogranicheniyata-na-priema-na-studenti-ot-makedoniya.html", "text": "Работим по отпадане на ограниченията на приема на студенти от Македония. Това каза на пресконференция министърът на образованието и науката Красимир Вълчев предаде репортер на Агенция „Фокус“.\r\n„Имаме политиката по отношение на привличането и обучението на студенти от Р Македония, която се провежда вече над 20 години. През последните две години разширяваме броя на местата във висшите училища за студенти от Македония, догодина също ще направим това и най-вероятно в един момент ще отпаднат и ограниченията.Приемът беше увеличен близо два и половина пъти. Това е заложено и в управленската програма на правителството - да отпаднат ограниченията на студенти от Р Македония“, обясни министърът. \r\nТой каза още, че трябва да се подпомогне и достъпът на тези студенти, а не просто да се осигурят места. Затова има предложение за промяна на постановленията за стипендиите. „С него увеличаваме стипендиите на студентите, приети по ПМС 103 и ПМС 228 от 150 на 200 лева месечно. Голяма част от тези студенти са от семейства с относително нисък социален статус\", каза Вълчев.\r\nЦветилена СИМЕОНОВА", "date": "2017.08.02", "title": "Министър Красимир Вълчев: Работим по отпадане на ограниченията на приема на студенти от Македония"}
{"url": "http://www.focus-news.net/news/2017/08/02/2421826/plovdiv-gori-senoval-v-kraveferma-kray-selo-popovitsa-nyama-danni-za-postradali.html", "text": "Гори сеновал в кравеферма край пловдивското село Поповица, община Садово, по пътя за Чирпан. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Няма данни за пострадали хора. Сигналът за инцидента е получен в 10:03 часа. Шест екипа са на мястото на пожара край село Поповица. Сеновалите са три, обособени в сгради с това предназначение, като гори единият от тях. „Горимото натоварване е голямо и ще има необходимост от значително количество вода“, обясни инсп. Цвятко Дешев. \r\nТони МИХАЙЛОВ", "date": "2017.08.02", "title": "Пловдив: Гори сеновал в кравеферма край село Поповица, няма данни за пострадали"}
{"url": "http://www.focus-news.net/news/2017/08/02/2421829/dha-motorna-yahta-potana-kray-turskiya-kurort-marmaris-ima-i-zaginali-i-spaseni.html", "text": "В открито море край морския курорт Мармарис в провинция Мугла тази сутрин е потънала моторна яхта; има и загинали, предаде информационната агенция Догу хабер ажансъ (ДХА).\r\n На яхтата са били общо 11 души. Научава се, че има и спасени, посочва още ДХА. Виктор Турмаков", "date": "2017.08.02", "title": "ДХА: Моторна яхта потъна край турския курорт Мармарис, има и загинали, и спасени"}
{"url": "http://www.focus-news.net/news/2017/08/02/2421832/bchk-organizira-filmov-maraton-v-dom-na-kinoto-s-bezplatna-prozhektsiya-na-klipove-za-prilozhniya-sport-vodno-spasyavane-s-distsiplini-za-baseyni.html", "text": "В поредицата „Водна безопасност с БЧК” в Дом на киното на 3 август, от 19.30, ще се проведе безплатна прожекция на клипове за приложния спорт „Водно спасяване с дисциплини за басейни”. Това съобщиха от пресцентъра на БЧК. Всеки, който обича водата и спорта, ще може да усети емоцията и атрактивността на този вид спорт и да се запознае с различните му дисциплини. След прожекцията експерти от водноспасителната служба към БЧК ще отговарят на въпроси относно водната безопасност и спорта „Водно спасяване”. Всеки, който желае, може да получи „Наръчник за родителя - ДРЪЖ ПОД ОКО”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017.08.02", "title": "БЧК организира филмов маратон в Дом на киното с безплатна прожекция на клипове за приложния спорт „Водно спасяване с дисциплини за басейни”"}
{"url": "http://www.focus-news.net/news/2017/08/02/2421830/apa-za-denonoshtie-armeniya-e-narushila-primirieto-v-nagorni-karabah-obshto-135-pati.html", "text": "За денонощие въоръжените сили на Армения са нарушили режима на прекратяване на огъня в Нагорни Карабах общо 135 пъти, предава APA. \r\nТова беше съобщено във сряда от Министерството на отбраната на Азербайджан.  Виктор Турмаков", "date": "2017.08.02", "title": "APA: За денонощие Армения е нарушила примирието в Нагорни Карабах общо 135 пъти"}
{"url": "http://www.focus-news.net/news/2017/08/02/2421818/deutsche-welle-makedoniya-ledat-e-schupen-zoran-zaev-i-boyko-borisov-se-pokloniha-na-groba-na-gotse-delchev.html", "text": "Със съвместно честване и полагане на цветя на гроба на Гоце Делчев в църквата \"Свети Спас\" в Скопие македонският и българският министър-председатели Зоран Заев и  Бойко Борисов тази сутрин в 8 часа започнаха честването на двата македонски Илиндена - 114 годишнината от Илинденско-Преображенското въстание и 73 - годишнината от първото заседание на АСНОМ, предаде Deutsche Welle  в македонската си редакция.\r\nДвамата бяха посрещнати с аплодисменти. Заев поздрави гражданите на Македония за двата Илиндена, изразявайки \"вяра за ясно и светло бъдеще\".\r\n\"Историята и миналото се основава на изграждането на европейското бъдеще. Послушайте Гоце Делчев, който заръча \"да не се губи време\". Бъдете горди - пътят на Македония е отворен. Нужни са ни стабилност, развитие и европейско бъдеще\", заяви Заев. Той подчерта, че успехът не е на един човек или на една партия, а \"на всички жители на нашата Македония\", споменавайки всички етнически общности, които живеят в страната.\r\nМинистър-председателят подчерта, че след демократичните промени в страната са необходими и демократични промени в региона. \"Подадохме ръце, и имаше ръце, които са подадоха към нас. С България заедно изпращаме посланието - регионът се държи европейски и заслужава да живее европейски. В следващия период очакваме и други ръце протегнати към нас \", посочи Заев, изразявайки и своя оптимизъм и този на правителството, че идват по-добри дни за Македония.\r\n Позовавайки се на правителствения реформи план 3-6-9, Заев посочи, че за него като министър-председател е чест да изпълни обещанието за достоен живот и перспективна държава, един голям пробив в новата история на Македония. Заев призова към сплотеност за промени и за \"помирение на миналото и настоящето в името на бъдещето\". \r\nС съвместното честване на празника пред гроба на Гоце Делчев честването на празника не завършва. Президентът Георге Иванов в 10 часа ще положи цветя пред паметниците на АСНОМ и на Никола Карев, а след това ще се поклонят пред паметника на първия председател на Президиума на АСНОМ, Методи Андонов-Ченто, където ще има обръщение. Празнуването продължава с тържество по повод първото заседание на АСНОМ, за което в Мемориалния център в Пелинце в 11 часа ще говори вицепремиерът по икономическите въпроси, Кочо Ангушев. Централното честване на празника ще се проведе на Мечкин Камен в Крушево. Там делегация на парламента ще положи цветя на гроба на президента на Крушевската република, Никола Карев.   Виктор Турмаков", "date": "2017.08.02", "title": "Deutsche Welle (Македония): Ледът е счупен: Зоран Заев и Бойко Борисов се поклониха на гроба на Гоце Делчев"}
{"url": "http://www.focus-news.net/news/2017/08/02/2421831/blagoevgrad-xx-oto-yubileyno-izdanie-na-bansko-dzhaz-fest-zapochva-s-kontsert-na-yaldaz-ibrahimova-na-4-avgust.html", "text": "XX-ото юбилейно издание на Банско Джаз Фест започва на 4 август с концерт на Йълдъз Ибрахимова. Това каза за Радио „Фокус“ - Пирин д-р Емил Илиев, организатор на фестивала. Той обясни, че този концерт ще бъде малко по-различен от останалите концерти, тъй като ще бъде единственият платен концерт. По думите му известната джаз дива ще пее под съпровода на Биг Бенд Благоевград, а по-късно ще се включи и известният тромпетист – Мишо Йосифов, като всички те ще направят една чудесна прелюдия към концертите на открито, които започват на 5 август. Д-р Илиев подчерта, че искат да оформят Биг Бенд Благоевград като един фестивален бенд, който да акомпанира на бъдещи големи звезди, които ще посещават Банско без оркестри. Той посочи, че именно това е причината през последните години да включват бенда много активно във фестивалната програма. „На 5 август започваме със Sentimental Swingers. Същата вечер ще излязат още 2 звезди на джаз музиката – едната е Влатко Стефановски – прочутият македонски китарист със своето трио, и другата звезда е най-големият пианист в света Аксел Цвингенбергер, който ще бъде за пореден път в Банско и ще изнесе свой концерт. Най-накрая ще завършим вечерта с една много надеждна италианска певица – Патриция Лакуидара“, каза още д-р Емил Илиев.\r\nНатали СТЕФАНОВА", "date": "2017.08.02", "title": "Благоевград: XX-ото юбилейно издание на Банско Джаз Фест започва с концерт на Йълдъз Ибрахимова на 4 август"}
{"url": "http://www.focus-news.net/news/2017/08/02/2421835/neweurope-ikonomikata-na-evrozonata-raste-po-barzo-ot-tazi-na-velikobritaniya.html", "text": "Икономиката на Еврозоната расте двойно по-бързо от тази на Великобритания през последните месеци по данни на Евростат, предаде  NewEurope.\r\nДанните показват, че БВП на 19-те държави, които използват Еврото се е увеличило с 0,6% през второто тримесечие на тази година, в сравнение с 0,5% през първото. Във Великобритания според последните официални данни икономиката се е увеличила едва с 0,3% през втората четвърт на 2017 г. и с 0,2% през първата. \r\nРастежът в Еврозоната се ускорил, а безработицата е спаднала заради мерките, предприети от ЕЦБ за засилването на активността.  Виктор Турмаков", "date": "2017.08.02", "title": "NewEurope: Икономиката на Еврозоната расте по-бързо от тази на Великобритания"}
{"url": "http://www.focus-news.net/news/2017/08/02/2421836/stara-zagora-po-iskane-na-rayonna-prokuratura-sadat-opredeli-myarka-zadarzhane-pod-strazha-spryamo-retsidivist-s-29-prisadi-podsadim-za-krazhba.html", "text": "По искане на Районна прокуратура - Стара Загора съдът определи мярка за неотклонение „задържане под стража“ спрямо Господин Й., на 32 г., привлечен като обвиняем по досъдебно производство за това, че при предварителен сговор в немаловажен случай, като извършител, чрез разрушаване на прегради, здраво направени за защита на имот, използване на техническо средство и моторно превозно средство, отнел чужди движими вещи от владението на собственика без негово съгласие, с намерение противозаконно да ги присвои, като кражбата е извършена при условията на опасен рецидив. Това съобщиха от пресцентъра на Апелативна прокуратура - Пловдив.\r\nДо момента е установено, че в гр. Стара Загора, за периода от 21 юли 2017 г. до 23 юли 2017 г., обвиняемият Господин Й. заедно с трима съучастници - Й.С., В.К. и И.А., влезли на територията на „Локомотивно депо“ гр. Стара Загора. Те разбили два прозореца, след което проникнали в склада на “Локомотивно депо”. Обвиняемите използвали техническо средство – ножица за арматура, с която демонтирали части от дизелови генератори и тягови двигатели. Отнетите метални части, на обща стойност 2 806 лева, четиримата обвиняеми натоварили в лек автомобил “Форд“, с който ги транспортирали до гр. Бургас, за да ги продадат в пункт за изкупуване на черни и цветни метали, където в последствие били задържани.\r\nОбвиняемият Господин Й. е криминално проявен. До момента е осъждан общо 29 пъти, включително за тежки умишлени престъпления от общ характер и за такива, с идентична правна квалификация на процесното деяние. В конкретния случай обвиняемият е извършител на множество кражби, грабежи и други умишлени престъпления на територията на гр. Стара Загора. Деянието в периода от 21 юли 2017 г. до 23 юли 2017 г. е извършено в условията на опасен рецидив, като Господин Й. е бил освободен от затвора на 13 юни 2017 г. по изтърпяване на наложените му наказания. Тримата му съучастници също са привлечени в качеството си на обвиняеми за извършената кражба,като спрямо тях са взети по-леки мерки за неотклонение. \r\nРайонен съд - Стара Загора е преценил, че от събраните по делото доказателства може да се направи обосновано предположение, че Господин Й.  е извършил деянието, за което е привлечен като обвиняем и съществува реална опасност да се укрие или да извърши друго престъпление.\r\nВзетата спрямо Господин Й. мярка за неотклонение “задържане под стража” може да се обжалва пред Окръжен съд – Стара Загора.", "date": "2017.08.02", "title": "Стара Загора: По искане на Районна прокуратура съдът определи мярка “задържане под стража” спрямо рецидивист с 29 присъди, подсъдим за кражба"}
{"url": "http://www.focus-news.net/news/2017/08/02/2421839/sled-prodalzhitelno-presledvane-stolichni-politsai-zadarzhaha-obyaven-za-obshtodarzhavno-izdirvane-kriminalno-proyaven-mazh.html", "text": "След продължително преследване столични полицаи задържаха криминално проявен мъж от Първомай. Това съобщиха от пресцентъра на МВР. Тази сутрин около 2.30 часа, на ул. „Слатинска” служители на Първо РУ подали сигнал за спиране на лек автомобил „БМВ 316”, чийто водач не се подчинил и продължил движението си по бул. „Цариградско шосе” в посока изход от София. Полицейският патрул последвал беглеца, като междувременно били уведомени всички дежурни екипи с цел ако бъде засечено БМВ-то, да бъде спряно.  \r\nАвтомобилът продължил по бул. „Цариградско шосе” към с. Герман, водачът отново не се подчинил на подадения от включилите се допълнителни полицейски екипи сигнал за спиране и продължил движението си по ул. „Околовръстен път”, посока Чепинци. За пореден път отказал да спре и се насочил в посока към Световрачане. По това направлението били насочени допълнителни автопатрули, които продължили след него към Нови Искър. Шофьорът няколко пъти правил опити да избута полицейски автомобил от пътното платно и след продължително преследване, в началото на кв. „Кумарица”, той реализирал пътен инцидент с една от патрулните коли, след което опитал да избяга и да осуети полицейската проверка. За да предотврати бягството на дълго преследвания мъж, един от полицаите произвел изстрел със стоп патрон със служебното си оръжие и го ранил в бедрото. Мъжът е задържан, установена е самоличността му - мъж с инициали В. М. (на 26 г.), от Първомай. При продължилата проверка станало ясно, че той бил обявен за общодържавно издирване от РУ-Първомай, криминално проявен е за кражби и шофиране след употреба на алкохол и не притежава свидетелство за правоуправление на МПС. Пострадалият е транспортиран в болнично заведение за оказване на медицинска помощ. По случая е образувано досъдебно производство. Работата по случая продължава под надзора на прокуратурата.", "date": "2017.08.02", "title": "След продължително преследване столични полицаи задържаха обявен за общодържавно издирване криминално проявен мъж"}
{"url": "http://www.focus-news.net/news/2017/08/02/2421834/mvr-depo-s-golyamo-kolichestvo-tsigari-bez-banderol-e-razkrito-ot-granichni-sluzhiteli-na-granichno-politseysko-upravlenie-blagoevgrad.html", "text": "Снощи към 21.30 в Благоевград, в хода на проведена спецоперация, гранични полицаи засекли 29-годишния А. З. Той пътувал с лекия си автомобил по ул. “Здраве“. Това съобщиха от пресцентъра на МВР. Последвало претърсване в гараж на адреса, ползван под наем от мъжа и приспособен за складово помещение. Оттам са иззети общо 277 300 къса контрабандни цигари от различни марки. Голяма част от кутиите с тютюневи изделия били без бандерол, а на 650 от тях имало македонски акцизен бандерол. Откритата контрабандна стока е иззета с протокол за претърсване и изземване в присъствието на представител на община Благоевград. \r\nПо случая е образувано досъдебно производство за извършено престъпление по чл.234, ал.1 от НК, работата по него продължава под наблюдението на прокуратурата. А.З. е задържан в рамките на 24 часа Цигарите са оставени за съхранение в ГПУ – Благоевград.", "date": "2017.08.02", "title": "МВР: Депо с голямо количество цигари без бандерол е разкрито от гранични служители на Гранично полицейско управление-Благоевград"}
{"url": "http://www.focus-news.net/news/2017/08/02/2421833/stara-zagora-petima-sa-kandidatite-za-obshtestven-posrednik-na-obshtinata.html", "text": "В двуседмичния срок, считано от 17 юли, за длъжността „Обществен посредник на община Стара Загора“ (омбудсман), документи за участие в конкурса са подали петима души – Надежда Георгиева - Николова, Недка Дончева, Мариана Стоилова, Диана Искрева – Идиго и Димитър Нанев. Това стана ясно днес по време на заседанието на Временната комисия за избор на омбудсман при обсъждането на кандидатурите, съобщиха от пресцентъра на Община Стара Загора. \r\nИзискванията, според действащия Правилник за организацията и дейността на обществения посредник са – да бъдат пълнолетни, психически здрави, неосъждани български граждани, с високи морални качества, ползващи се с авторитет и уважение в обществото, с постоянно местоживеене на територията на община Стара Загора, със завършено висше образование – образователна степен „магистър“, и минимум 10 (десет) години осигурителен стаж. \r\nСлед разглеждане на подадените документи, стана ясно, че и петимата кандидати отговарят на изискванията и се допускат до втория етап на конкурса – интервю. Целта е да се проверят и оценят познанията на всеки един в правозащитната област и вижданията им за взаимоотношенията между гражданите и местната власт. Председателят на ВрК Милена Желева обяви, че събеседването ще бъде на 9 август, от 10.30 часа. \r\nВсеки от членовете на комисията ще оценява и класира кандидатите въз основа на общото им представяне, след което ще бъде изготвено мотивирано предложение до Общинския съвет, съдържащо имената на първите трима показали най-добри резултати. На свое заседание Общинския съвет ще определи спечелилия конкурса за длъжността „Обществен посредник на територията на община Стара Загора“.", "date": "2017.08.02", "title": "Стара Загора: Петима са кандидатите за обществен посредник на общината"}
{"url": "http://www.focus-news.net/news/2017/08/02/2421838/ria-novosti-v-afganistanskiya-grad-kandahar-kamikadze-e-izvarshilo-napadenie-sreshtu-kolona-chuzhdestranni-voenni.html", "text": "Терорист-камикадзе с автомобил е атакувал колона чуждестранни военни недалеч от град Кандахар в Афганистан, предаде РИА Новости, позовавайки се на местни медии.\r\nСпоред пресслужбата на местната управа колоната се е била запътила към летището на Кандахар. Няма данни за жертви.  Виктор Турмаков", "date": "2017.08.02", "title": "РИА Новости: В афганистанския град Кандахар камикадзе е извършило нападение срещу колона чуждестранни военни"}
{"url": "http://www.focus-news.net/news/2017/08/02/2421837/kyustendil-s-podnasyane-na-ventsi-i-tsvetya-prez-pametnika-na-todor-aleksandrov-byaha-otbelyazani-114-godini-ot-ilindensko-preobrazhenskoto-vastanie.html", "text": "С поднасяне на венци и цветя през паметника на Тодор Александров беше отбелязана 114-годишнината от Илинденско-Преображенското въстание в Кюстендил, предаде репортер на Радио „Фокус” – Кюстендил. Отбелязването на официалния празник на Кюстендил започна с изпълнения на общинския професионален духов оркестър. Пред паметника на Тодор Александров присъстваха кметът на Община Кюстендил Петър Паунов, зам.-кметовете Росица Плачкова и Светослав Василев, зам.-областният управител Райчо Цветин, зам.-председателят на Общинския съвет Ангел Ангелов, директорът на Регионален исторически музей Валентин Дебочички, началникът на „Държавен архив” Петър Шейков, представители на политически партии, неправителствени организации и граждани. В словото беше посочена важността на въстанието, което и днес събира българите, защото националните идеали са над всичко временно и преходно. Паметта на загиналите беше почетена с едноминутно мълчание и с падане на колене, след което бяха поднесени венци и цветя на паметника на Тодор Александров.\r\nВенцеслав ИЛЧЕВ", "date": "2017.08.02", "title": "Кюстендил: С поднасяне на венци и цветя през паметника на Тодор Александров бяха отбелязани 114 години от Илинденско-Преображенското въстание"}
{"url": "http://www.focus-news.net/news/2017/08/02/2421840/dha-v-turtsiya-sazdavat-parlamentarna-komisiya-za-opazvane-na-kulturno-istoricheskoto-nasledstvo.html", "text": "В турския Меджлис се създава специална анкетна комисия със задачата да определи необходимите мерки за защита на културно-историческото наследство и връщане обратно на изнесените незаконно зад граница артефакти, предаде информационната агенция  Догу хабер ажансъ (ДХА). \r\n Решението за формиране на комисията е публикувано в днешния брой на „Държавен вестник” и с това влиза в сила. Правните основания са чл. 98 от конституцията и чл. 104 и 105 от Вътрешния правилник за работа на Меджлиса. Комисията ще се състои от 12 души. След избиране на председател, зам.-председател, говорител и секретар, тя ще работи в продължение на 3 месеца. При необходимост ще развива дейност и извън Анкара, посочва още ДХА. Георги Димов", "date": "2017.08.02", "title": "ДХА: В Турция създават парламентарна комисия за опазване на културно-историческото наследство"}
{"url": "http://www.focus-news.net/news/2017/08/02/2421841/petar-paunov-kmet-na-kyustendil-ilindensko-preobrazhenskoto-vastanie-ima-vodeshto-myasto-v-istoriyata-na-grada.html", "text": "Илинденско-Преображенското въстание има водещо място в историята на града. Това каза пред журналисти кметът на Кюстендил Петър Паунов по повод отбелязването на 114 години от избухването на Илинденско-Преображенското въстание, предаде репортер на Радио „Фокус” – Кюстендил. „Тази саможертва, извършена от нашите предци, е изключително важна заслуга за изграждането ни днес. Не само за съществуването ни като град и държава, а, разбира се, и за изграждането ни като вътрешна хармония и самоотверженост към идеалите”, посочи Петър паунов. \r\nКметът на Община Кюстендил заяви, че днешният ден е исторически и с оглед на вчерашното подписване на договора за добросъседство, който според Петър Паунов ще се окаже ключов за икономическото, а и не само икономическото развитие на региона. „Както се изрази премиерът Борисов – младите хора ще бъдат на Балканите и ще пребъдват тук”, каза Петър Паунов.\r\nВенцеслав ИЛЧЕВ", "date": "2017.08.02", "title": "Петър Паунов, кмет на Кюстендил: Илинденско-Преображенското въстание има водещо място в историята на града"}
{"url": "http://www.focus-news.net/news/2017/08/02/2421845/neweurope-germaniya-e-svidetel-na-rekorden-rast-na-horata-s-chuzhdestranni-koreni.html", "text": "Демографията в Германия се променя. Броят на хората с чуждестранен произход, живеещи в страната е достигнал до рекордни равнища според официалните данни, предаде  NewEurope.\r\nБлизо 18,6 млн. души с чуждестранни корени живеят в Германия според последните данни, публикувани на 1 август, от Федералното бюро по статистика. Повече от 22,5% от населението сочи, че има мигрантски произход.  Според служителите на агенцията това се дължи на сериозния наплив на мигранти в страната през 2015 и 2016 г. \r\nВ момента повечето регистрирани хора с чужд произход са от Турция и европейските държави, но най-бързо нараства групата на тези от Африка и Близкия изток. Германия е свидетел на 50% ръст на пристиганията от двата региона от 2011 г. насам. Около 740 хил. души от африкански и около 2,3 млн. души от близкоизточен произход живеят в Германия понастоящем.  Виктор Турмаков", "date": "2017.08.02", "title": "NewEurope: Германия е свидетел на рекорден ръст на хората с чуждестранни корени"}
{"url": "http://www.focus-news.net/news/2017/08/02/2421844/plovdiv-47-godishen-pastir-ot-s-razhevo-konare-e-pochinal-v-bolnitsa-sled-kato-e-bil-napadnat-ot-bivol.html", "text": "47-годишен пастир е починал от раните си, след като е бил нападнат от бивол. Това съобщиха за Радио „Фокус”-Пловдив от ОДМВР-Пловдив. Сигналът е получен около 17.50 часа вчера на спешен телефон 112 за мъж в безпомощно състояние в землището на село Ръжево Конаре. Незабавно към мястото са изпратени екипи на Районно управление на МВР – Хисаря и Бърза помощ. Установена е самоличността на пострадалия – 47-годишен пастир, служител на местен животновъд. Според първоначалните данни мъжът бил нападнат от бивола, който бил агресивен. Пастирът е транспортиран в пловдивска болница с множество наранявания, където по-късно е починал. По случая е образувано досъдебно производство, провежда се разследване.\r\nЦветана ТОНЧЕВА", "date": "2017.08.02", "title": "Пловдив: 47-годишен пастир от с. Ръжево Конаре е починал в болница, след като е бил нападнат от бивол"}
{"url": "http://www.focus-news.net/news/2017/08/02/2421843/vav-vrazka-s-visokite-letni-temperaturi-stolichnata-obshtina-organizira-razdavane-na-mineralna-voda-na-3-i-4-avgust.html", "text": "На 3 и 4 август, във връзка с високите летни температури, Столичната община организира раздаване на минерална вода от 13.00 часа. Това съобщиха от пресцентъра на Столична община. Водата ще се раздава на два пункта в столицата: площадното пространство при храма „Св. Неделя” и на Орлов мост - при езерото „Ариана”. Водата e осигурена като дарение от „Девин” АД и ще бъде раздавана от служители на Общината до изчерпване на количествата.", "date": "2017.08.02", "title": "Във връзка с високите летни температури Столичната община организира раздаване на минерална вода на 3 и 4 август"}
{"url": "http://www.focus-news.net/news/2017/08/02/2421842/ministar-krasimir-valchev-minimalnite-uchitelski-zaplati-shte-badat-obsadeni-na-nsts-utre.html", "text": "Минималните учителски заплати ще бъдат обсъдени на НСТС в Министерски съвет утре. Това каза на пресконференция министърът на образованието и науката Красимир Вълчев предаде репортер на Агенция „Фокус“. \r\nВълчев уточни, че ще бъдат предложени и промени в наредбата с нормирането и заплащането на труда. „Ще предложим новите минимални заплати за съответните учителски длъжности и вероятно допълнения на видовете допълнителни възнаграждения. Вероятно ще включим и допълнителни възнаграждения за участие в екипите за съвместна работа на институциите, както и при обучение на деца с образователни дефицити и допълнително обучение по български език в предучилищна възраст“, обясни министърът.\r\nОбразователният министър съобщи, че друг проект, по който МОН работи, е разтоварването на учителите от излишната административната тежест, за да имат възможност да отделят повече време за пряка работа с учениците. „В тази връзка сме готови с няколко подзаконови нормативни документа, като три от тях са обявени за обществено обсъждане - това са Наредба №10 за организацията на дейностите в училищното образование, Наредбата за документаците и информацията в системата и Наредбата за оценяването“, каза още Вълчев.\r\nЦветилена СИМЕОНОВА", "date": "2017.08.02", "title": "Министър Красимир Вълчев: Минималните учителски заплати ще бъдат обсъдени на НСТС утре"}
{"url": "http://www.focus-news.net/news/2017/08/02/2421822/ministar-krasimir-valchev-zadalzhitelnata-preduchilishtna-vazrast-tryabva-da-bade-razshirena-i-za-detsata-na-4-godini.html", "text": "Задължителната предучилищна възраст трябва да бъде разширена и за децата на 4 години. Това каза на пресконференция министърът на образованието и науката Красимир Вълчев, предаде репортер на Агенция „Фокус”. Вълчев обясни, че тази промяна изисква законодателно решение, което министерството ще предложи през октомври. Предложенията ще касаят промени в частта за финансиране на предучилищното образование и делигираните бюджети. „Влизането в сила на това решение може да стане през учебната 2018-2019 година”, подчерта Вълчев. По думите му, децата които са били в детска градина и след това се преминали през предучилищната подготовка по-лесно се задържат в системата. Вълчев обясни, че децата, които не са обхвани в детска градини и чийто майчин език не е български най-често отпадат от училище. По думите му те имат проблеми в училището и отпадат в прогимназиалния етап. Образователният министър уточни, че преди да постъпят в училище, те вече имат натрупан такъв дефицит и преподавателите трудно ги „избутват” до 5- 6 клас, след което отпадат. \"Децата от семейства с родители с ниско образование, най-често на са необхванати от предучилищно образование\", каза още той. \r\n„От ГРАО имаме информация за всички ученици, които липсват от образованието. Тази информация до 10 август ще бъде предоставена на общините”, каза още Вълчев. По думите му общините до вчера е трябвало да определят районите на екипите си, които ще работят по връщането в системата на въпросните деца. Министър Вълчев уточни, че почти всички са направили това райониране – над 1100 ще са екипите. Очаква се информация от още две области. Образователният министър поясни, че е създадена мрежа от комуникация със заинтересованите страни, работи се по изчистване на проблемите, свързани с този процес. \"Резултатите по този механизъм ще се почувстват в навечерието на учебната година – 1 – 15 септември\", каза още министър Вълчев. \r\nИнна ПЕЙЧЕВА", "date": "2017.08.02", "title": "Министър Красимир Вълчев: Задължителната предучилищна възраст трябва да бъде разширена и за децата на 4 години"}
{"url": "http://www.focus-news.net/news/2017/08/02/2421846/premierat-boyko-borisov-institutsiite-v-bryuksel-dadoha-za-primer-kak-bez-posrednitsi-mezhdu-dve-sasedni-darzhavi-se-podpisva-dogovor-za-dobrosasedstvo-na-tezi-razmirni-balkani.html", "text": "Виждате от всички институции в Брюксел, външните министри на Германия, Франция, Швеция, Холандия, държавния департамент на САЩ дадоха пример с това как може без посредници между две съседни приятелски държави да се подписва Договор за добросъседство на тези размирни Балкани. Още веднъж благодаря. Това каза министър-председателят Бойко Борисов в началото на редовното правителствено заседание, предаде репортер на Агенция „Фокус“. „Искам специално да благодаря на вицепремиера Захариева, на нейния екип, на Каракачанов и на всички, които работиха активно. Най-сетне подписахме Договора за добросъседство с Р Македония. Още веднъж благодаря“, заяви Борисов.\r\nЛюба АЛЕКСИЕВА", "date": "2017.08.02", "title": "Премиерът Бойко Борисов: Институциите в Брюксел дадоха за пример как без посредници между две съседни държави се подписва Договор за добросъседство на тези размирни Балкани"}
{"url": "http://www.focus-news.net/news/2017/08/02/2421850/veliko-tarnovo-v-grada-se-provede-piknik-za-karmacheta-po-povod-svetovnata-sedmitsata-za-karmeneto.html", "text": "Десетки майки, заедно с техните деца и близки се включиха в пикник за кърмачета, който бе организиран във Велико Търново. Това съобщиха от пресцентъра на Община Велико Търново. Сред природата в парк „Дружба” те споделиха преживявания и моменти от майчинството. Инициативата се провежда за поредна година по случай Световната седмица на кърменето, която е отбелязвана от 1 до 7 август. Организатори са Община Велико Търново, Център за родители „Happy Mums”, Районната здравна инспекция и Младежкият дом в старопрестолния град. \r\nПразникът в парка включваше много игри и изненади, подготвени от организаторите за участниците. Всеки можеше да изрази таланта си и да сътвори емоционални и въздействащи писмени послания в подкрепа на кърменето. Раздадени бяха десетки награди – ваучери за пазаруване в голяма търговска верига. \r\nИнициативата бе открита от директора на общинската дирекция „Социални дейности и здравеопазване“ д-р Диляна Вачкова и от заместник-министъра на труда и социалната политика Росица Димитрова. Те споделиха, че пикникът за кърмачета се е превърнал в традиционен празник и е един от многото примери за устойчивата социална политика, провеждана във Велико Търново.", "date": "2017.08.02", "title": "Велико Търново: В града се проведе пикник за кърмачета по повод световната седмицата за кърменето"}
{"url": "http://www.focus-news.net/news/2017/08/02/2421851/plovdiv-1600-evro-i-800-leva-sa-otkradnati-ot-chasten-imot-v-selo-karadzhalovo.html", "text": "1600 евро и 800 лева са откраднати от частен имот в село Караджалово. Това съобщиха от ОДМВР - Пловдив. Сигналът за домовата кражба се разследва от служители на РУ – Първомай. Вчера 56-годишен мъж от село Караджалово съобщил, че през незаключена врата от дома му били отнети над 1600 евро и 800 лева. На адреса е извършен оглед. Образувано е досъдебно производство.", "date": "2017.08.02", "title": "Пловдив: 1600 евро и 800 лева са откраднати от частен имот в село Караджалово"}
{"url": "http://www.focus-news.net/news/2017/08/02/2421849/ministar-krasimir-valchev-ochakvame-pochti-vsichki-uchilishta-da-imat-uchebnitsi-za-2-ri-i-6-ti-klas-za-15-septemvri.html", "text": "Очакваме почти всички училища да имат учебници за 2-ри и 6-ти клас за 15 септември. Ако някъде няма, то това ще бъде изключение или закъснението ще бъде минимално. Това каза на пресконференция министърът на образованието и науката Красимир Вълчев, предаде репортер на Агенция „Фокус”. „В момента учителите по съответните дисциплини и началните учители оценяват пригодността на учебниците – срокът е до 7 август. Добрата новина за нас и системата е, че успяхме да скъсим тези срокове в резултата на това, че бяха предвидени в графика на работата на контролната комисия – комисия, която няма да се активира, тъй като нямахме жалби. Това ни позволи още малко да изтеглим сроковете”, обясни Вълчев. По думите му, всички първокласници ще получат учебниците навреме.\r\nВ пресконференция взе участие и Евгения Костадинова, директор на Дирекция „Съдържание на предучилищното и училищното образование” в МОН. Тя заяви, че учебните програми не разписват теорията, която трябва да се изучава децата. Програмите са направени така, че да дефинират какви ще са резултатите от обучението, какво трябва да могат учениците. „Оттук на сетне най-съществена е ролята на учителя, който в зависимост от конкретните ученици, от техните особености и възможности, да намери най-индивидуалния път, за да може всяко едно дете да достигне тези компетентности. Тоест, министерството не задава теорията, която трябва да се изучи – министерството казва какво трябва да знаят и могат учениците”, коментира Костадинова във връзка големия обем материал и техническата възможност на учителите и учениците да научат и затвърдят наученото. По думите й въпрос на умения на учителя е дали учениците ще могат да научат материала. \r\nИнна ПЕЙЧЕВА", "date": "2017.08.02", "title": "Министър Красимир Вълчев: Очакваме почти всички училища да имат учебници за 2-ри и 6-ти клас за 15 септември"}
{"url": "http://www.focus-news.net/news/2017/08/02/2421848/plovdiv-90-godishen-mazh-e-stanal-zhertva-na-telefonna-izmama-sas-7000-leva.html", "text": "Телефонни измамници отнеха от 90-годишен мъж в Пловдив 7000 лева. Това съобщиха за Радио „Фокус”-Пловдив от ОДМВР-Пловдив. Между 10.00 часа и 12.00 часа вчера те се свързали по телефона с възрастния човек и го заблудили по схемата за искане на пари във връзка с разследване, което полицията извършва. Мъжът стриктно изпълнил всички указания на измамниците и оставил сумата пари до пейка на автобусна спирка на бул. “Христо Ботев”. Измамниците все още се издирват от служители на Второ Районно управление на МВР-Пловдив.\r\nЦветана ТОНЧЕВА", "date": "2017.08.02", "title": "Пловдив: 90-годишен мъж е станал жертва на телефонна измама със 7000 лева"}
{"url": "http://www.focus-news.net/news/2017/08/02/2421857/stara-zagora-kamion-se-e-preobarnal-pri-km-167-na-avtomagistrala-trakiya-v-posoka-burgas.html", "text": "Тежкотоварен автомобил се е преобърнал при км 167 на автомагистрала „Тракия“ в посока Бургас, съобщи слушател на Радио „Фокус“-Пловдив. По думите му пътният инцидент е станал в района на Стара Загора. Камионът е обърнат в канавката до пътното платно. Все още на мястото няма пристигнал полицейски патрул. Движението в района на инцидента се извършва без затруднения.\r\nКристиян ГАРОВ", "date": "2017.08.02", "title": "Стара Загора: Камион се е преобърнал при км 167 на автомагистрала „Тракия“ в посока Бургас"}
{"url": "http://www.focus-news.net/news/2017/08/02/2421852/vratsa-v-dvora-na-mbal-hristo-botev-be-polozhen-osnovniyat-kamak-na-novostroyasht-se-hram-myastoto-be-osveteno-s-moshtite-na-sv-pantaleymon.html", "text": "В двора на МБАЛ “Христо Ботев” във Враца бе отслужен водосвет от Негово високопреосвещенство Врачанския митрополит Григорий и бе положен основният камък на новостроящ се храм, който ще носи името на св. Пантелеймон, предаде репортер на Агенция „Фокус“. Мястото за новата църква бе осветено с мощите на светеца.\r\nСлед това светите мощи бяха изпратени тържествено към едноименния манастир на Света гора, Атон, където се съхраняват. Иконата бе подарена на храма “Св. Пантелеймон”, към Подворието на Московския и на цяла Русия патриарх в София при Дома за възрастни хора в квартал “Княжево”.", "date": "2017.08.02", "title": "Враца: В двора на МБАЛ “Христо Ботев” бе положен основният камък на новостроящ се храм, мястото бе осветено с мощите на св. Панталеймон"}
{"url": "http://www.focus-news.net/news/2017/08/02/2421854/premierat-boyko-borisov-23-mln-lv-otpuskame-za-remont-i-sazdavane-na-normalni-usloviya-za-zhivot-v-sofiyskata-duhovna-seminariya.html", "text": "2,3 млн. лв. отпускаме за ремонт и създаване на нормални условия за живот в Софийската духовна семинария. Това каза министър-председателят Бойко Борисов в началото на редовното правителствено заседание, предаде репортер на Агенция „Фокус“. „Поканил съм отец Пахомий – ректор на Софийската духовна семинария „Св. Иван Рилски“. През годините много манастири, много църкви се направиха, отремонтираха се, но се оказа, че там, където се подготвят кадрите, където се обучават, където е живата сила, както е казано, учат и живеят семинаристите в изключително лоши условия. Отец Пахомий направи едно предложение и ако МС подкрепи точка 5, 2,3 млн. лв. отпускаме за ремонт и създаване на нормални условия за живот, за учене на семинаристите в Духовната семинария“, заяви премиерът.\r\nЛюба АЛЕКСИЕВА", "date": "2017.08.02", "title": "Премиерът Бойко Борисов: 2,3 млн. лв. отпускаме за ремонт и създаване на нормални условия за живот в Софийската духовна семинария"}
{"url": "http://www.focus-news.net/news/2017/08/02/2421856/dmitriy-peskov-v-blizko-vreme-nyama-planirani-kontakti-mezhdu-vladimir-putin-i-donald-tramp.html", "text": "Прессекретарят на Кремъл Дмитрий Песков съобщи, че в момента няма планирани нови контакти между президентите на САЩ и на Русия Доналд Тръмп и Владимир Путин, предаде РИА Новости.\r\nПо-рано източници от МВнР на Русия съобщиха, че в края на настоящата седмица в рамките на срещата на високо равнище на АСЕАН в Манила руският външен министър Сергей Лавров ще проведе среща с държавния секретар на САЩ Рекс Тилърсън. \r\nПесков отговори отрицателно на журналистически въпрос дали са планирани, отчитайки се бъдещата среща между Лавров и Тилърсън , някакви контакти между президентите на Русия и на САЩ. \r\nПървата лична среща между двамата президенти се състоя на 7 юли в рамките на срещата на високо равнище на Г-20 в Хамбург.  Виктор Турмаков", "date": "2017.08.02", "title": "Дмитрий Песков: В близко време няма планирани контакти между Владимир Путин и Доналд Тръмп"}
{"url": "http://www.focus-news.net/news/2017/08/02/2421847/pazardzhik-okrazhniyat-sad-priklyuchi-s-izslushvaneto-na-kompyutarnite-ekspertizi-po-deloto-za-razprostranenie-ideite-na-idil.html", "text": "Окръжният съд в Пазарджик приключи с разглеждането на компютърни  и технически експертизи по делото за разпространение идеите на ИДИЛ, предаде репортер на Радио „Фокус“ – Пазарджик. На видеостената в залата бяха пуснати аудио и видеофайлове на подсъдимия Ангел Симов. Той обясни, че това са проповеди на арабски език. Показани бяха и снимки на жени със забулени лица, за които подсъдимият уточни, че са на неговото семейство и приятелки на дъщеря му. По отношение на аудиофайловете той уточни, че са свалени от интернет пространството. На видеостената в залата бяха показани и видеофайлове, намерени в дома на друг от обвиняемите – Райко Карталов. Те съдържат военни действия на ИДИЛ, като някои от видеофайловете са с продължителност около 1 час. Съдебното заседание ще продължи с изслушването на балистичната експертиза на оръжието, намерено в дома на Александър Иванов от Пловдив.\r\nВаня НИКОЛОВА", "date": "2017.08.02", "title": "Пазарджик: Окръжният съд приключи с изслушването на компютърните експертизи по делото за разпространение идеите на ИДИЛ"}
{"url": "http://www.focus-news.net/news/2017/08/02/2421860/premierat-boyko-borisov-15-mln-lv-davame-dopalnitelno-na-stolichna-obshtina-za-tretiya-metrodiametar.html", "text": "15 млн. лв. даваме допълнително на Столична община за третия метродиаметър. Това каза министър-председателят Бойко Борисов в началото на редовното правителствено заседание, предаде репортер на Агенция „Фокус“. „Това е едно изключително съоръжение, един подземен град строим пред дишаща и работеща близо 2-милионна столица. Изграждането на метрото като капацитет на строителство е след строителство на ядрена централа“, заяви Борисов. По думите му това е най-сложното строителство. „За радост българските архитекти, инженери, фирми, изпълнители, проектанти се справят изключително добре“, добави министър-председателят.\r\nЛюба АЛЕКСИЕВА", "date": "2017.08.02", "title": "Премиерът Бойко Борисов: 15 млн. лв. даваме допълнително на Столична община за третия метродиаметър"}
{"url": "http://www.focus-news.net/news/2017/08/02/2421861/zam-kmetat-na-sofiya-doncho-barbalov-shte-predstavi-rezultatite-ot-izpalnenieto-na-byudzheta-na-stolichna-obshtina-za-parvite-7-mesetsa-na-2017-g.html", "text": "Зам.-кметът Дончо Барбалов ще представи резултатите от изпълнението на бюджета (приходи) за първите 7 месеца на тази година. Това съобщиха от пресцентъра на Столична община. Пресконференцията ще се състои на 3 август, в 12.00 часа, в Официална зала на Столичната община.", "date": "2017.08.02", "title": "Зам.-кметът на София Дончо Барбалов ще представи резултатите от изпълнението на бюджета на Столична община за първите 7 месеца на 2017 г."}
{"url": "http://www.focus-news.net/news/2017/08/02/2421853/pazardzhik-okrazhniyat-sad-shte-gleda-iskane-za-izmenenie-na-myarkata-za-neotklonenie-na-ahmed-musa-ahmed.html", "text": "Окръжният съд в Пазарджик изслуша балистичната експертиза на пушка, намерена в дома на един от обвиняемите по делото за разпространение идеите на ИДИЛ, предаде репортер на Радио „Фокус“ – Пазарджик. Експертизата е на пушка „Щайер Манлихер“, която според вещото лице е в запазен добър външен вид и с нея може да се възпроизведе изстрел. Съдът прие заключението на експерта. Той се произнесе по постъпила молба от прокуратурата за отказ от някои експертизи, свързани с оръжието като неотносими по делото. По делото е постъпила молба от подсъдимия Ахмед Муса Ахмед за изменение на мярката му за неотклонение. Съдът ще разгледа молбата и ще се произнесе по нея в 14.00 часа.\r\nВаня НИКОЛОВА", "date": "2017.08.02", "title": "Пазарджик: Окръжният съд ще гледа искане за изменение на мярката за неотклонение на Ахмед Муса Ахмед"}
{"url": "http://www.focus-news.net/news/2017/08/02/2421858/afp-teroristat-kamikadze-e-napadnal-konvoy-na-nato-v-afganistan.html", "text": "Терорист-камикадзе е врязал автомобил, пълен с експлозиви в колона чуждестранни войници в южната провинция Кандахар. Съобщава се за жертви, предаде  AFP.\r\n„По обяд кола-бомба се насочи срещу конвой чуждестранни войници в областта Даман край Кандахар“, заяви прессекретарят на местната полиция Зиа Дурани. НАТО потвърди по-късно в официално заявление, че войниците са били от неговата мисия в страната и че нападението „е причинило загуби“.  Виктор Турмаков", "date": "2017.08.02", "title": "AFP: Терористът-камикадзе е нападнал конвой на НАТО в Афганистан"}
{"url": "http://www.focus-news.net/news/2017/08/02/2421862/arhimandrid-pahomiy-sofiyska-duhovna-seminariya-za-otpusnatite-23-mln-leva-tova-e-edna-dobra-i-pravilna-investitsiya.html", "text": "Това е една добра и правилна инвестиция, защото смятам, че както за всеки народ, и за българският най-скъпото нещо са децата. Това каза ректорът на Софийската духовна семинария „Св. Иван Рилски“ архимандрит Пахомий в началото на редовното правителствено заседание, предаде репортер на Агенция „Фокус“. „Току-що идвам от среща с Българския патриарх Неофит. Искам да ви преподам неговото благословение да имате сили и разум да ръководите държавата както и досега – правилно и добре. Ако това нещо се случи, е една инвестиция за бъдещето и за нашата родина. Ще има едни добри резултати за обществото ни, виждайки че образованието и демографският проблем са основни и влагайки усърдие и усилие както от страна на държавата, така и от страна на църквата това нещо да се подобри“, заяви архимандрит Пахомий. Той благодари лично на премиера и на целия МС, че подкрепят Духовната семинария. „Надявам се, че винаги ще бъдете до нас, ще ни подкрепяте, ще ни помагате, както и занапред. Винаги сте добре дошли в Семинарията да бъдете между нашите деца, защото те получават едно добро и хубаво образование и се нуждаят и от подкрепата на всеки човек, който може с нещо да бъде полезен“, каза още архимандрит Пахомий. \r\nОт своя страна премиерът Бойко Борисов увери, че още днес зам.-министърът на финансите Кирил Ананиев ще преведе парите. \r\nЛюба АЛЕКСИЕВА", "date": "2017.08.02", "title": "Архимандрит Пахомий, Софийска духовна семинария, за отпуснатите 2,3 млн. лева: Това е една добра и правилна инвестиция"}
{"url": "http://www.focus-news.net/news/2017/08/02/2421855/prof-kostadin-dinchev-folklorist-ilinden-e-edin-ot-nay-vazhnite-praznitsi-za-yugozapadna-balgariya.html", "text": "Илинден е един от най-важните празници за Югозападна България по две причини – едната е свързана с християнската традиция, а другата - с избухването на Илинденско – Преображенското въстание през 1903 година. Това каза в за Радио „Фокус“ – Пирин проф. Костадин Динчев, български фолклорист, носител на орден „Стара планина“ втора степен и „Почетен гражданин на Благоевград“. Илинден, който отбелязваме на 20 юли, но и на 2 август, е близо до така наречените горещници. „Според стария завет св. Илия е пророкувал 25 години пр. Хр. В народните вярвания той е гръмовержец. Илия бил този, които предизвиквал дъжд и градушки, като се е движел по небето с колесница. Може да отбележим, че така представен св. Илия всъщност е прототип на Перун. В една банскалийска песен се пее за Перин планина, а не Пирин, което етимологично се свързва с Перун. На този ден се извършвали жертвоприношения, колил се старият петел, агне или нещо друго, месели се обредни хлябове. Правят се много селищни събори, на които се пеят песни и се играят хора. В една от тях се пее: „Разболял се гръмовник Илия, 9 години няма роса и ветрец. Когато оздравял, отключил Черно море, та завеал хладен вятър и заросил дребен дъждец“, каза още проф. Динчев. Според него е интересно да се отбележи, че този текст е записан от Димитър Маринов в село Литаково, Ботевградско.\r\nЛивия НИНОВА", "date": "2017.08.02", "title": "Проф. Костадин Динчев, фолклорист: Илинден е един от най-важните празници за Югозападна България"}
{"url": "http://www.focus-news.net/news/2017/08/02/2421859/vanyo-kostin-kmet-na-obshtina-chuprene-ima-investitsionno-predlozhenie-za-izgrazhdane-na-tseh-za-proizvodstvo-na-patroni-na-myastoto-na-vzriviliya-se-zavod-v-gorni-lom.html", "text": "Има инвестиционно предложение за изграждане на цех за производство на патрони на мястото на взривилия се завод в Горни Лом, каза за Радио „Фокус“ – Видин кметът на Община Чупрен Ваньо Костин. Той допълни, че се предлага на мястото на взривилия се завод „Миджур“ да се изградят две сгради – цех за асемблиране на патрони и контролно изпитвателна станция. \r\n„Предстои да се проведе обществено обсъждане. Държавни институции също трябва да се произнесат по направеното инвестиционно предложение, необходимо е изработване на ПУП. Инвестиционното предложение е на „Миджур Манеджмънт Кънстракшан“ ЕООД. Не мога да кажа – това нов собственик ли е, или старият собственик на завод „Миджур“. Знам, че казват, че няма да се занимават с утилизация на мини“, заяви кметът на Община Чупрене Ваньо Костин. В предложението е посочено, че в цеха за асемблиране на патрони ще работят 41 основни работници в една смяна от 7 часа, а в контролно изпитвателната станция – 5 работници. Производителността според инвестиционното предложение до общината е 2,5 милиона патрона годишно от всеки тип.\"Фокус\" припомня:\r\nНа 1 октомври 2014 г. в бившия завод за боеприпаси „Mиджур“, собственост на Валери Митков, избухна взрив. Занаха 15 души, други трима бяха ранени, а сградите са напълно унищожени. Заводът е собственост на акционерното дружество „Видекс“. Две години по-късно делото за взрива влезе в Окръжен съд – Видин. Подсъдимите за взрива в завод „Миджур“ край село Горни Лом са четирима. Палма Иванова, инспектор по безопасността на труда, и собственикът на завода Валери Митков, чийто син също загина при експлозията, са подсъдими за причиняване на смърт при професионална непредпазливост. Престъпление по служба, според държавното обвинение, са извършили бившият началник на служба КОС в МВР Божидар Василев и Ивелина Бахчеванова, която е бивш директор на дирекция в „Международна контролирана търговия и сигурност“ в Министерство на икономиката и енергетиката.\r\nАнна ЛОЗАНОВА", "date": "2017.08.02", "title": "Ваньо Костин, кмет на Община Чупрене: Има инвестиционно предложение за изграждане на цех за производство на патрони на мястото на взривилия се завод в Горни Лом"}
{"url": "http://www.focus-news.net/news/2017/08/02/2421863/reuters-islyamska-darzhava-e-izvarshila-napadenie-sreshtu-siriyskata-armiya-iztochno-ot-homs.html", "text": "По данни на базираната в Лондон Сирийска обсерватория за човешките права терористите от „Ислямска държава“ са извършили нападение срещу сирийските правителствени сили и техните съюзници в провинцията, източно от град Хомс, предаде  Reuters.\r\n„Тежки боеве се водят в планинския района Джабал ал Шомария и правителствените сили нанасят там въздушни удари“, сочи обсерваторията.  \r\nТерористите от „Ислямска държава“ губят позиции пред правителствените сили и на изток, в близост до  град Ал Сукна – последният контролиран от тях в провинцията Хомс.  Виктор Турмаков", "date": "2017.08.02", "title": "Reuters: „Ислямска държава“ е извършила нападение срещу сирийската армия източно от Хомс"}
{"url": "http://www.focus-news.net/news/2017/08/02/2421867/dobrich-rzi-ustanovi-9-probi-ot-pluvni-baseyni-v-oblastta-koito-ne-saotvetstvat-na-normativnite-iziskvaniya.html", "text": "След направени проверки на Регионалната здравна инспекция (РЗИ) в Добрич е установено, че 9 проби от плувни басейни в областта не съответстват на нормативните изисквания. Това е посочено в информационния бюлетин на Регионалната здравна инспекция. Осъществени е физико-химичен и микробиологичен контрол на 28 проби от плувни басейни (26 от открити и 2 от закрити). Установено е, че от тези девет басейни 1 не съответства по физико-химични показатели „амоняк“ и „нитрити“, а по физико-химични и микробиологични показатели: 1 – „амоняк“, „Микробно число“ и „Ентерококов титър“; 1 – „амоняк“, „перманганатна окисляемост“, „Общ коли-титър“ и 1 – по микробиологичен показател „Микробно число“. Във връзка с констатираните отклонения от здравните норми са издадени предписания. След извършени проверки, удостоверяващи отстраняване на установени несъответствия със здравните изисквания, наложили спиране експлоатацията на обекти с обществено предназначение през периода са издадени 3 заповеди за възстановяване експлоатацията на 3 открити плувни басейна. Данните са за периода 21-27 юли. \r\nЖулиета НИКОЛОВА", "date": "2017.08.02", "title": "Добрич: РЗИ установи 9 проби от плувни басейни в областта, които не съответстват на нормативните изисквания"}
{"url": "http://www.focus-news.net/news/2017/08/02/2421866/pregled-na-mezhdunarodnite-novini-do-13-chasa-agentsiya-fokus.html", "text": "Демографията в Германия се променя. Броят на хората с чуждестранен произход, живеещи в страната е достигнал до рекордни равнища според официалните данни.\r\nБлизо 18,6 млн. души с чуждестранни корени живеят в Германия според последните данни, публикувани на 1 август, от Федералното бюро по статистика. Повече от 22,5% от населението сочи, че има мигрантски произход. Според служителите на агенцията това се дължи на сериозния наплив на мигранти в страната през 2015 и 2016 г.\r\nВ момента повечето регистрирани хора с чужд произход са от Турция и европейските държави, но най-бързо нараства групата на тези от Африка и Близкия изток. Германия е свидетел на 50% ръст на пристиганията от двата региона от 2011 г. насам. Около 740 хил. души от африкански и около 2,3 млн. души от близкоизточен произход живеят в Германия понастоящем. \r\n*** По време на двустранната си работна среща в Скопие, провела се след подписването на Договора за добросъседство между България и Македония, министрите на отбраната на двете страни Красимир Каракачанов и Радмила Шекеринска подчертаха, че засилването на добросъседските отношения между Македония и България е от полза не само за двете страни, но и за региона и за цяла Европа.\r\nМинистърът Шекеринска благодари на бързата реакция на българското правителство, което предложи помощ с хеликоптери за гасенето на пожарите, които обхванаха Македония. Споразумението за помощта бе постигнато на срещата на министър-председатели Зоран Заев и Бойко Борисов и личният ангажимент на министър Каракачанов позволи помощта да се реализира веднага.\r\n„Това показва, че добрите отношения между съседите винаги са от полза за бързо решаване на всеки проблем“, заяви Шекеринска.\r\n„Политиката на България винаги е била да подкрепи държавната независимост на Македония“, посочи Каракачанов и добави, че България поставя на разположение целия си опит и контакти за по-бързо приемане на Македония в ЕС и НАТО. „България иска да помогне на Македония. Контактите, които създадохме по пътя ни към ЕС и НАТО могат да ви бъдат много полезни. Когато България, Гърция и Македония и всички страни от региона станат част от ЕС проблемите ще се решават по-лесно. За приемането на Македония в НАТО предлагаме нашия опит и съвети“, добави българските министри.\r\nМинистрите договориха засилено сътрудничество в областта на отбраната, по отношение на обучението на членовете на въоръжените сили на Македония в България.\r\n*** Със съвместно честване и полагане на цветя на гроба на Гоце Делчев в църквата \"Свети Спас\" в Скопие македонският и българският министър-председатели Зоран Заев и Бойко Борисов тази сутрин в 8 часа започнаха честването на двата македонски Илиндена - 114 годишнината от Илинденско-Преображенското въстание и 73 - годишнината от първото заседание на АСНОМ.\r\nДвамата бяха посрещнати с аплодисменти. Заев поздрави гражданите на Македония за двата Илиндена, изразявайки \"вяра за ясно и светло бъдеще\".\r\n\"Историята и миналото се основава на изграждането на европейското бъдеще. Послушайте Гоце Делчев, който заръча \"да не се губи време\". Бъдете горди - пътят на Македония е отворен. Нужни са ни стабилност, развитие и европейско бъдеще\", заяви Заев. Той подчерта, че успехът не е на един човек или на една партия, а \"на всички жители на нашата Македония\", споменавайки всички етнически общности, които живеят в страната.\r\nМинистър-председателят подчерта, че след демократичните промени в страната са необходими и демократични промени в региона. \"Подадохме ръце, и имаше ръце, които са подадоха към нас. С България заедно изпращаме посланието - регионът се държи европейски и заслужава да живее европейски. В следващия период очакваме и други ръце протегнати към нас \", посочи Заев, изразявайки и своя оптимизъм и този на правителството, че идват по-добри дни за Македония.\r\nПозовавайки се на правителствения реформи план 3-6-9, Заев посочи, че за него като министър-председател е чест да изпълни обещанието за достоен живот и перспективна държава, един голям пробив в новата история на Македония. Заев призова към сплотеност за промени и за \"помирение на миналото и настоящето в името на бъдещето\".\r\nС съвместното честване на празника пред гроба на Гоце Делчев честването на празника не завършва. Президентът Георге Иванов в 10 часа ще положи цветя пред паметниците на АСНОМ и на Никола Карев, а след това ще се поклонят пред паметника на първия председател на Президиума на АСНОМ, Методи Андонов-Ченто, където ще има обръщение. Празнуването продължава с тържество по повод първото заседание на АСНОМ, за което в Мемориалния център в Пелинце в 11 часа ще говори вицепремиерът по икономическите въпроси, Кочо Ангушев. Централното честване на празника ще се проведе на Мечкин Камен в Крушево. Там делегация на парламента ще положи цветя на гроба на президента на Крушевската република, Никола Карев.\r\n***. Стрелецът по китайското консулство в Лос Анджелис е мъж и е бил китайски гражданин.\r\nСпоред представителя на полицията на града Майк Лопес, китайският гражданин е произвел няколко изстрела по сградата на консулството. Той, също така, е потвърдил, че мъжът се е самоубил след деянието си. Няма пострадали в резултат от инцидента.\r\n***", "date": "2017.08.02", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/08/02/2421868/liderat-na-bsp-korneliya-ninova-114-godini-ilindenskopreobrazhenskoto-vastanie-vazpitava-v-tsennosti-i-ideali-koito-gradyat-natsionalnoto-ni-samochuvstvie.html", "text": "„Поклон пред героите от Илинденско – Преображенското въстание, дали живота си за България и обединен народ. Въстанието показва доблестта, непримирението, решимостта и родолюбието на българите”. Това написа лидерът на БСП Корнелия Нинова във Фейсбук. „Вече 114 години този подвиг възпитава в ценности и идеали, които градят националното ни самочувствие. Днес най-важният урок е да ги съхраним и да се подкрепяме като нация”, пише още тя.", "date": "2017.08.02", "title": "Лидерът на БСП Корнелия Нинова: 114 години Илинденско–Преображенското въстание възпитава в ценности и идеали, които градят националното ни самочувствие"}
{"url": "http://www.focus-news.net/news/2017/08/02/2421865/valentin-debochichki-regionalen-istoricheski-muzey-kyustendil-trudno-mozhe-da-si-predstavim-vastanieto-ot-2-avgust-1903-godina-bez-kyustendil.html", "text": "Трудно може да си представим въстанието от 2 август 1903 година без Кюстендил. Това каза пред журналисти директорът на Регионален исторически музей – Кюстендил Валентин Дебочички, предаде репортер на Радио „Фокус” – Кюстендил. По думите на Валентин Дебочички в това въстание Кюстендил има ключова и знакова роля, определена още от Берликнския конгрес и разделението на българските земи – разположението и важността на Кюстендил като врата към Македония. \r\n„В Кюстендил и в близките местности – „Сенокос” и село Слокощица, се въоръжават огромната част от българските чети, които преминават във вътрешността на Македония и участват в борбата за нейното освобождение”, каза Валентин Дебочички. По думите му след разгрома на въстанието Кюстендил посреща стотици хиляди бежанци от опожарените градове и села в Македония. „Трудно можем да си представим въстанието без Кюстендил. Кюстендил е своеобразен център”, каза Валентин Дебочички.\r\nВенцеслав ИЛЕЧВ", "date": "2017.08.02", "title": "Валентин Дебочички, Регионален исторически музей-Кюстендил: Трудно може да си представим въстанието от 2 август 1903 година без Кюстендил"}
{"url": "http://www.focus-news.net/news/2017/08/02/2421864/kmetat-na-smolyan-nikolay-melemov-e-pobeditel-v-konkursa-kmet-na-mesetsa-za-yuli.html", "text": "Кметът на Смолян Николай Мелемов е победител в конкурса „Кмет на месеца” за юли, съобщиха от пресцентъра на Община Смолян. През юли е проведено гласуване за кмет на месеца според това доколко Общината запазва духа на националния ни герой Васил Левски по повод 180-годишнината от рождението му. Конкурсът се организира от портала на българските общини КМЕТА.bg. При общините с население между 20 000 и 50 000 титлата „Кмет на месеца” с голяма преднина получава кметът на Смолян Николай Мелемов с 46.15 % от гласовете. \r\nСмолян отбеляза тържествено 180-годишнината от рождението на Васил Левски с поднасяне на цветя пред Паметника на борците за свобода и паметната плоча на Илия Белковски – съратник на Левски. В читалище „Кирил Маджаров” се проведе тържествено събрание- концерт, а ППМГ „Васил Левски” поднесе венци пред паметника на Апостола на свободата. \r\nВ категорията Голяма община – с население над 50 000 души, победител е Георг Спартански, кмет на Плевен. Състезанието при малките общини – с под 20 000 жители, с 84.73 % от гласовете спечели кметът на Костинброд Трайко Младенов.", "date": "2017.08.02", "title": "Кметът на Смолян Николай Мелемов е победител в конкурса „Кмет на месеца” за юли"}
{"url": "http://www.focus-news.net/news/2017/08/02/2421870/plovdiv-vavezhdat-se-novi-ogranicheniya-na-dvizhenieto-v-asenovgrad-vav-vrazka-s-izpalnenie-na-deynostite-po-vodniya-tsikal.html", "text": "Въвеждат се нови ограничения на движението на територията на Асеновград във връзка с изпълнение на дейностите по проекта за водния цикъл на града. Това съобщиха за Радио „Фокус“ – Пловдив от отдел „Връзки с обществеността“ на Общината. От 5 до 8 август се забранява движението на всички моторни превозни средства по ул. „Винарска”, в участъка от ул. „Асенова крепост” до ул. „Хан Кубрат”, в близост до училище „Христо Ботев” и детска градина „Бако Динчо”. От 9 до 11 август автомобилите няма да могат да преминават по ул. ”Абоба”, като ограничението е въведено отново заради изпълнение на дейностите, заложени в проекта.\r\nПризовават се всички участници в движението за повишено внимание, стриктно спазване на пътната сигнализация и подадените указания, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nТони МИХАЙЛОВ", "date": "2017.08.02", "title": "Пловдив: Въвеждат се нови ограничения на движението в Асеновград във връзка с изпълнение на дейностите по водния цикъл"}
{"url": "http://www.focus-news.net/news/2017/08/02/2421874/reuters-britanskiyat-prints-filip-se-otteglya-ot-publichniya-zhivot.html", "text": "Принц Филип, 96-годишният съпруг на британската кралица Елизабет II се оттегля от публичния живот с последна поява по време на официално мероприятие, предаде  Reuters.\r\nПоследната му обществена проява ще бъде днес, когато той ще присъства на парад на морската пехота в Бъкингамския дворец и ще се срещне със служещи в нея. \r\nОт Бъкингамския дворец уточняват, че принц Филип може в бъдеще да придружи съпругата си при определени събития.  Виктор Турмаков", "date": "2017.08.02", "title": "Reuters: Британският принц Филип се оттегля от публичния живот"}
{"url": "http://www.focus-news.net/news/2017/08/02/2421875/kyustendil-zadarzhana-e-darvesinata-ot-zapaliliya-se-tir-na-magistrala-struma-kray-selo-mursalevo-zaradi-neredovni-dokumenti.html", "text": "Задържана е дървесината, натоварена в запалилия се на 1 август товарен автомобил на автомагистрала „Струма” край село Мурсалево. Това съобщиха от пресцентъра на Югозападно държавно предприятие. При съвместната проверка, извършена от служители на Югозападното държавно предприятие и Регионална дирекция по горите-Кюстендил, е установено, че документите за транспортиране на 37 кубически метра широколистна дървесина от бук, са с неверни данни. В превозния билет, издаден от собственик на дърводобивен склад в град Мездра, е посочен номер, различен от този на автомобила, с който се транспортира дървесината.\r\nДо изясняване на случая влекачът и дървата са задържани в базата за съхранение на конфискувани материали в Дупница.\r\nПроверката е част от действията по засилен контрол и превенция за ограничаване на незаконните практики в горските територии, инициирани от Министерството на земеделието, храните и горите.", "date": "2017.08.02", "title": "Кюстендил: Задържана е дървесината от запалилия се ТИР на магистрала „Струма” край село Мурсалево, заради нередовни документи"}
{"url": "http://www.focus-news.net/news/2017/08/02/2421869/tv-novamakedoniya-nikola-gruevski-e-informiral-boyko-borisov-che-vmro-dpmne-nyama-da-podkrepi-dogovora-za-dobrosasedstvo.html", "text": "Председателят на опозиционната македонска партия ВМРО-ДПМНЕ Никола Груевски се срещна с министър-председателя на България Бойко Борисов. Двамата са обсъдили двустранните отношения като са подчертали общите ангажименти към насърчаването на добросъседските отношения в сферите от общ интерес, както и към интеграцията на Македония в Европейския съюз и НАТО, предаде македонската медия \"ТВ Нова\"(Македония). \r\nГруевски подчерта, че ВМРО-ДПМНЕ е за задълбочаване на приятелството между Македония и България, икономическото развитие и по-доброто сътрудничество между македонския и българския народ.\r\nПо отношение на Договора за добросъседство, приятелство и сътрудничество, Груевски подчерта, че ВМРО-ДПМНЕ по отношение на тази тема има принципни, дългогодишни и аргументирани позиции, чиято основна идея е да се постигне споразумение, в който няма да има чувство за победител и победен и което ще реализира идеята за истинско и равноправно приятелство и сътрудничество между двете държави и народи. Той информира своя събеседник, че съгласно становището на Централния комитет на партията ВМРО-ДПМНЕ няма да даде подкрепа на договора, който е подписан от правителството на Зоран Заев и за който ВМРО-ДПМНЕ е имал конструктивни и съществени забележки и предложения за неговото подобряване.\r\nДвете страни подчертаха значимостта и необходимостта от по-бърза интеграция на Република Македония в НАТО и в Европейския съюз, като приоритет, който ще осигури трайна стабилизация на региона и ще осигури условия за допълнително икономическо развитие на същия.\r\nСъбеседници обсъдиха и сътрудничеството в областта на Европейската народна партия, където членуват и ВМРО-ДПМНЕ, и ГЕРБ. Виктор Турмаков", "date": "2017.08.02", "title": "\"ТВ Нова\"(Македония): Никола Груевски е информирал Бойко Борисов, че ВМРО-ДПМНЕ няма да подкрепи Договора за добросъседство"}
{"url": "http://www.focus-news.net/news/2017/08/02/2421877/sloganat-na-balgarskoto-predsedatelstvo-na-saveta-na-es-shte-bade-saedinenieto-pravi-silata.html", "text": "Слоганът на българското председателство на Съвета на ЕС ще бъде „Съединението прави силата“. Това съобщи министърът на Българското председателство на Съвета на Европейския съюз 2018 Лиляна Павлова на пресконференция в МС, предаде репортер на Агенция „Фокус“. По думите ѝ утвърждавайки и слоганът, се завършва и визуализацията на това как ще изглежда българското председателство. Тя допълни, че е бил утвърден и календарът на събитията по време на председателството. „Председателствата от 1999 г. насам се провеждат по един и същи начин. Планираме провеждането на 12 съвета на министрите в София. Ако направим аналог с Естония и Малта, ще видите че България има най-много събития, които се провеждат“, добави тя. Павлова подчерта, че с това иска да затвори темата и спекулацията, че по някакъв начин сегашното правителство се е отказало от събития по време на председателството. \r\nЛюба АЛЕКСИЕВА", "date": "2017.08.02", "title": "Слоганът на българското председателство на Съвета на ЕС ще бъде „Съединението прави силата“"}
{"url": "http://www.focus-news.net/news/2017/08/02/2421873/mvr-lokaliziran-e-pozharat-v-plovdivskoto-selo-popovitsa-nyama-danni-za-postradali.html", "text": "Локализиран е пожарът в пловдивското село Поповица. Това съобщиха от пресцентъра на МВР. Към момента няма данни за пострадали хора, предприети са всички необходими действия за осигуряване безопасността на животните. Днес, минути след 10.00 часа, в дежурната част на пожарната служба в Пловдив било получено съобщение в кравеферма, намираща се в село Поповица. На мястото на произшествието веднага пристигнали шест пожарни екипа, които установили, че огнената стихия е обхванала три сеновала на площ от около 10 дка. Оказало се, че на територията на кравефермата има и около 5 000 животни. \r\nКъм момента пожарът е локализиран и няма данни за пострадали хора. Предприети са всички необходими действия за осигуряване безопасността на животните.", "date": "2017.08.02", "title": "МВР: Локализиран е пожарът в пловдивското село Поповица, няма данни за пострадали"}
{"url": "http://www.focus-news.net/news/2017/08/02/2421878/pazardzhik-20-godishen-mladezh-e-s-opasnost-za-zhivota-sled-katastrofa-mezhdu-mototsiklet-i-lek-avtomobil-v-rayona-na-ulitsa-stoyan-angelov.html", "text": "Четирима души са пострадали при пътнотранспортни произшествия през изминалото денонощие в Пазарджишко, съобщиха за Радио „Фокус“ – Пазарджик от пресцентъра на ОДМВР-Пазарджик. Снощи, около 23.30 ч. на автопазара в района на улица „Стоян Ангелов“ в Пазарджик водачът на мотоциклет „Сузуки“, на 20 години, от Ветрен, загубил контрол над машината. Мотоциклетът се блъснал в насрещно движение в лек автомобил „Хонда“. В резултат на удара младият мъж е с травма в областта на главата и фрактура на ръката. Той е настанен с опасност за живота в областната болница. И на двете местопроизшествия са извършени огледи, образувани са полицейски производства. На водачите са взети кръвни проби за лабораторен анализ.\r\nВчера следобед на пътя между Септември и Ветрен е станала катастрофа между „Фолксваген“ и „Тойота“. Шофьорът на немския автомобил отнел предимството на другата кола и последвал сблъсък. В резултат на това са пострадали водачът на „Тойота“-та, на 69 г., от Ветрен, и возещите се във „Фолксваген“-а - на 73 г. от Септември и 10-годишно момченце. Те са транспортирани и настанени в УМБАЛ “Свети Георги“ в Пловдив и МБАЛ-Пазарджик с различи травматични увреждания.", "date": "2017.08.02", "title": "Пазарджик: 20-годишен младеж е с опасност за живота след катастрофа между мотоциклет и лек автомобил в района на улица „Стоян Ангелов“"}
{"url": "http://www.focus-news.net/news/2017/08/02/2421880/new-europe-italianskata-mafiya-e-zapodozryana-che-pomaga-na-islyamska-darzhava-da-vnasya-petrol-v-stranata.html", "text": "Италианската полиция съобщава, че значителни количества либийски и сирийски суров петрол  може би са внасяни от местната мафия, която се е съюзила с „Ислямска държава“ да го внася контрабандно в страната, предаде  New Europe.\r\nПолицията все още няма сигурни доказателства, че петролът идва от „Ислямска държава“ или друга терористична организация, защото товарите минават през междинни лица, които помагат на официалните износители да прикрият следите си. Италианската мафия внася тайно петрол в Италия, създавайки компании фантоми в чужбина, представящи се за износители на петрол. Те продават суровата суровина директно на операторите на бензиностанции при значително по-ниски цени, а по-късно закриват фиктивни фирми. Мафията използва тази схема и за да избягва ДДС и да пере пари. \r\nЛогистиката е свързана с танкери, срещащи се с по-малки кораби край Турция или Либия. Трафикантите товарят петрола от по-малките съдове на по-големите, а след това малките се насочват отново към страната си на произход, докато големите се отправят към пристанищата в Южна Италия. \r\nПо-рано миналия месец италиански разследващ журналист докладва материал на „Ислямска държава“, наречен „Черните знамена от Рим“, в който ислямистите сочат, че подкрепата на мафията им е необходима, за да проникнат в Италия.  Виктор Турмаков", "date": "2017.08.02", "title": "New Europe: Италианската мафия е заподозряна, че помага на „Ислямска държава“ да внася петрол в страната"}
{"url": "http://www.focus-news.net/news/2017/08/02/2421872/tv-novamakedoniya-spored-analizatora-oliver-andonov-v-dogovora-za-dobrosasedstvo-s-balgariya-nyama-nito-duma-za-makedonskata-natsiya-i-makedonskiya-ezik.html", "text": "Според македонския анализатор Оливер Андонов в договора за добросъседство с България няма нито дума за македонската нация и македонския език. Според него някой се опитва да се подиграва с Илинден, предаде македонската медия \"ТВ Нова\".\r\n\"Някой умишлено иска да се подиграва с Илинден, така че се подписа договор, в който няма нито дума за македонската нация и македонския език. Няма по-голям празник от Илинден и македонският народ няма да го пренебрегне, но тази година няма да бъде с магнитуда от предишни години заради подигравката към Илинден и договора, който се сключва. ВМРО-ДПМНЕ призова членовете си да не отиват на празника, с цел да не се поддадат на инсценирани провокации от страна на политическите опоненти \", смята Андонов. Виктор Турмаков", "date": "2017.08.02", "title": "\"ТВ Нова\"(Македония): Според анализатора Оливер Андонов в договора за добросъседство с България \"няма нито дума за македонската нация и македонския език\""}
{"url": "http://www.focus-news.net/news/2017/08/02/2421879/plovdiv-4000-tona-baliran-furazh-sa-zasegnati-ot-pozhara-kray-selo-popovitsa.html", "text": "4000 тона балиран фураж са засегнати от пожара в кравеферма край пловдивското село Поповица. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“. Пламъците са овладени, но противопожарните екипи продължават гасителните действия до пълното потушаване на огъня. „Пожарът е под контрол. Не е засегнат намиращият се в близост фуражен завод или други обекти, освен постройките, в които се складира този фураж“, коментира инсп. Дешев. Няма опасност за хората, няма и данни за пострадали. Причините за пожара се изясняват.\r\nТони МИХАЙЛОВ", "date": "2017.08.02", "title": "Пловдив: 4000 тона балиран фураж са засегнати от пожара край село Поповица"}
{"url": "http://www.focus-news.net/news/2017/08/02/2421883/veliko-tarnovo-dvama-mazhe-obyaveni-za-mezhdunarodno-izdirvane-sa-ustanoveni-v-selata-nikyup-i-krusheto.html", "text": "Двама мъже, обявени за международно издирване, са установени в селата Никюп и Крушето. Това съобщиха от пресцентъра на МВР. Вчера при проверка на 28-годишен мъж с инициали С. И. от Велико Търново е установено, че мъжът е издирван от Германия с Европейска заповед за арест. Същата сутрин в с. Крушето е установен 31-годишен мъж с инициали Б. Т., който също бил подаден за издирване от Германия. Той е задържан за срок до 24 часа по ЗМВР. След доклад на материалите в съответните прокуратури, мерките за задържане и на двамата са удължени на 72 часа. За двата случая са уведомени компетентните служби.", "date": "2017.08.02", "title": "Велико Търново: Двама мъже, обявени за международно издирване, са установени в селата Никюп и Крушето"}
{"url": "http://www.focus-news.net/news/2017/08/02/2421884/haskovo-dve-rasteniya-ot-roda-na-konopa-i-35-grama-suha-listna-masa-marihuana-sa-izzeti-pri-proverka-na-apartament-v-dimitrovgrad.html", "text": "Две растения от рода на конопа и 35 грама суха листна маса марихуана са иззети при проверка на апартамент в Димитровград. Това съобщиха от пресцентъра на МВР. Наркотичните вещества са иззети от служители на РУ - Димитровград при проверка на апартамент в града, стопанисван от 33-годишен мъж. Дрогата била открита в специално помещение, обособено за отглеждане на марихуана, облепено с алуминиево фолио и монтирана нагревателна лампа. В спално помещение в апартамента са открити черен полиетиленов плик със суха листна маса, приблизително около 35 грама, както и течна тор и препарати използвани за отглеждането на растенията. По случая е образувано досъдебно производство.", "date": "2017.08.02", "title": "Хасково: Две растения от рода на конопа и 35 грама суха листна маса марихуана са иззети при проверка на апартамент в Димитровград"}
{"url": "http://www.focus-news.net/news/2017/08/02/2421881/d-r-kiril-aleksiev-istorik-legendata-ilinden-se-razhda-blagodarenie-na-stotitsite-balgarski-geroi-uchastvali-vav-vastanieto-ot-1903-godina.html", "text": "Легендата „Илинден“ се ражда благодарение на стотиците български герои, участвали във въстанието от 1903 година. Това каза пред Радио „Фокус“-Пирин д-р Кирил Алексиев, историк и уредник в Регионален исторически музей-Благоевград относно 114-та годишнина от избухването на Илинденско-Преображенското въстание. По думите му това въстание представлява апотеоз на революционното движение, въпреки че краят му е неблагоприятен за България. \r\n„Въпреки, че въстанието завършва с неуспех за страната ни, то демонстрира готовността на българското население да се бори. Илинденско-Преображенското въстание много ясно показва характера на въстаниците и борците за свобода, както и степента на осъзнаване, свързана с желанието за освобождение“, заяви д-р Алексиев. Според него бойните действия от лятото на 1903 година показват на Османската империя, а и на цяла Европа, че населението в Македония и Одринско иска промяна, за която е готово да се бори до сетния си дъх. \r\n„Илинденско-Преображенското въстание изгражда в хората стремеж и желание да се борят. След 1903 година, Илинденско-Преображенското въстание се превръща във възпитаващ фактор за жителите на Македония и Одринско“, каза още д-р Алексиев. Той посочи, че на по-късен етап въстанието става икона, еталон за революционните дейци. Д-р Алексиев допълни, че не случайно в следващите години се създава и Илинденската организация, която за мащабите на България е била толкова голяма, че си е съперничела с Вътрешната македоно-одринска революционна организация (ВМОРО).\r\nЛивия НИНОВА", "date": "2017.08.02", "title": "Д-р Кирил Алексиев, историк: Легендата „Илинден“ се ражда благодарение на стотиците български герои, участвали във въстанието от 1903 година"}
{"url": "http://www.focus-news.net/news/2017/08/02/2421886/pazardzhik-zadarzhan-e-izvarshitel-na-umishlen-palezh-na-sgrada-v-selo-pishtigovo.html", "text": "Мъж, извършил палеж, е задържан от служители на сектор „Криминална полиция“ в Пазарджик, съобщиха за Радио „Фокус“ – Пазарджик от пресцентъра на ОДМВР-Пазарджик. На 11 февруари тази година възникнал пожар в селскостопанска постройка, собственост на 67-годишен жител от пазарджишкото село Пищигово. Тогава към мястото били насочени два противопожарни автомобила с дежурната смяна огнеборци от РСПБЗН-Пазарджик. След почти 4-часа пожарникарите потушили пожара. Унищожени са около 65 кв. м покривна конструкция и около 300 бали със слама. Спасени са 118 животни, отглеждани там, както и две съседни постройки. Дежурна група от Районно управление на МВР-Пазарджик извършила оглед на местопроизшествието. Разследващите стигнали до извода, че пожарът е причинен умишлено. В резултат на близо петмесечно разследване криминалистите установили, че негов автор е 41-годишен мъж  от същото село. Работата по случая продължава, води се дознание.", "date": "2017.08.02", "title": "Пазарджик: Задържан е извършител на умишлен палеж на сграда в село Пищигово"}
{"url": "http://www.focus-news.net/news/2017/08/02/2421876/tv-novamakedoniya-spored-grom-v-dogovora-za-dobrosasedstvo-nikade-ne-se-spomenava-makedonskiya-narod.html", "text": "Гражданската опция за Македония (ГРОМ) осъди подписването на Споразумението за , според тях \"уж\", добросъседство между Македония и България, предаде македонската медия \"ТВ Нова\"\r\n\"В този договор никъде не се споменава македонският народ, но затова пък с него се отказваме от грижата и подкрепата на македонското национално малцинство в България. Според този договор македонският език е конституционна категория. Да припомним, че ние македонците и когато не сме имали конституция сме имали език\", пише в официално заявление на ГРОМ.\r\nСпоред партията, която обяви, че няма да подкрепи ратификацията на договора в парламента, честването на общата история от днес започва с исторически фалшификации, като според думите на българския премиер Борисов, Илинденското въстание се е трансформирала в Илинденско-Преображенско въстание.\r\nГражданска опция за Македония (ГРОМ)", "date": "2017.08.02", "title": "\"ТВ Нова\"(Македония): Според ГРОМ в Договора за добросъседство никъде не се споменава македонския народ"}
{"url": "http://www.focus-news.net/news/2017/08/02/2421871/kurir-makedoniya-spored-prof-lyubomir-tsutsulovski-mozhe-da-se-podpisvat-razlichni-dogovori-no-dushata-na-makedoniya-ne-mozhe-da-bade-otneta.html", "text": "Преподавателят от Философския факултет на Университета в Скопие Любомир Цуцуловски излезе с коментар в социалната мрежа \"Фейсбук\", в която даде коментар за Договора за добросъседство между Македония и България, предаде македонската медия \"Курир\"\r\n\"Нека е щастлив Илинден. Могат да идват различни делегации, може да се подписват различни договори, може и светът да се обърне с главата надолу, но Илинден остава във всяка македонска душа. Нека Илинден остане това, което винаги е бил за нас, македонците - 1903 или 1944 г., все едно дали сме победили или не. Нека ни е щастлив празникът, защото душата не могат да ни отнемат!\", написа Цуцуловски.", "date": "2017.08.02", "title": "\"Курир\" (Македония): Според проф. Любомир Цуцуловски може да се подписват различни договори, но душата на Македония не може да бъде отнета"}
{"url": "http://www.focus-news.net/news/2017/08/02/2421887/ekipazhi-ot-sastava-na-vvs-shte-okazhat-pomosht-v-gaseneto-na-pozhari-vazniknali-v-okolnostta-na-skopie.html", "text": "Рано тази сутрин два екипажа от състава на авиобаза Крумово излетяха с вертолет Ми-17 от летище \"Пловдив\" към столицата на Република Македония Скопие, за да окажат помощ в гасенето на възникнали пожари в община Македонски брод. Това съобщиха от пресцентъра на Министерство на отбраната. Полетът се извършва на основание заповед на министъра на отбраната на Република България по искане на Министерството на отбраната на Република Македония.\r\nНа летище \"Скопие\" военнослужещите от ВВС се срещнаха с министър-председателя Бойко Борисов, премиера на Република Македония Зоран Заев и министъра на отбраната Красимир Каракачанов, преди завръщането в София на българската делегация, която беше на посещение в западната ни съседка. \r\nБългарските екипажи ще извършат първо полети за разузнаване на местността, релефа, въздушната обстановка и метеорологичните елементи. Ако условията позволяват изпълнение на заходи за водохвърляне, военнослужещите ще започнат пожарогасене от въздуха.", "date": "2017.08.02", "title": "Екипажи от състава на ВВС ще окажат помощ в гасенето на пожари, възникнали в околността на Скопие"}
{"url": "http://www.focus-news.net/news/2017/08/02/2421891/burgas-pozhar-gori-kray-vilna-zona-v-selo-izvorishte-oganyat-e-obhvanal-front-ot-nyakolko-kilometra.html", "text": "Пожар гори край вилна зона в село Изворище, огънят е обхванал фронт от няколко километра. Това съобщиха от пресцентъра на МВР. Пет пожарни екипа от Бургас гасят пожара, като от МВР уточняват, че огънят е в сухи треви край вилна зона в село Изворище. Малко преди 13.00 часа днес на тел 122 е съобщено за пожар във вилна зона край село Изворище, община Бургас. Незабавно на посоченото място били изпратени пет екипа огнеборци. Към момента огънят е обхванал сухи треви на голяма площ и две постройки. По първоначална информация фронтът на стихията е от няколко километра. Създадена е организация за събиране на свободния от дежурство състав, който да се включи в гасителните действия. Към момента пожарът не е локализиран, няма данни за загинали и пострадали хора. Действията на пожарникарите са затруднени от сухите треви и вятъра. \r\nПо същото време столичните пожарникари евакуираха част от обитателите на блок в ж.к. „Дружба“. Сигналът за горящ апартамент бил подаден около 13.00 часа в оперативния център на Софийската пожарна. Пристигналите на място два пожарни екипа бързо потушили огъня, който е унищожил отпадъци, складирани в жилището. Част от хората в съседните апартаменти са били изведени от сградата. Няма данни за загинали и пострадали граждани. Причините за инцидента предстои да бъдат изяснени.", "date": "2017.08.02", "title": "Бургас: Пожар гори край вилна зона в село Изворище, огънят е обхванал фронт от няколко километра"}
{"url": "http://www.focus-news.net/news/2017/08/02/2421890/ministarat-na-turizma-nikolina-angelkova-i-evrokomisaryat-korina-kretsu-posetiha-sozopol.html", "text": "Министърът на туризма Николина Ангелкова и еврокомисарят по регионалната политика Корина Крецу посетиха във вторник Созопол, предаде кореспондентът на Радио „Фокус“ в Бургас. Кметът на града Пайот Рейзи разказа повече за културата и историята на града и околностите на министър Ангелкова и еврокомисаря Крецу. „И двете сме очаровани от преживяванията в този прекрасен морски град, съчетал по неповторим начин древно наследство и съвременност“, заяви министър Николина Ангелкова.", "date": "2017.08.02", "title": "Министърът на туризма Николина Ангелкова и еврокомисарят Корина Крецу посетиха Созопол"}
{"url": "http://www.focus-news.net/news/2017/08/02/2421882/tv-novamakedoniya-deputatat-ot-vmro-dpmne-krste-yovanovski-partiyata-ne-podpisva-dogovora-s-balgariya-zaradi-spornite-vaprosi-za-ezika-i-uchebnitsite.html", "text": "Според депутата от македонската опозиционна партия ВМРО-ДПМНЕ, тя няма да подпише Договора за добросъседство с България заради спорните въпроси за езика и учебниците, предаде македонската медия \"ТВ Нова\" \r\n\"Министър-председателят Зоран Заев подписа договора и заяви, че неговото правителство предлага решения, а не проблеми. Но споразумението такова, каквото е, отваря проблеми. Няма дебат за сделката \", заяви Йовановски.\r\nСпоред него с договора Заев я превил гръбначен стълб, а България е получи причина да празнува.\r\n\"Лично като член на ВМРО-ДПМНЕ не се ядосвам на Бойко Борисов и на българската страна. Когато една страна се стреми да постигне своите цели, да ги осъществява. Заев прегъна гръбначния си стълб и приведен подписа договора. В обръщението си дори каза моя народ, а не македонския народ. Той прилага това, което започна. ВМРО-ДПМНЕ не подписа споразумението с България заради спорните въпроси - езика, учебниците \", заключи депутатът. Виктор Турмаков", "date": "2017.08.02", "title": "\"ТВ Нова\"(Македония): Депутатът от ВМРО-ДПМНЕ Крсте Йовановски партията не подписва Договора с България заради спорните въпроси за езика и учебниците"}
{"url": "http://www.focus-news.net/news/2017/08/02/2421892/yuliya-tsinzova-za-treta-godina-stolichna-biblioteka-organizira-lyatna-chitalnya-zelena-biblioteka-v-parkove-v-grada.html", "text": "За трета поредна година Столична библиотека организира своите традиционни летни читални. Събитията ще се провеждат всяка събота от месец август в няколко парка в София. Това каза в интервю за Агенция „Фокус“ директорът на Столичната библиотека Юлия Цинзова.\r\n„И тази година традиционно сме в основните паркове на София – в Борисовата градина на 5-ти август, в Южния парк на 12-ти, в парка „Заимов“ на 19-ти и в парковете „Св. Троица“ и Западен парк на 26-ти“, каза Цинзова.  Тя уточни още, че към летните читални на Столична библиотека ще се присъединят и известни български поети и писатели, сред които Анжела Димчева, Кристин Димитрова, Иван Ланджев, Мирела Иванова, Роман Кисьов, Бойко Ламбовски, Петър Чухов, Илиян Любомиров, Павлина Павлова и други.\r\n„За втора поредна година с нас ще бъдат и приятелите ни от музикална къща „Мюзик Плей“, които ще показват на децата различни музикални инструменти и ще им обясняват как се свири на тях. Съответно малките могат и да посвирят на инструментите. Например на 5-ти в Борисовата градина ще свирят на цигулка“, обясни Цинзова.\r\nДиректорът на Столична библиотека съобщи, че се подготвя и още една изненада. Към шатрите на читалните ще се присъедини и Библиобусът – последният и най-нов начин на библиотеката да общува със софиянци. „Библиобусът е истинска библиотека и посетителите могат да си заемат книги от самия мобилен филиал или да поръчват от Столична библиотека, да ползват пълноценно електронния каталог, нашите електронни бази данни и дигиталните платформи. С изключение на Борисовата градина на всички други места ще бъде и Библиобусът“, каза Цинзова.\r\nЦветилена СИМЕОНОВА", "date": "2017.08.02", "title": "Юлия Цинзова: За трета година Столична библиотека организира Лятна читалня „Зелена библиотека“ в паркове в града"}
{"url": "http://www.focus-news.net/news/2017/08/02/2421894/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В днешното издание на предаването „Симитли – минало, настояще и бъдеще“ на Радио „Фокус“ – Пирин ще говорим по две много важни теми свързани с общината. Първата от тях касае доизграждането на автомагистрала „Струма“. Става въпрос за това, че в следващия месец и половина обществеността на Симитли ще може да се запознае с доклада за въздействието върху околната среда на трасето на Лот 3.2 от магистралата. Какво трябва да знаете по темата и как може да отправяте своите писмени становища по доклада, ще научите в началото на днешното предаване. \r\nВтората тема, по която ще говорим, касае спортните съоръжения, които се намират в Симитли и село Крупник. Повече за тяхното състояние и възможностите за спорт, които предоставят те, ще чуем от Пламен Скендарски, управител на стадионите в двете населени места.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да коментирате всякакви теми и въпроси, които касаят Община Симитли. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.08.02", "title": "Акценти в предаването „Симитли – минало, настояще и бъдеще“ на Радио „Фокус“ – Пирин"}
{"url": "http://www.focus-news.net/news/2017/08/02/2421888/tv-novamakedoniya-spored-makedonskiya-istorik-mihaylo-minoski-balgariya-se-strahuva-ot-makedonizma.html", "text": "Според македонския историк Вихайло Миноски българските учени се страхуват от македонизма, предаде македонската медия \"ТВ Нова\"\r\nМиноски заяви, че България се страхува от членството на Македония в Европейския съюз, с което биха могли да бъдат застрашени интересите й.\r\nСпоред него, в Договора за добросъседство има несъответствия, като например в частта, в която е посочена \"общата история\". Миноски смята, че с това се загатва за общата  история е до 1944 година.\r\nИсторикът добави, че има голяма промяна при честването на Илинден тази година в Македония: за първи път той се чества с представители на друга държава.\r\n\"Голяма стъпка и жест на добра воля е двама министър-председатели да се поклонят пред гроба на Гоце Делчев, но Македония ще го приеме по-добре, ако това не е свързано с нашето историческо минало\",  заяви Миноски.\r\n\"На Балканите винаги политиката е тази, която диктува историята, въпреки че не е така в много други страни. С промяната на политическите отношения след Югославия, се промени климатът между Македония и България, въпреки че са необходими близки отношения между двата народа. Политиката налага как ще се отнася науката \", добави той. Виктор Турмаков", "date": "2017.08.02", "title": "\"ТВ Нова\"(Македония): Според македонския историк Михайло Миноски България се страхува от македонизма"}
{"url": "http://www.focus-news.net/news/2017/08/02/2421896/yuliya-tsinzova-stolichna-biblioteka-pri-mladite-se-zabelyazva-vrashtane-kam-cheteneto-na-balgarska-klasika.html", "text": "При младите читатели се забелязва връщане към четенето на класики. Това каза в интервю за Агенция „Фокус“ директорът на Столичната библиотека Юлия Цинзова.\r\n„Сред най-четените книги от младите са българските класики на Вазов, на Ботев, на Алеко Константинов, на Елин Пелин. А от чуждата класика продължават да се ползват с огромен интерес Достоевски, Сервантес, Балзак. Но за нас най-важното е, че през последните години се увеличи и интересът към българската съвременна художествена литература, затова и работим с най-добрите български автори, затова са и нашите много активни инициативи с младите хора най-вече чрез литературни клубове, уърк шопове, състезания и конкурси като „Читател на годината“ и „Писател на годината“, обясни тя.\r\nЦинзова съобщи и заглавията на книгите, които най-често се четат от посетителите на Столична библиотека. На първо място е „Стопанката на господ“ на Розмари Де Мео, следвана веднага от „Физика на тъгата“ на Георги Господинов, „Чамкория“ на Милен Русков, „Шантарам“ на Грегъри Робъртс и „Хрониките на Клифтън“ на Джефри Арчър.\r\n„Засилен е интересът и към книгите с екологична тематика, за чистотата на въздуха, за природата, за природните ресурси – изобщо, младежите имат голямо влечение към екологичните теми. Интерес има и към историческите книги, като се има предвид, че тази година е и годината на Левски. Заради засиления обществен интерес се четат много исторически романи, Стефан Цанев с неговите „Хроники“, Антон Дончев и много други“, каза Цинзова.\r\nЦветилена СИМЕОНОВА", "date": "2017.08.02", "title": "Юлия Цинзова, Столична библиотека: При младите се забелязва връщане към четенето на българска класика"}
{"url": "http://www.focus-news.net/news/2017/08/02/2421889/pazardzhik-okrazhniyat-sad-otlozhi-deloto-sreshtu-14-te-obvinyaemi-za-razprostranenie-ideite-na-idil-za-27-septemvri.html", "text": "Окръжният съд в Пазарджик отложи делото срещу 14-те обвиняеми за разпространение идеите на ИДИЛ за 27 септември, от 09.00 часа, предаде репортер на Радио „Фокус“ – Пазарджик. На заседанието през месец септември се очаква да бъдат разпитани две вещи лица – Александър Шунин и Пламен Орханкелиев, които са направили преводи от арабски и турски език на текстовете в профилите на обвиняемите в социалната мрежа. 1\r\n4-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2017.08.02", "title": "Пазарджик: Окръжният съд отложи делото срещу 14-те обвиняеми за разпространение идеите на ИДИЛ за 27 септември"}
{"url": "http://www.focus-news.net/news/2017/08/02/2421899/burgas-zatvoren-e-patyat-banevo-izvorishte-zaradi-razrastvashtiya-se-pozhar-vav-vilna-zona-kaptazha.html", "text": "Затворен е пътят Банево – Изворище заради разрастващия се пожар във вилна зона „Каптажа“. Това съобщиха от пресцентъра на Община Бургас. Огънят е близо до пътното платно и това е причина за забраната за движение на автомобили там.", "date": "2017.08.02", "title": "Бургас: Затворен е пътят Банево – Изворище заради разрастващия се пожар във вилна зона „Каптажа“"}
{"url": "http://www.focus-news.net/news/2017/08/02/2421898/babh-izvarshi-blizo-600-proverki-po-moreto-i-3-pati-poveche-v-stranata-v-ramkite-na-sedmitsa.html", "text": "За седмица инспекторите към отделите Контрол на храните към Българската агенция по безопасност на храните извършиха 2 326 проверки, 580 от които по българското Черноморие. Това съобщиха от пресцентъра на Министерство на земеделието, храните и горите. Вследствие на инспекциите по морето са издадени 60 Предписания, съставени са 22 Акта за установяване на административно нарушение. Възбранени и насочени за унищожаване са близо 260 кг месо, месни и млечни продукти, над 14 кг готвени ястия с изтекъл срок на годност, над 25 кг рибни продукти, 94 яйца и близо 77 кг храни от неживотински произход. С преустановена дейност са 8 обекта на територията на град Варна. 7 от тях са за лошо хигиенно състояние и неправилно съхранение на храни и 1 обект е бил без регистрация по смисъла на Закона за храните.\r\nВ резултат на инспекциите в останалите области на страната са издадени 119 Предписания и са съставени 31 Акта. Възбранени и насочени за унищожаване са над 627 кг месо, месни и млечни продукти, 11 кг рибни продукти, 94 яйца и близо 69 кг храни от неживотински произход.\r\nНай-често констатираните несъответствия са свързани с пропуски в записите в Системите за управление на безопасността на храните, несъответствия по сграден фонд и оборудване или лошо хигиенно състояние в обектите. Констатирано е също и предлагане на храни с изтекъл срок на годност, неправилно съхранение на храни, пропуски в етикетирането и извършване на неразрешена според удостоверението за регистрация на обекта дейност или обект без регистрация по смисъла на чл.12 от ЗХ, както и лични здравни книжки с изтекъл срок на валидност.\r\nПрез изминалата седмица са извършени 50 проверки на кухненски блокове на детски ясли, детски градини и детски млечни кухни. Издадено е едно предписание.", "date": "2017.08.02", "title": "БАБХ извърши близо 600 проверки по морето и 3 пъти повече в страната в рамките на седмица"}
{"url": "http://www.focus-news.net/news/2017/08/02/2421897/fokus-makedoniya-zoran-zaev-ot-podgoritsa-zayavi-che-makedoniya-shte-uvelichi-byudzheta-za-otbrana-i-uchastieto-si-v-misiite-na-nato.html", "text": "На срещата на високо равнище на страните от Адриатическата харта в Подгорица министър-председателят на Македония Зоран Заев обяви, че държавата в бъдеще активно ще се включи в мисиите на НАТО, предаде македонската медия \"Фокус\"\r\n\"Окуражени сме от оптимизма, вярата и подкрепата на нашите граждани, но и от САЩ. Това за мен като министър-председател е силен мотив да оправдая доверието и да осъществя очакванията. Македония и страните от Западните Балкани имат верен партньор в лицето на САЩ. Македония ще увеличи бюджета си за отбрана и участието в мисиите на НАТО. Наясно сме, че регионът, тази малка част от света, е стратегически детайл за глобалната сигурност \", заяви Заев. Виктор Турмаков", "date": "2017.08.02", "title": "\"Фокус\" (Македония): Зоран Заев от Подгорица заяви, че Македония ще увеличи бюджета за отбрана и участието си в мисиите на НАТО"}
{"url": "http://www.focus-news.net/news/2017/08/02/2421900/the-hill-armiyata-na-sasht-provede-izpitanie-na-mezhdukontinentalna-balistichna-raketa-na-fona-na-naprezhenieto-sas-severna-koreya.html", "text": "Армията на САЩ проведе изпитание на междуконтинентална балистична ракета (МКБР) на фона на напрежението със Северна Корея, пише The Hill.\r\n„Ракетата бе изстреляна от военновъздушна база „Ванденберг“ в Калифорния“, съобщи говорител на американските ВВС. „Пускът демонстрира, че американските ядрени сили са безопасни, ефективни, сигурни и готови да възпират и защитават от нападения срещу САЩ и съюзниците им“, пише в официално заявление на ВВС. Ракетата е прелетяла около 7000 км., достигайки до атол в Маршаловите острови. \r\nОт ВВС на САЩ съобщиха, че военното командване планира по четири подобни изпитания всяка фискална година и датите за тях са планирани дълго преди това.  Виктор Турмаков", "date": "2017.08.02", "title": "The Hill: Армията на САЩ проведе изпитание на междуконтинентална балистична ракета на фона на напрежението със Северна Корея"}
{"url": "http://www.focus-news.net/news/2017/08/02/2421895/tass-cherna-gora-albaniya-norvegiya-i-ukrayna-sled-es-prodalzhiha-sanktsiite-sreshtu-rusiya.html", "text": "Четири страни, партньори на ЕС – Черна гора, Албания, Норвегия и Украйна продължиха икономическите санкции по отношение на Русия до 31 януари 2018 г. Това бе посочено в официално заявление на върховния представител на ЕС по въпросите на външните работи и политиката на сигурност Федерика Могерини , предаде  ТАСС.\r\n„Страните кандидат-членове Албания и Черна гора, страната член на Европейската асоциация за свободна търговия Норвегия, а също така и Украйна се присъединиха към решението на Съвета на ЕС. ЕС взема предвид тези задължения и ги приветства“, пише в официалното заявление.  Съветът на ЕС на 28 юни официално продължи антируските  икономически секторни санкции за шест месеца до 31 януари 2018 г.  Виктор Турмаков", "date": "2017.08.02", "title": "ТАСС: Черна Гора, Албания, Норвегия и Украйна след ЕС продължиха санкциите срещу Русия"}
{"url": "http://www.focus-news.net/news/2017/08/02/2421901/stara-zagora-astronomicheskata-observatoriya-shte-postavi-teleskopi-na-ploshtada-pred-obshtinata-za-zhelaeshtite-da-nablyudavat-lunnoto-zatamnenie-na-7-avgust.html", "text": "Астрономическата обсерватория ще постави телескопи на площада пред Общината за желаещите да наблюдават лунното затъмнение на 7 август. Това съобщиха от пресцентъра на Община Стара Загора. На 7 август от територията на България при ясно небе ще се наблюдава частично лунно затъмнение. Долната четвъртина на лунния диск ще навлезе в земната сянка и това най-добре ще проличи в 21.20 часа. Астрономическата обсерватория ще постави телескопи на площада около сградата на Община Стара Загора между 20.30 часа и 22.30 часа за всички желаещи да наблюдават затъмнението на Луната, планетите Юпитер и Сатурн и летните съзвездия.", "date": "2017.08.02", "title": "Стара Загора: Астрономическата обсерватория ще постави телескопи на площада пред Общината за желаещите да наблюдават лунното затъмнение на 7 август"}
{"url": "http://www.focus-news.net/news/2017/08/02/2421885/aleksandar-vuchich-sarbiya-shte-zapazi-svoite-suverenitet-i-nezavisimost.html", "text": "Сръбският президент Александър Вучич заяви, че страната ще продължи да поддържа и да защитава своите политически постулати, независимост и суверенитет при вземането на решения, предаде ТАНЮГ.\r\nВучич добави, че въпреки нарастващия натиск от различни страни, тя ще продължи да следва своя път с постоянство.  Виктор Турмаков", "date": "2017.08.02", "title": "Александър Вучич: Сърбия ще запази своите суверенитет и независимост"}
{"url": "http://www.focus-news.net/news/2017/08/02/2421903/ombudsmanat-maya-manolova-podkrepi-kampaniyata-za-borba-s-raka-na-gardata-sardechni-priyatelki-koyato-se-provezhda-v-tsyalata-strana.html", "text": "Омбудсманът Мая Манолова подкрепи кампанията на Нана Гладуиш \"Сърдечни приятелки\", която нейната фондация \"Една от осем\", бореща се с рака на гърдата, провежда в цялата страна. Това съобщиха от пресофиса на омбудсмана. В момента телевизионната водеща е в Израел за химиотерапия, след като се оказа, че 5 години след лечението, коварната болест отново се е върнала. Въпреки това обаче, екипът на Нана пътува с розовия кемпер, запазена марка на фондацията и с още по-голям хъс и ентусиазъм помага и подкрепя жени, които в момента провеждат лечение. Днес розовият кемпер бе пред УМБАЛ \"Св. Марина\" във Варна, а по-късно бе паркиран на едно от най-комуникативните места в морската столица, в Района на козирката и информационния център над подлеза. \r\n\"Сърдечни приятелки” има за цел да изнесе дейността на фондацията от София, засега в 25 града на страната. Жените, които минават през терапия и тези, които са приключили и се връщат към нормалния си живот, имат нужда да говорят и да споделят, имат много въпроси, на които не винаги намират отговор в болниците. В момента раздаваме брошури на различни теми, всичко е свързано с лечението - за химиотерапията, как да си разчетат епикризата, защото много жени не знаят нищо за характеристиката на самото заболяване, а са длъжни да знаят, какво да кажат на детето си. С нас има психолог, който прави индивидуални психологически консултации и групови такива. С нас има гримьор и арт терапевт. Жената по време на терапия, освен косата си, губи и вежди, мигли. Той е тук да покаже как да се гримира, да изглежда по-добре. С нас има кулинарен блогър, да говори за здравословното хранене, даваме практически консултации - как сме минали през лечението, как по-лесно да се преодолеят последствията от химиотерапията\", обясни Диди Гунева, сътрудник във фондацията, по време на съвместна пресконференция в УМБАЛ \"Света Марина\". \r\nОмбудсманът Мая Манолова подари на мобилния екип от розовия кемпер икона на Света Богородица, която да ги закриля, както и още дузина по-малки икони с лика на Божията майка, на жени, които в момента провеждат лечение в университетската болница. Всички те бяха осветени ден по-рано от отец Александър в Софийския храм \"Св. Св. Кирил и Методий\".\r\nЕто какво каза омбудсманът Мая Манолова: \"Аз съм тук да подкрепя битката на “Една от 8” с рака на гърдата не просто като омбудсман, но и в лично качество, като жена, една от осем, чули страшната диагноза и минали през лечение. Респектирана съм от това, което правят момичетата от фондацията, защото те са избрали най-трудната част от тази битка - да вдъхват кураж, сили, увереност, смелост, на жените с рак. Знам какво е да чуеш диагнозата и ужасът, през който минаваш, поне първоначално. Така че е изключително важно да срещнеш подкрепа не само на близки, но и на хора, които вече са минали през болестта. Затова аз мисля, че за рака трябва да се говори открито, че трябва да спасим хората, които страдат от тази болест, даже от стигмата за това, че са болни. Част от тях изобщо се притесняват да го споделят, да го кажат. След дълго колебание, дълго време, аз също приех, че трябва да говоря за това, защото то е важно за всички жени, които се борят с болестта. Даже по себе си мога да кажа колко въздействащо ми беше всичко, което каза и направи Нана Гладуиш през последните седмици. Аз не я познавам лично, но съм наистина впечатлена. Огромен респект към нея, стискам ѝ палци. Тя има достатъчно сили, достатъчно кураж, но може би просто трябва да ѝ пожелаем късмет и Господ да е с нея. Аз съм готова да се включа в организирането на прегледи, по възможност безплатни, разбира се, максимален брой жени да минат през тази профилактика. Всъщност аз имам история с подобни прегледи. В края на 2014-та организирах безплатни в Кюстендил за работнички, основно от шивашкия бранш, минаха около 1 000 жени в продължение на няколко седмици. И всеки път лекарите, които правеха прегледите ме питаха дали аз съм се преглеждала скоро и няма ли да легна да ме прегледат. Тъй като имах тогава друга важна кампания, не го направих и когато по-късно, след 6 месеца, отидох на профилактика ми откриха диагнозата. Първото, което ми тежеше и ме хвърляше в ужас беше именно фактът, че не се прегледах тогава. Не намерих 10 минути, а бях там през цялото време. Така че е изключително важно да говорим на жените, които са далеч от болестта, че тези 10 минути, които могат да отделят за профилактичен преглед, могат да им спасят живота\". \r\nЛекарите от екипа на клиниката по лъчелечение в УМБАЛ \"Света Марина\" информираха присъстващите, че здравното заведение разполага с модерна апаратура, с която да се затвори пълният цикъл - от поставянето на страшната диагноза до окончателното ѝ излекуване. Докторите използваха възможността да покажат и последната си придобивка - единственият в България мамограф-ехограф със способности за триизмерна визуализация на находката в млечната жлеза. Апаратурата дава възможност за извършване на образна диагностика на млечната жлеза, независимост от възраст, многократност на изследването, безопасност.", "date": "2017.08.02", "title": "Омбудсманът Мая Манолова подкрепи кампанията за борба с рака на гърдата „Сърдечни приятелки“, която се провежда в цялата страна"}
{"url": "http://www.focus-news.net/news/2017/08/02/2421906/stara-zagora-dvizhenieto-pri-km-167-ot-avtomagistrala-trakiya-v-posoka-burgas-se-osashtestvyava-samo-v-izprevarvashtata-lenta-poradi-otstranyavane-na-avariral-kamion.html", "text": "Движението при км 167 от автомагистрала \"Тракия\", в посока Бургас, се осъществява само в изпреварващата лента поради отстраняване на аварирал камион. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017.08.02", "title": "Стара Загора: Движението при км 167 от автомагистрала \"Тракия\", в посока Бургас, се осъществява само в изпреварващата лента поради отстраняване на аварирал камион"}
{"url": "http://www.focus-news.net/news/2017/08/02/2421902/kyustendil-dupnitsa-otbelyaza-114-godini-ot-ilindensko-preobrazhenskoto-vastanie.html", "text": "Дупница отбеляза 114 години от Илинденско-Преображенското въстание. Това каза пред Радио „Фокус” – Кюстендил Анелия Геренска, директор на Общински исторически музей – Кюстендил. В храм „свети Георги Победоносец” е отслужена панихида в памет на жертвите от въстанието, след което са поднесени венци и цветя на паметната плоча на Никола Малашевски и Никола Димов. В заседателната зала на Община Дупница е проведено тържествено събрание, по време на което е посочено, че въстанието е връхна точка на национално-освободителната борба на хората от Македония и Одринско. В отбелязването на годишнината от въстанието са участвали възпитаници на Професионална гимназия „Христо Ботев”, които са изнесли рецитал, а във фоайето на сградата на Общината е представена изложба от постери, посветени на Илинденско-Преображенското въстание.\r\nВенцеслав ИЛЧЕВ", "date": "2017.08.02", "title": "Кюстендил: Дупница отбеляза 114 години от Илинденско-Преображенското въстание"}
{"url": "http://www.focus-news.net/news/2017/08/02/2421904/dimitar-margaritov-kzp-potrebitelite-u-nas-po-ryadko-stavat-zhertva-na-narusheniya-i-sa-po-aktivni.html", "text": "Българските граждани в сравнение с предходни периоди по-рядко стават жертва на нарушения и нелоялни практики от страна на търговци, като същевременно са все по-активни в случай, че правата им са засегнати. Това заяви председателят на Комисията за защита на потребителите (КЗП) Димитър Маргаритов по BIT, като се позова на резултати от контролната дейност на институцията и на данни от проучване на Европейската комисия с фокус върху потребителски индекси, съобщиха от пресцентъра на КЗП.   \r\n„Според нашата статистиката в последните две години се наблюдава трайна тенденция общият брой нарушения да намалява. Имаше наскоро и проучване на Европейската комисия, насочено към потребителски индекси, които отчитат много фактори. Те показват един такъв процес в България – потребителите все по-рядко се натъкват на нелоялни търговски практики – 26-27% съобщават, че са попадали на такива. Другото интересно е, ако в миналото едва около 40% от тези, които са били засегнати по някакъв начин от нарушения, са се оплакали, то сега този процент е нараснал на около петдесет. Т. е. потребителите стават по-активни и това респектира търговците. Оттук наблюдаваме и тенденцията да намалява и броят на нелоялните практики”, коментира Маргаритов. \r\nТой определи метафорично контролната дейност на Комисията като „непрекъснато състезание с търговците, които измислят различен тип хитрини, за да удрят по джоба потребителите”. Важно е потребителите да реагират при всеки опит за нарушаване на правата им. Да влязат в диалог с търговеца и да настояват да получат това, за което са платили или някаква компенсация. Ако търговецът не е склонен да реши въпроса, да подадат сигнал в комисията, която извършва проверка, санкционира нарушителя и налага съответната мярка. \r\n„Ние си даваме сметка, че е важно да се работи с икономическите оператори, защото понякога нарушенията не са функция на умишлено поведение, а доста пъти са свързани с непознаване на законодателството, особено в онлайн търговията, където то доста динамично се развива. Ето защо една от основните ни насоки, в които ще работим в следващите години, е да „ограмотим” търговците и да ги запознаем с най-важните законови изисквания”, обясни Маргаритов. \r\nТой добави, че когато случаи на нарушения получават широк обществен отзвук и медиите също са съпричастни, това е допълнително наказание за нелоялния търговец под формата на своеобразно обществено порицание. \r\nВ края на разговора председателят подчерта значението на комплексното усърдие за постигането на висока степен на потребителска защита. „Това могат да направят само нашите съвместни усилия – и на институциите, и на бранша, в стремежа ни да си даваме сметка, че хората заслужават да получат нещо добро и ние сме в състояние да им го предоставим”, каза Маргаритов.", "date": "2017.08.02", "title": "Димитър Маргаритов, КЗП: Потребителите у нас по-рядко стават жертва на нарушения и са по-активни"}
{"url": "http://www.focus-news.net/news/2017/08/02/2421905/blagoevgrad-narodniyat-predstavitel-ot-gerb-daniela-saveklieva-pochete-pametta-na-zaginalite-v-ilindensko-preobrazhenskoto-vastanie.html", "text": "С тържествена церемония в Благоевград бе почетена 114-ата годишнина от Илинденско-Преображенското въстание. Това съобщиха от пресцентъра на ПП ГЕРБ. Народният представител от ГЕРБ и областен координатор на партията Даниела Савеклиева положи цветя в знак на признателност пред паметника на Гоце Делчев. Пред подвига на загиналите се поклониха и представители на общинската администрация, държавни и образователни институции, граждани.\r\n„Събитията от Илинденско-Преображенската епопея имат огромно значение и са от изключителна важност за хората от нашия край, защото преди 114 години нашите сънародници показаха с делата си стремежа за свобода, стремежа за обединение. Илинденци и преображенци, взеха съдбата в собствените си ръце и с жертвоготовност и вяра поднесоха живота си пред олтара на родината и свободата. \r\nВажно е да помним героите, да се прекланяме пред всички знайни и незнайни мъже и жени, дали живота си за свободата на Отечеството. В моменти на безпътица да черпим сили от тяхната несломима вяра, да имаме тяхната сила и дух! Да помним, че само когато сме обединени, сме силни! Да помним и да продължим да доказваме пред целия свят, че българинът е достоен – достоен за уважение, достоен за свободата си”, коментира народният представител Даниела Савеклиева.", "date": "2017.08.02", "title": "Благоевград: Народният представител от ГЕРБ Даниела Савеклиева почете паметта на загиналите в Илинденско-Преображенското въстание"}
{"url": "http://www.focus-news.net/news/2017/08/02/2421912/stara-zagora-po-sporazumenie-na-rayonna-prokuratura-e-osaden-58-godishen-mazh-za-huliganski-deystviya-v-sadebnata-palata.html", "text": "По споразумение на Районна прокуратура - Стара Загора е осъден Георги С., на 58 г., за извършени хулигански действия. Това съобщиха от пресцентъра на Апелативна прокуратура - Пловдив. Днес Районен съд - Стара Загора му наложи наказание от шест месеца „лишаване от свобода“ условно с изпитателен срок от три години.\r\nНа 21 април 2017 г. Георги С. се намирал в сградата на Съдебната палата в гр. Стара Загора, като имал искания за лична среща от негова страна с магистрати от Окръжна прокуратура и Окръжен съд – Стара Загора. Повод за тези настоявания на Георги С. бил извършен на 14 април 2017 г. спрямо него обиск и изземване по досъдебно производство по описа на Второ РУ на МВР – Стара Загора, водено за престъпление по чл.213а, ал.3,т.6 вр.ал.1 от Наказателния кодекс. Недоволен от отказа на магистратите да изпълнят исканията му – незабавно да му бъдат върнати иззетите вещи и да му бъде заплатена парична сума като неустойка, Георги С. нарушил обществения ред, както и нормалното функциониране на Регистратурата на Окръжен съд – Стара Загора, като викал, отправял закани, заплахи за уволнение, обидни и нецензурни реплики – „Комунистически боклук, парцал, смотла!“, „От понеделник да те няма! Пиши си молбичката, боклук комунистически! Смотла! Мръхла! Парцал! Уволнена си!“. Непристойното поведение и нееднократната намеса на служители на съдебната охрана наложили Георги С. да бъде принудително изведен от сградата, след което спрямо него е било образувано досъдебно производство.  \r\nСъдебният акт на Районен съд - Стара Загора е влязъл в сила след споразумение и е окончателен.", "date": "2017.08.02", "title": "Стара Загора: По споразумение на Районна прокуратура е осъден 58-годишен мъж за хулигански действия в Съдебната палата"}
{"url": "http://www.focus-news.net/news/2017/08/02/2421908/tass-moldova-obyavi-dmitriy-rogozin-za-persona-non-grata.html", "text": "Правителството на Молдова обяви вицепремиера на Русия Дмитрий Рогозин за Персона нон грата, предаде  ТАСС.\r\nТова решение е взето днес, на 2 август, по време на заседание на министерски съвет по предложение на министъра на външните работи и европейската интеграция на Молдова Андрей Галбур.  Виктор Турмаков", "date": "2017.08.02", "title": "ТАСС: Молдова обяви Дмитрий Рогозин за Персона нон грата"}
{"url": "http://www.focus-news.net/news/2017/08/02/2421907/ministar-lilyana-pavlova-sas-sadeystvieto-na-bnb-pravim-spetsialna-emisiya-na-dva-vida-moneti-koito-da-izpolzvame-kato-podarak-po-vreme-na-evropeyskoto-predsedatelstvo.html", "text": "Със съдействието на БНБ правим специална емисия на два вида монети, които да използваме като подарък по време на европейското председателство. Това съобщи министърът на Българското председателство на Съвета на Европейския съюз 2018 Лиляна Павлова на пресконференция в МС, предаде репортер на Агенция „Фокус“. „Всяко председателство има и ангажимента да остави нещо за спомен на своите гости. Решихме нашият подарък да има дългосрочна стойност и да бъде запомнен в годините с нещо стойностно. Със съдействието на БНБ и на „Български пощи“ правим специална емисия на два вида монети, които да използваме като подарък. Това е лимитиран брой за председателството монети с издание 2018 г. с логото на председателството – сребърна монета с позлата. Тя ще бъде предоставена на най-високопоставените гости на подарък. Както и специално лимитирано издание на монета от 2 лв., която също да бъде предоставена по специален начин на нашите гости“, коментира тя. Павлова уточни, че ще валидират и специално издание на пощенска марка, която също ще бъде част от пакета, който подаряват на гостите. „Те имат своята нумизматична стойност. Подаряваме и тефтери, папки, химикали и специално брандирани за мъжете вратовръзки, а за дамите шалове“, добави Павлова. \r\nТя добави още, че ремонтът на НДК ще бъде завършен преди началото на българското председателство.\r\nЗа избрания слоган „Съединението прави силата“ министърът допълни, че проучването за посланията на председателството не са направени по тяхна заявка. „Това проучване получихме от „Екзакта рисърч“, правено от тях. Не е заплащано и не е изисквано от нас“, подчерта Лиляна Павлова. \r\nСред останалите предложения за слоган за европредседателството са били: „Силни (по-силни) заедно“, „Заедно можем повече“, „Сигурност и просперитет“, „Европа във вярна посока“, „Европа на новото поколение“. \r\nЛюба АЛЕКСИЕВА", "date": "2017.08.02", "title": "Министър Лиляна Павлова: Със съдействието на БНБ правим специална емисия на два вида монети, които да използваме като подарък по време на европейското председателство"}
{"url": "http://www.focus-news.net/news/2017/08/02/2421911/ria-novosti-irakskite-vaorazheni-sili-zapochnaha-operatsiya-po-iztlaskvaneto-na-islyamska-darzhava-ot-grad-tal-afar.html", "text": "Иракските сили за сигурност започнаха операция срещу терористите от „Ислямска държава“ в град Тал Афар, разположен западно от Мосул, предаде РИА Новости, позовавайки се на местни медии.\r\nПо-рано министър-председателят на Ирак Хайдер ал Абади заяви, че градът ще стане следваща цел на армията след Мосул и ще бъде освободен „със същата решителност“. „Операцията започна вчера. Около 18 селища в района на Тал Афар“ са освободени“, заяви началник-щабът на кюрдските въоръжени сили „Пешмерга“ Джабар Явар. \r\nОфицерът от иракската армия Фахд Абдула Таай съобщи, че около 100 танка и бронирани машини, заедно с войници стоят готови на 40 км. от града. Планира се , че в щурма ще участват около 40 хил. войници, служители на федералната полиция и на антитерористичните управления. Според иракските военни в града се намират около 1000 терористи от „Ислямска държава“, част от които преди са действали в Мосул. \r\nСпоред Джабар Явар градът ще бъде освободен „до две седмици“ поради падналия боен дух на терористите.  Тал Афар, разположен на около 50 км. западно от Мосул, остава последния сериозен градски център, контролиран от терористите.  Виктор Турмаков", "date": "2017.08.02", "title": "РИА Новости: Иракските въоръжени сили започнаха операция по изтласкването на „Ислямска държава“ от град Тал Афар"}
{"url": "http://www.focus-news.net/news/2017/08/02/2421909/yuliya-tsinzova-stolichna-biblioteka-rabotim-po-golyama-mezhdunarodna-konferentsiya-detsata-v-digitalnata-era.html", "text": "В момента работим по голяма международна конференция заедно с представителството на ЮНЕСКО и УниБИТ – „Децата в дигиталната ера“. Това каза в интервю за Агенция „Фокус“ директорът на Столичната библиотека Юлия Цинзова.\r\n„Столична библиотека е съорганизатор и при нас се провеждат всички събития, представяме нашите платформи и организираме уъркшоп „Дигиталните библиотеки и образованието“. Това е изключително важна и много съществена тема със сериозно международно участие“, каза още тя.\r\nЦинзова съобщи, че в Столична библиотека ще бъде и представянето на преиздадената книга на Йордан Радичков „Шарена черга“, което ще се състои през септември. „Това е истинска чест за нас“, коментира тя.\r\n„Готвим се и за годишнината на библиотеката. Започваме програма за „90 години библиотека на София“, тъй като следващата година е юбилейна за нас. Подготвяме много инициативи, като сме сигурни, че голяма част от тях да бъдат интересни за софиянци“, каза Цинзова.\r\nЦветилена СИМЕОНОВА", "date": "2017.08.02", "title": "Юлия Цинзова, Столична библиотека: Работим по голяма международна конференция – „Децата в дигиталната ера“"}
{"url": "http://www.focus-news.net/news/2017/08/02/2421910/pp-gerb-haskovo-dari-800-leva-za-remonta-na-tsarkvata-v-klokotnitsa.html", "text": "ПП ГЕРБ-Хасково дари 800 лева за ремонта на църквата в село Клокотница. Това съобщиха от пресцентъра на ПП ГЕРБ. За необходимостта от ремонт са алармирали жители на селото на среща с общински съветници от ПП ГЕРБ.\r\nЦърквата „Св. Атанас“ е построена през 1860 година, това е един от най-старите храмове в региона. „Храмът е изключително красив и е с неоспоримо значение за селото и общината, затова ще направим всичко възможно той да бъде обновен“, декларираха съветниците от ГЕРБ.", "date": "2017.08.02", "title": "ПП ГЕРБ-Хасково дари 800 лева за ремонта на църквата в Клокотница"}
{"url": "http://www.focus-news.net/news/2017/08/02/2421913/uvelichavat-se-zasegnatite-ot-sahnene-iglolistni-kulturi-v-oblastite-yambol-i-sliven.html", "text": "Увеличават се засегнатите от съхнене иглолистни култури на територията на Сливенска и Ямболска област, съобщиха за Радио „Фокус“ – Сливен от Регионалната дирекция по горите (РДГ) – Сливен. Проблемите, свързани с тревожната тенденция, ще бъдат обсъдени по време на среща  на  експерти лесовъди от РДГ – Сливен, Изпълнителна агенция по горите и Лесозащитна станция –  Варна, горски специалисти от Югоизточно държавно предприятие – Сливен, държавни горски стопанства в района, специалисти от общински горски структури, частно практикуващи лесовъди. Експертите ще обсъдят динамиката на съхнене на иглолистните горски култури на територията на Сливенска и Ямболска област. Те ще  посесетят и обекти с активен процес на съхнене в горски територии в Община Твърдица. Срещата ще се състои на 4 август.", "date": "2017.08.02", "title": "Увеличават се засегнатите от съхнене иглолистни култури в областите Ямбол и Сливен"}
{"url": "http://www.focus-news.net/news/2017/08/02/2421914/reuters-italianskiyat-parlament-dade-zelena-svetlina-za-voennomorska-misiya-kray-bregovete-na-libiya.html", "text": "Италианският парламент разреши началото на военноморска мисия за помощ на либийската брегова охрана за спирането на мигрантските потоци, започващи от нейна територия, които са станали източник за разгорещени политически дебати преди парламентарните избори в Италия в началото на следващата година, предаде  Reuters.\r\nИталианското правителство планира да изпрати два кораба в либийски води, като министърът на отбраната Роберта Пиноти посочи, че те ще предоставят техническа подкрепа и няма да се месят в суверенитета на северноафриканската държава. „Ако не друго, то нашата цел е да засилим либийския суверенитет“, посочи министърът. \r\n Долната камара на италианския парламент гласува с 328 срещу 113 гласа в полза на мисията. Очаква се утре и горната камара да подкрепи решението.  Виктор Турмаков", "date": "2017.08.02", "title": "Reuters: Италианският парламент даде зелена светлина за военноморска мисия край бреговете на Либия"}
{"url": "http://www.focus-news.net/news/2017/08/02/2421918/silistra-oblastniyat-koordinator-na-gerb-napravi-darenie-na-zhitelite-na-selo-staro-selo.html", "text": "Тодор Тодоров, областен координатор на ГЕРБ - Силистра, зарадва вчера жителите на село Старо село, община Тутракан с парично дарение от името на партията в размер на 2 000 лева. Това съобщиха от пресцентъра на ПП ГЕРБ. Дарението ще подпомогне местното читалище „Възраждане - 1940\", където над 50 жители на селото пеят и танцуват в местната фолклорна група. Дарените средства ще послужат на състава да вземе участие в международния фолклорен фестивал „Паралия“ в Гърция. \r\n „Това е един подарък за читалището и за хората в селото, защото разбрах, че имате нужда от него“, каза Тодор Тодоров.\r\nПредседателят на народното читалище Капка Стоянова и ръководителите  на групата - Нели Ангелова и Иванка Негрянова  изказаха своята сърдечна благодарност на областния координатор на ГЕРБ.", "date": "2017.08.02", "title": "Силистра: Областният координатор на ГЕРБ направи дарение на жителите на село Старо село"}
{"url": "http://www.focus-news.net/news/2017/08/02/2421919/korrespondent-ukrayna-balgariya-i-makedoniya-sklyuchiha-dogovor-sled-dalgo-protivopostavyane.html", "text": "България и Македония подписаха Договор за добросъседство, който трябва да помогне на страните да преодолеят разногласията помежду си, пише украинският вестник  Корреспондент.\r\nОтбелязва се, че този договор ще увеличи шансовете на Македония да влезе в ЕС и в НАТО.\r\nВъпреки тесните религиозни, исторически и езикови връзки, между България и Македония дълги години имаше напрежение. България и до момента не признава съществуването на македонския език, определяйки го за диалект на българския. \r\n„Договорът за приятелство е общ принос в политическата стабилизация между двете страни и в региона“, отбеляза македонският министър-председател Зоран Заев в Скопие след подписването на документа с българския си колега Бойко Борисов.  \r\nВ документа България, която вече е член на ЕС и на НАТО, се задължава да поддържа усилията на Македония да се присъедини и към двете обединения.  И двете страни обявиха, че ще подобрят икономическите си връзки, ще се откажат от териториални претенции и ще подобрят ситуацията с правата на човека и малцинствата.\r\nПо-рано бе съобщено, че Македония е готова да се преименува в името на влизането в НАТО. Съседна Гърция настоява за промяна на наименованието, за да няма объркване с гръцката област с името Македония. Виктор Турмаков", "date": "2017.08.02", "title": "„Корреспондент“ (Украйна): България и Македония сключиха договор след дълго противопоставяне"}
{"url": "http://www.focus-news.net/news/2017/08/02/2421916/balgariya-i-makedoniya-podpisaha-dogovor-za-dobrosasedstvo-i-priyatelstvo-i-zaedno-otbelyazaha-ilinden-dali-zaev-predade-makedoniya-na-balgaritei-obzor-na-srabskite-medii.html", "text": "Двудневното посещение на българския премиер Бойко Борисов и на водената от него правителствена делегация, подписването на договора за за добросъседство и приятелство между България и общото отбелязване на Илинден е водеща тема в сръбските медии.Държавната RTS (Радио-телевизия Сърбия) предава, че премиерите на двете страни Бойко Борисов и Зоран Заев заедно са положили венци пред гроба на Гоце Делчев в църквата \"Св. Спас\" в Скопие. Телевизията цитира македонския министър-председател, който заявява, че \"заедно с България изпращаме посланието, че регионът заслужава да живее в обединена Европа\".\"Večernje novosti\" пише \"Борисов и Заев заедно положиха венци на гроба на Гоце Делчев\". Според изданието за новия македонски премиер ключовата дума е \"заедно\", защото \"само заедно можем да изградим Македония\". В друга статия, посветена на посещението на българската делегация, същото издание съобщава, че \"Скопие е още по-близо до ЕС и НАТО\".\"Blic\" предава, че за първи път български и македонски премиер заедно са почели паметта на революционера Гоце Делчев.\"Al Jazeera\" извежда в заглавие на репортажа си констатацията, че \"Борисов и Заев заедно прославят Илинден в Скопие.\"\"Kurir\" съобщава, че четвърт век, след като България призна първа независимостта на Македония, най-сетне е подписан договор за добросъседство и приятелство между двете страни.\r\nБелградският \"Правда\" пише \"един подпис, който променя всичко\" и твърди, че \"Заев предаде Македония на българите\". Изданието съобщава за \"невижданите държавни почести, които са били оказани на българския премиер и драконовските мерки за сигурност\" и се акцентира на позицията на партията на бившия премиер Никола Груевски, ВМРО-ДПМНЕ, която е заявила, че няма да подкрепи договора, с който \"се предават на България македонските национални интереси, македонския език, македонската култура и македонското малцинство в България\".\"Studio B\" предава, че премиерите Борисов и Заев са подписали споразумение за добросъседство, което открива нова глава в отношенията между двете страни.Радио \"В-92\" съобщава в репортажа си от Скопие: \"Заев и Борисов подписаха: Това е препоръка за ЕС и НАТО\".\r\nТемата за договора между България и Македония е водеща и за телевизиите RTS (Радио-телевизия Сърбия), RTV (Радио-телевизия Войводина), BK TV (Телевизия Братя Карич) и др.\r\nЕлектронното издание \"Alo\" предава, че \"македонският премиер е заплашил сръбската православна църква и Сърбия навръх празника Илинден, заради забраната, наложена от сръбската патриаршия, македонски представители да отбележат Илинден в манастира \"Св. Прохор Пчински\".\" \r\nВ същото време сръбското издание на руския \"Спутник\" и \"Večernje novosti\" съобщават, че по данни на сръбските служби за сигурност, възможно е провокиране на конфликт между Македония и Сърбия, в който да се намесят и етническите албанци. Според изданията в този сценарий участва и част от новото държавно ръководство на Македония.", "date": "2017.08.02", "title": "България и Македония подписаха договор за добросъседство и приятелство и заедно отбелязаха Илинден. Дали Заев предаде Македония на българите? ( Обзор на сръбските медии)"}
{"url": "http://www.focus-news.net/news/2017/08/02/2421920/burgas-okrazhnata-prokuratura-razporedi-proverka-po-povod-reportazhi-za-razprostranenie-na-narkotichni-veshtestva-v-zatvora-v-grada.html", "text": "Окръжна прокуратура-Бургас разпореди проверка по повод излъчени журналистически репортажи, съдържащи данни за разпространение на наркотични вещества в затвора в Бургас. Това съобщиха от Апелативна прокуратура-Бургас. След самосезиране, на 1 август 2017 г. Окръжна прокуратура –Бургас е постановила извършване на проверка с оглед цитираните в журналистическия материал данни, които сочат на лица, които са разпространявали наркотични вещества на територията на Бургаския затвор, като и на покровителстването им от страна на част от ръководството на Затвора. Проверката е възложена за изпълнение от служители на сектора, извън структурата на Затвора-Бургас, а именно Главна дирекция „Изпълнение на наказанията“ при Министерство на правосъдието. Срокът за извършването на проверката е 30 дни. След анализ на събрания през този период материал Окръжна прокуратура – Бургас ще се произнесе по същество дали са налице данни за извършени престъпления от общ характер. \r\nС оглед пълнота и обективност на извършваната проверка, Окръжна прокуратура – Бургас няма да коментира повече факти и версии до приключване на същата. \r\nНа второ място - във връзка с множество постъпили от журналисти въпроси по повод телевизионен репортаж, който съдържа данни за  некоректни действия, извършени от страна на наблюдаващия прокурор  по време на разследването на смъртта на Горан Горанов, която е настъпила в Бургаския затвор, Окръжна прокуратура –Бургас съобщава следното:\r\nДосъдебното производство по случая е започнало на 25.03.2017г. с провеждане на първото действие по разследване, а именно - след съставяне на протокол за оглед на местопроизшествие. Същото се провежда срещу неизвестен извършител за престъпление по чл.115 от НК – за това, че на горепосочената дата , в килия 228, намираща се в Бургаския затвор, по неустановен начин умишлено умъртвил лишения от свобода Горан Горанов от Бургас.\r\nРазследването се извършва с цел изясняване на причините за смъртта на Горанов. Към днешна дата няма привлечено обвиняемо лице. Срокът на разследване  е до 27 септември 2017 г. \r\nНа този етап от разследването са извършени множество следствени действия и са събрани значителен обем от доказателствени материали (7 тома). Извършени са огледи на тялото на починалия и спалното помещение, в което същият е бил настанен. Назначени  са три химични експертизи на биологични материали, които вече са изготвени. Извършени са разпити на множество свидетели (повече от 20). Голяма част от тях са лишени от свобода лица или задържани такива в Затвор-Бургас. Те са изложили известни им факти и обстоятелства, свързани с поведението на починалия по време на изтърпяване на наказанието му и неговата смърт, както и  действията на затворническата администрация. По делото са изискани и приобщени множество писмени и други доказателства.\r\nИзвършена е съдебно-медицинска експертиза, чието заключение е налично по делото. Назначена е и допълнителна съдебно-медицинска експертиза, като заключението по същата  не е изготвено. След извършването и на други допълнителни действия по разследването, ще бъде извършен анализ на доказателствата и преценка за необходимите действия  за правилното и законосъобразно приключване на разследването.\r\nС оглед обективното и безпристрастно разследване по делото, Окръжна прокуратура – Бургас съобщава, че няма да коментира повече факти и версии до приключване на разследването и решаването на същото по същество.", "date": "2017.08.02", "title": "Бургас: Окръжната прокуратура разпореди проверка по повод репортажи за разпространение на наркотични вещества в затвора в града"}
{"url": "http://www.focus-news.net/news/2017/08/02/2421917/todor-todorov-kmet-na-s-izvorishte-nyakolko-vili-sa-se-zapalili-vsledstvie-na-pozhara-v-rayona-na-seloto.html", "text": "Няколко вили са се запалили, вследствие на пожара в района на селото. Това съобщи за Агенция „Фокус“ кметът на село Изворище Тодор Тодоров. „Пожарът продължава. На място са изпратени всички на пожарната, за оказване на съдействие“, посочи той. По думите му в рамките на половин час пламъците ще бъдат потушени.\r\nСтефан ПЕТРОВ", "date": "2017.08.02", "title": "Тодор Тодоров, кмет на с. Изворище: Няколко вили са се запалили, вследствие на пожара в района на селото"}
{"url": "http://www.focus-news.net/news/2017/08/02/2421915/prezidentat-rumen-radev-dade-visoka-otsenka-na-podpisaniya-dogovor-za-priyatelstvo-dobrosasedstvo-i-satrudnichestvo-mezhdu-balgariya-i-makedoniya.html", "text": "Президентът на Република България Румен Радев даде висока оценка на подписания вчера Договор за приятелство, добросъседство и сътрудничество между Република България и Република Македония и подчерта, че от днес е отворена нова европейска страница в двустранните отношения. Това съобщиха от прессекретариата на държавния глава. Президентът Радев напомни, че подписването на Договора е станало възможно благодарение на дългогодишните усилия на дипломати и държавници. \r\nБългарският държавен глава призова за скорошна ратификация на Договора от парламентите на двете страни, изпълнение на условията, заложени в Договора, и осъществяване на договорените проекти в името на благоденствието на гражданите на двете държави. Той подчерта необходимостта от системни усилия за реализацията на Договора.\r\nРумен Радев честити празника Илинден на всички граждани на Република България и Република Македония.", "date": "2017.08.02", "title": "Президентът Румен Радев даде висока оценка на подписания Договор за приятелство, добросъседство и сътрудничество между България и Македония"}
{"url": "http://www.focus-news.net/news/2017/08/02/2421921/veliko-tarnovo-narushiteli-prodalzhavat-da-parkirat-nepravomerno-po-samovodskata-charshiya.html", "text": "Нарушители продължават да паркират неправомерно в началото на Самоводската чаршия, като местят китните декоративни саксии от определените им места. По този начин те влошават естетическия вид на алеята. Това съобщиха от пресцентъра на Община Велико Търново. Своеобразните цветни лехи са общо 55, а поставянето им цялата дължина на туристическата улица бе инициирано от Община Велико Търново и Общинската туристическа агенция „Царевгад Търнов“. \r\nПодредбата бе така определена, че Самоводската чаршия да бъде още по-приветлива и „зелена“. При поставянето на саксиите бе осигурено необходимото пространство за кратък престой на товарните бусове, обслужващи близко разположените търговски обекти.\r\nДействията на нарушителите налагат пренареждане на цветните лехи по няколко пъти на ден. \r\nПаркирането в началото на Самоводската чаршия представлява нарушение на Закона за движение по пътищата, заради което са сезирани органите на МВР. В началото на седмицата принудително преместени бяха няколко неправилно паркирани автомобила. Контролът за спазване на правилата ще бъде засилен.", "date": "2017.08.02", "title": "Велико Търново: Нарушители продължават да паркират неправомерно по Самоводската чаршия"}
{"url": "http://www.focus-news.net/news/2017/08/02/2421924/sofiya-gorski-inspektori-hvanaha-narushiteli-v-brakonierski-lov-v-zemlishteto-na-selo-bogdanliya.html", "text": "Горски инспектори от Регионална дирекция по горите – София са заловили двама нарушители на Закона за лова и опазване на дивеча по време на проверка в землището на село Богданлия, Община Елин Пелин, местност Асичалия. Това съобщиха от пресцентъра на Изпълнителната агенция по горите. По време на инспекцията на района, извършена в късните часове на вчерашния ден, проверяващите установили две физически лица, движещи се извън населеното място с извадени от калъф и сглобени ловни оръжия с неподвижно монтирани към тях електрически фенери. \r\nПри извършената документна проверка лицата не са представили документи за самоличност, разрешително за носене на оръжие, ловен билет, членска карта и писмено разрешително за лов. \r\nЛовните оръжия и боеприпаси са иззети, а на нарушителите са съставени 2 акта за установените нарушения по Закона за лова и опазване на дивеча.\r\nЛицата са предадени на Районно управление „Полиция” – Елин Пелин.", "date": "2017.08.02", "title": "София: Горски инспектори хванаха нарушители в бракониерски лов в землището на село Богданлия"}
{"url": "http://www.focus-news.net/news/2017/08/02/2421922/ahlulbayt-siriyskata-armiya-e-prevzela-ot-islyamska-darzhava-strategicheski-vazvisheniya-i-pat-v-provintsiyata-hama.html", "text": "Сирийската правителствена армия е провела изненадващо нападение в североизточната част на провинция Хама, превземайки редица възвишения от силите на „Ислямска държава“ край град Итрия, предаде  AhlulBayt.\r\nСкоро след началото на настъплението сирийската армия  частите на „Ислямска държава“ са отстъпили, като по този начин под правителствен контрол попада пътя Итрия-Ракка. Тя обаче все още остава уязвима в случай на натиск от ислямистите, чиито позиции са южно от пътя.  Виктор Турмаков", "date": "2017.08.02", "title": "AhlulBayt: Сирийската армия е превзела от „Ислямска държава“ стратегически възвишения и път в провинцията Хама"}
{"url": "http://www.focus-news.net/news/2017/08/02/2421927/kyustendil-gerb-se-vklyuchi-v-chestvaniyata-po-povod-praznika-na-grada-i-114-godishninata-ot-ilindensko-preobrazhenskoto-vastanie.html", "text": "Съветници и общинско ръководство от ПП ГЕРБ - Кюстендил се включиха в днешните чествания по повод 114 години от избухване на Илинденско-Преображенското въстание. На 2 август също така град Кюстендил отбелязва и своя официален празник. Това съобщиха от пресцентъра на партията.\r\n     Тържественото честване започна точно в 11.00 часа с кратко слово и полагане на венци и цветя пред паметника на Тодор Александров. Присъстващите на церемонията сведоха глави и запазиха минута мълчание в знак на почит към героите от Илинденско-Преображенската епопея. \r\n      Венец от името на ПП ГЕРБ поднесоха съветниците Реонита Йорданова, Спиридон Лещански и Иво Саев, както и лидерът на МГЕРБ - Кюстендил Мая Станойкова.", "date": "2017.08.02", "title": "Кюстендил: ГЕРБ се включи в честванията по повод празника на града и 114-годишнината от Илинденско-Преображенското въстание"}
{"url": "http://www.focus-news.net/news/2017/08/02/2421926/varna-na-plazhovete-v-grada-i-prilezhashtite-kurortni-kompleksi-kapaneto-v-moreto-e-zabraneno-s-cherven-flag-zaradi-valnenie.html", "text": "На плажовете във Варна и прилежащите курортни комплекси къпането в морето през днешния ден е забранено с червен флаг заради вълнение. Това каза за Радио „Фокус” – Варна д-р Иван Иванов, управител на здравния център ДКЦ 1 „Св. Клементина”-Варна, който за поредна година обезпечава с медицински екипи плажовете в града и курортите в района. „Още от сутринта морето е доста бурно, има течение, вълни, флагът е червен навсякъде. Въпреки това има хора, които се опитват да влизат в морето, но спасителите ги гонят и не ги пускат“, допълни д-р Иван Иванов. По думите му към този час на охраняемите плажове в града и курортите няма регистрирани тежки водни инциденти.\r\nСпоред договорите с концесионерите медицинското обслужване се осигурява за периода до 30 септември, като работното време на екипите е от 8.00 до 18.00 часа. Д-р Иван Иванов увери, че медицинските екипи са запознати с последните новости в реанимацията и ще работят без почивен ден до края на месец септември. По думите му е важно да се знае, че оказваната медицинска помощ е напълно безплатна за пострадалите на плажа, а екипите работят в много добра колаборация със спасителите от БЧК, както и с Центъра за спешна медицинска помощ.\r\nОт Областния съвет на БЧК – Варна също предупредиха летовниците да бъдат внимателни при къпане в морето днес и през целия август, да посещават най-вече охраняеми плажове, да спазват флаговата сигнализация и указанията на спасителите.\r\nМарияна ВАЛЕНТИНОВА", "date": "2017.08.02", "title": "Варна: На плажовете в града и прилежащите курортни комплекси къпането в морето е забранено с червен флаг заради вълнение"}
{"url": "http://www.focus-news.net/news/2017/08/02/2421925/chitatel-na-agentsiya-fokus-signalizira-za-sluchay-pri-koyto-makedonski-politsay-e-tormozil-balgarka-na-letishteto-v-skopie-4-dni.html", "text": "Читател на Агенция „Фокус“ сигнализира за случай, при който македонски полицай е тормозил българка на летището в Скопие в продължение на 4 дни. Читателят е приятел на пострадалата българка, с която са пътували до Малта на почивка. Агенция „Фокус“ публикува текста на сигнала без редакторска намеса:  \r\nПред “Фокус“ читателят ни обясни, че до последно момичето се е притеснявало дали полицаят няма да й направи проблем и да не може да излети обратно. По думите му за 4 дни българският консул в Скопие й се е обадил само първият ден. „И после нито се обади да види добре ли е, нито нищо. Не дойде до летището с оправданието, че тя не е на македонска територия реално. А родителите на момичето като му звъннали притеснени, накрая им затворил с думите: „Айде достатъчно внимание ви отделих, имам си по-важни неща“, обясни още читателят на медията ни. .", "date": "2017.08.02", "title": "Читател на Агенция „Фокус“ сигнализира за случай, при който македонски полицай е тормозил българка на летището в Скопие 4 дни"}
{"url": "http://www.focus-news.net/news/2017/08/02/2421923/burgas-pozharat-na-patya-banevo-izvorishte-e-ovladyan.html", "text": "Пожарът на пътя Банево – Изворище е овладян. Това съобщи за Агенция „Фокус“ областният управител на Бургас Вълчо Чолаков. Изгорели са 5-6 постройки, като няма данни за друго увредено имущество. Няма и пострадали или хора със застрашен живот. \r\n„Силите са максимално мобилизирани за този пожар. По информация на пожарникарите все още продължава гасенето на огъня на определени места, но те към настоящия момент не представляват опасност той да се разпространи“, каза Чолаков.\r\nВ момента на мястото на инцидента се намира и шефът на Пожарна – Бургас.\r\nЦветилена СИМЕОНОВА", "date": "2017.08.02", "title": "Бургас: Пожарът на пътя Банево – Изворище е овладян"}
{"url": "http://www.focus-news.net/news/2017/08/02/2421930/anastasiya-kirilova-nimh-lyatoto-priklyuchva-na-22-septemvri-v-2302-chasa.html", "text": "Лятото приключва на 22 септември в 23.02 часа. Това каза дежурният синоптик  Анастасия Кирилова от Националния институт по метеорология и хидрология (НИМХ) към Българската академия на науките (БАН) в интервю за Агенция „Фокус“ във връзка с времето до края на лятото. \r\nТя уточни, че тогава настъпва астрономическата есен, но все още не може да се каже докога времето ще бъде топло. „Засега се очаква и през втората половина от месеца да преобладава слънчево и спокойно време с температури около и над нормата. Ще има развитие на купеста облачност в следобедните часове и малка вероятност за валежи“, коментира Кирилова. По думите й през целия август времето ще бъде подходящо за море и планина. „За планината хората трябва да се съобразяват с краткосрочните прогнози за времето. Като цяло през целия месец не би трябвало да имат някакви съществени затруднения да почиват както край морския бряг, така и в планините“, каза Кирилова. Синоптикът обясни, че ще има както дни със силно вълнение, така и такива с по-слабо.\r\nДеница КИТАНОВА", "date": "2017.08.02", "title": "Анастасия Кирилова, НИМХ: Лятото приключва на 22 септември в 23.02 часа"}
{"url": "http://www.focus-news.net/news/2017/08/02/2421929/new-europe-mayk-pens-priklyuchva-obikolkata-si-v-evropa-s-poseshtenie-v-cherna-gora.html", "text": "Бъдещето на държавите от Западните Балкани е да станат част от Запада, заяви в сряда вицепрезидентът на САЩ Майк Пенс, който е на посещение в Черна гора, пише вестник New Europe. \r\nПенс пристигна в адриатическата държава във вторник, като това е последната му спирка от европейската обиколка, целяща да потвърди ангажимента на Вашингтон  за гарантирането на сигурността в Източна Европа. \r\nДнес Пенс похвали лидерите на Черна гора за това, че са устояли на „руския натиск“. \r\nПо време на срещата си с черногорския президент Филип Вуянович, с министър-председателя Душко Маркович и с други черногорски политици, Пенс подчерта, че неговата визита в страната с 620 хил. души население показва, че САЩ „нямат малки съюзници, само силни такива“. \r\n„Вашата смелост, особено в лицето на руския натиск, вдъхновява света и аз Ви поздравявам за това“, допълни Пенс.  Мария Динкова", "date": "2017.08.02", "title": "New Europe: Майк Пенс приключва обиколката си в Европа с посещение в Черна гора"}
{"url": "http://www.focus-news.net/news/2017/08/02/2421935/montana-kontsert-pod-mototo-ne-na-nasilieto-v-shte-se-provede-v-park-slanchevata-gradina-v-grada.html", "text": "Организират концерт под мотото „Не на насилието“ в парк \"Слънчевата градина\" в Монтана, където преди месец бяха пребити двама скейтбордисти от трима мъже, съобщиха за Радио „Фокус“ организаторите на инициативата. В концерта ще участват младежки групи от града. Единият от пострадалите младежи при сбиване до рампа за скейтборд на 5 юли в парка ще участва като музикант в концерта. Организаторите са получили помощ за провеждане на инициативата от Общината. Концертът ще се проведе тази вечер, от 19.00 часа, като се очаква да присъстват хора от различни възрастови групи, които да бъдат да се почувстват обединени от призива „Не на насилието“.\r\nАнна ЛОЗАНОВА", "date": "2017.08.02", "title": "Монтана: Концерт под мотото „Не на насилието“ в ще се проведе в парк \"Слънчевата градина\" в града"}
{"url": "http://www.focus-news.net/news/2017/08/02/2421931/hurriyet-turtsiya-naznachi-novi-glavnokomandvashti-na-suhopatnite-voennovazdushnite-i-voennomorskite-sili.html", "text": "В сряда Турция назначи нови главнокомандващи на сухопътните, военновъздушните и военноморските сили, малко повече от година след неуспешния опит за преврат, пише вестник Hurriyet. \r\nТова беше решено по време на ежегодната среща на Висшия военен съвет на Турция.  Освен това стана ясно, че Хулуси Акар ще продължи да ръководи Генералния щаб до 2019г. \r\nРешенията, взети от Съвета, ще бъдат обявени публично след одобрението на президента Реджеп Тайип Ердоган.  Мария Динкова", "date": "2017.08.02", "title": "Hurriyet: Турция назначи нови главнокомандващи на сухопътните, военновъздушните и военноморските сили"}
{"url": "http://www.focus-news.net/news/2017/08/02/2421928/ministerski-savet-odobri-kalendar-na-sabitiyata-po-vreme-na-balgarskoto-predsedatelstvo-na-saveta-na-es.html", "text": "Министерски съвет одобри календара на събитията на Българското председателство на Съвета на Европейския съюз през 2018 г., които ще се проведат в България (). Това съобщиха от пресцентъра Министерство за Българското председателство на Съвета на ЕС 2018. Проектът е изготвен според заявените събития към 31 юли 2017 г. Това каза министърът за Българското председателство на Съвета на ЕС Лиляна Павлова след днешното правителствено заседание. Председателството ще бъде открито на 4 януари 2018 г. \r\nСъбитията са разделени на 4 категории, обясни министър Павлова. Най-високата категория са срещите тип А на ниво държавни лидери, следват събитията категория В - ниво генерални директори  и началник-отдели. В Парламентарното измерение има 6 събития, които са категория С. А в категория D влизат работни групи, които ще заседават в България. \r\nОбщо 37 министерства и ведомства са предложили провеждане на над 200 събития у нас по време на Българското председателство. Най-много са събитията в София, планирани са такива и във Варна, Бургас, Пловдив, Велико Търнов. София ще бъде домакин на 12 неформални заседания на Съвета, на 11 срещи на високо ниво, сред които и срещата на държавните и правителствени ръководители. Варна ще бъде домакин на срещата на министрите с ресор туризъм от Организацията за Черноморско икономическо сътрудничество.\r\nНа експертно ниво е предвидено да се проведат над 170 срещи и заседания, а под егидата на Председателството са планирани още поне 30 събития.\r\nМинистърът за Българското председателство на Съвета на ЕС още веднъж обясни принципа на Председателството и къде се провеждат събитията от него. „Председателствата от 1999 г- насам се провеждат по едни и същ начин. Още през 1999 г. с решение на Съвета в Хелзинки е определено как се провеждат ротационните председателства. Тогава е прието, че всички заседания на ниво ЕС, ниво Съвети министри се провеждат единствено и само в Брюксел, а два пъти годишно в Люксембург“, обясни министър Павлова.\r\nВ белгийската столица ще бъдат проведени над 1500 заседания. В Страсбург и Брюксел са сесиите и на Европейския парламент.\r\nОфициалният интернет портал на Българското председателство на Съвета на ЕС ще бъде пуснат на 1 декември 2017 г., месец преди България да поеме домакинството, каквато е практиката на другите ротационните председателства. Сайтът ще бъде на четири езика: български, английски, немски и френски, посочи министър Лиляна Павлова.\r\nДва вида специална емисия монети  с издание 2018 г. ще бъдат използвани като подаръци на Председателството - сребърна монета с позлата за делегатите на срещите на високо равнище и монета от 2 лева със символите на Българското председателство, посочи министърът.\r\nСъс съдействието на Министерството на транспорта ще бъде валидирана и пощенска марка.\r\n„Готови сме за председателството. Нямаме слабо звено. Имаме подготвен екип от 1500 души, готов е календара на събитията 6 месеца преди поемането на Председателството и правим всичко необходимо за осигуряването на логистиката“, заяви министърът за Българското председателство. Предстоят обявяването на обществените поръчки, очакваме и обществените обсъждания и дебатите в парламента в допълнение на приоритетите и програмата, които предстоят, уточни Лиляна Павлова.", "date": "2017.08.02", "title": "Министерски съвет одобри календар на събитията по време на Българското председателство на Съвета на ЕС"}
{"url": "http://www.focus-news.net/news/2017/08/02/2421934/vitsepremierat-valeri-simeonov-shte-obsadi-s-grazhdani-ot-plovdiv-problemi-sas-smesenoto-naselenie-v-kv-todor-kableshkov-rayon-severen.html", "text": "Вицепремиерът Валери Симеонов приема граждани от гр. Пловдив, с които ще бъдат обсъдени проблемите с ромското население в квартал „Тодор Каблешков“.  Това съобщиха от пресофиса на вицепремиера. Сред темите на разговора са незаконното строителство, нерегламентирания шум и битовата престъпност. В сигнала си, гражданите поставят акцент върху недостатъчно стриктното прилагане на закона, което създава не само социални и битови проблеми, но и икономически – цената на имотите в квартала е паднала драстично.\r\nСрещата ще се състои в Министерски съвет от 12.30 часа и на нея ще присъстват главният секретар на МВР Младен Маринов и началникът на отдел „Обществен ред и управление при кризи“ Емил Вълков в община Пловдив.", "date": "2017.08.02", "title": "Вицепремиерът Валери Симеонов ще обсъди с граждани от Пловдив проблеми със смесеното население в кв. „Тодор Каблешков“, район „Северен\""}
{"url": "http://www.focus-news.net/news/2017/08/02/2421933/afp-izbornite-rezultati-vav-venetsuela-sa-bili-manipulirani-tvardi-kompaniyata-osigurila-mashinite-za-glasuvane.html", "text": "В сряда фирмата, която осигури машите за гласуване във Венецуела, изрази съмнение относно достоверността на резултатите от вота за ново учредително събрание, предава AFP. \r\n„Въз основа на устойчивостта на нашите системи, ние без съмнение знаем, че резултатите от последните избори за Национално учредително събрание са били манипулирани“, коментираха от „Смартматик“.   Мария Динкова", "date": "2017.08.02", "title": "AFP: Изборните резултати във Венецуела са били манипулирани, твърди компанията, осигурила машините за гласуване"}
{"url": "http://www.focus-news.net/news/2017/08/02/2421940/inzh-petar-zayakov-rdg-stara-zagora-mobilizirani-sa-zvena-i-institutsii-v-ogranichavane-sahneneto-na-gorata-prichineno-ot-koroyadi-i-fitopatogenni-gabi.html", "text": "Съвещание във връзка със здравословното състояние на горите на територията на област Стара Загора се проведе в сградата на Регионална дирекция по горите, съобщиха от пресцентъра на Изпълнителната агенция по горите. Специалисти и горски експерти от Дирекцията, Лесозащитна станция – Пловдив, Югоизточно държавно предприятие – Сливен и горските стопанства в областта обсъждаха проблемите, свързани със съхненето на иглолистните култури, причинени от болести и вредители и набелязаха мерки за решаване на проблема. \r\nМерките включват ускоряване на процеса на санитарни и принудителни сечи, както и привличане на всички заинтересовани страни в процеса на борба срещу вредителя. Необходимо е участието и на собствениците на гори, включително и частните в разрешаването на проблема. За целта предстои провеждането на уведомителни срещи с представители на местните власти, които да съдействат в уведомителния процес, включително и идентифицирането на частните собственици.   \r\nЗаразените от корояди и гъбни вредители горски територии бързо се разрастват. Основна причина за увеличаване на нападенията е добрата хранителна среда за развитие на короядите. Тя е следствие на голямото количество увредена дървесина. В област Стара Загора до момента са инвентаризирани 3 300 ха. \r\n„За да се спре ограничението на заболяването предстои отсичане на увредената дървесина и предприемане на спешни мерки, за да не се разпространи заразата. Мобилизирани са всички звена и институции в ограничаване на съхненето, причинено от корояди и фитопатогенни гъби. В момента се работи активно, но за да бъде овладян проблемът се изискват общи усилия на всички заинтересовани страни, както и разбирането на обществеността“, каза инж. Петър Заяков, директор на РДГ Стара Загора.", "date": "2017.08.02", "title": "Инж. Петър Заяков, РДГ – Стара Загора: Мобилизирани са звена и институции в ограничаване съхненето на гората, причинено от корояди и фитопатогенни гъби"}
{"url": "http://www.focus-news.net/news/2017/08/02/2421938/daily-mail-700-evro-globa-za-turistite-koito-se-hranyat-piyat-ili-razhozhdat-v-banski-kostyum-po-ulitsite-na-ostrov-hvar.html", "text": "Онези, които планират пътуване до популярния ваканционен остров Хвар в Хърватия това лято, по-добре да заложат на добро поведение - новоизбраният кмет Рикардо Новак предприе репресивни мерки срещу туристите, които включват глоби до 700 евро за \"антисоциални\" дейности като хранене и пиене на обществени места, както и разходки по улиците в бански костюми, пише британският вестник Daily Mail.\r\nВ курортите вече са издигнати предупредителни табели, които гласят: \"Спестете си парите и се наслаждавайте на Хвар\". Те се намират на входа на центъра на градчетата и изрично описват нарушенията и съответните санкции за тях. Най-високата глоба е в размер на 700 евро и ще бъде налагана на туристи, които се хранят, консумират алкохол или спят на обществени места, съобщава  Радио „Фокус“  в рубриката „Балкански туристически часовник“.\r\nДруго нежелателно поведение е разходката по централните улици в бански костюм. Туристите, които нарушат тази разпоредба, рискуват глоба в размер на 600 евро, а тези, които се разхождат голи до кръста, ще платят 550 евро. \r\nКметът обяви плановете си за въвеждане на мерките в края на месец юни, подчертавайки, че всички туристи са добре дошли в Хвар, при условие, че знаят как да се държат.", "date": "2017.08.02", "title": "Daily Mail: 700 евро глоба за туристите, които се хранят, пият или разхождат в бански костюм по улиците на остров Хвар"}
{"url": "http://www.focus-news.net/news/2017/08/02/2421936/zoran-zaev-ochakvame-makedoniya-da-stane-30-ta-darzhava-chlenka-na-nato.html", "text": "Македония засилва сътрудничеството си със страните в региона и очаква да стане 30-та държава членка на НАТО, заяви в сряда македонският министър-председател Зоран Заев по време на срещата на върха на Адриатическата харта, предава МИА. \r\n„Интеграцията на Република Македония в НАТО и европейския съюз е стратегическа цел за нашата държава“, уточни Заев. \r\nТой подчерта, че членството на Черна гора в Алианса е вдъхновяващо, тъй като показва, че всяка страна може да даде своя принос за колективните нужди и за интереса на собствените граждани. \r\n„С нашето участие на Срещата на страните от Адриатическата харта ние казваме: Да, подготвени сме да работим в интерес на гражданите на нашите държави“, допълни премиерът.  Мария Динкова", "date": "2017.08.02", "title": "Зоран Заев: Очакваме Македония да стане 30-та държава членка на НАТО"}
{"url": "http://www.focus-news.net/news/2017/08/02/2421939/d-r-parashkev-tsvetkov-kompleksen-onkologichen-tsentar-plovdiv-v-balgarskoto-zdraveopazvaneto-tsari-normativen-haos.html", "text": "В българското здравеопазване цари нормативен хаос – с отпадане на стандарти по основни специалности, както и с въвеждането на новия рамков договор. Това заяви пред журналисти д-р Парашкев Цветков, който бе избран за управител на Комплексния онкологичен център в Пловдив, предаде репортер на Радио „Фокус“-Пловдив. По думите му в момента в КОЦ-Пловдив съществува „вакуум“ от 2.3-2.4 млн. лв. на месец.  \r\nСпоред д-р Цветков причината за това е, че обществените поръчки за лекарства са направени преди подписването на новия рамков договор, в който е записано, че изплащането ще става след 60 дни след приключилия месец. Той отбеляза, че 98% от финансирането на онкодиспансера в Пловдив е от изработеното по дейностите, покривани от Здравната каса.\r\n„Ще се опитаме да предоговорим цените на лекарствата с доставчиците, чрез подписването на анекс“, добави д-р Цветков. Той заяви, че основен приоритет в програмата му за развитие на КОЦ-Пловдив е разрастването на здравното заведение.„Фокус“ припомня, че д-р Цветков спечели провелия се конкурс за длъжността, като получи най-висока оценка – 5,39, от общо тримата кандидати за поста. В конкуренцията за ръководния пост място се включиха още гинекологът Петър Петров и хирургът Светлозар Кондов, оценени съответно с 4,57 и 4,60.\r\nКристиян ГАРОВ", "date": "2017.08.02", "title": "Д-р Парашкев Цветков, Комплексен онкологичен център-Пловдив: В българското здравеопазването цари нормативен хаос"}
{"url": "http://www.focus-news.net/news/2017/08/02/2421937/sadat-odobri-sporazumeniya-postignati-mezhdu-rayonna-prokuratura-slivnitsa-i-chuzhdi-grazhdani-narushili-valutniya-zakon-na-republika-balgariya.html", "text": "Съдът одобри споразумения, постигнати между Районна прокуратура – Сливница и чужди граждани, нарушили Валутния закон на Република България, съобщиха от пресцентъра на Апелативна прокуратура – София. На 19 юли около 20.00 часа на трасе „Входящи леки автомобили и автобуси“ на Митнически пункт Калотина, родената в Турция британска гражданка Ф.Ер. не декларирала пренасяните от нея парични средства и благородни метали. С тези свои действия тя нарушила разпоредбите на Валутния закон, с което извършила престъпление по чл. 251, ал. 1 от НК. \r\n         Предметът на престъплението е в особено големи размери - 9 000 британски паунда и 90 броя златни изделия с общо тегло 1 864,35 грама, сред които имало гривни, синджири, колиета, обеци, халки, пръстени, пендари. \r\n         По искане на Районна прокуратура – Сливница спрямо обвиняемата е била взета мярка за неотклонение „задържане под стража“. \r\n         Наказателното производство срещу Ф.Ер. е приключило в съдебно заседание след одобрено от съда споразумение, сключено между защитата на обвиняемата и прокурор в РП – Сливница. Наложено й е било наказание от шест месеца „лишаване от свобода“ с изпитателен тригодишен срок. Пренасяните от чуждата гражданка парична сума и ювелирни изделия са отнети в полза на държавата.   \r\n         Още 200 570 евро са отнети в полза на държавата след споразумение между Районна прокуратура – Сливница и защитата на двама турски граждани. \r\n         На 18 юли М.Й. и М.Й. не изпълнили задължението си за деклариране на парични средства при преминаване през границата на страната, която е външна граница на Европейския съюз. На Митнически пункт Калотина, при влизане от Република Сърбия, двамата незаконно пренесли 200 570 евро. \r\n         Съдът е одобрил сключеното споразумение, с което подсъдимите са се съгласили да им бъдат наложени наказания съответно от по пет и четири месеца „лишаване от свобода“, чието изпълнение е отложено за срок от три години.", "date": "2017.08.02", "title": "Съдът одобри споразумения, постигнати между Районна прокуратура – Сливница и чужди граждани, нарушили Валутния закон на Република България"}
{"url": "http://www.focus-news.net/news/2017/08/02/2421944/pochivkata-v-gartsiya-mozhe-i-da-se-okazhe-opasna-za-mladite-turisti.html", "text": "Почивката в Гърция, където забавленията не спират 24 часа в денонощието, седем дни в седмицата, може и да се окаже опасна за младите туристи. Това предупреждават анализатори в статия за \"Дойче веле\", цитирана от македонското електронно издание  \"Вечер\". \r\nИнцидентът с 22-годишния американски гражданин, който бе пребит до смърт от група сърби след свада в заведение в Лаганас на популярния гръцки остров Закинтос, не е изолиран случай. Местните жители обвиняват за зачестилите подобни произшествия туроператорите, които привличат младежи с обещания за алкохол и безкрайни забавления. Но и Лаганас е подготвен да посрещне точно такъв тип туристи: в това малко курортно градче има повече от 100 бара и дискотеки, които предразполагат към бурен нощен живот, съобщава  Радио „Фокус“  в рубриката „Балкански туристически часовник“.\r\nСлед убийството на младия американец се появи информация и за други тревожни инциденти. Броени дни след смъртта му, в Малия на остров Крит - друга популярна дестинация на търсещите забавление, млада британка изпадна в кома, след като е вдишала \"райски газ\" в популярно заведение. \r\nПрез месец март тази година в Лаганос друга 20-годишна гражданка на Обединеното кралство ослепя и получи сериозно увреждане на бъбреците след консумацията на осем коктейла с водка. По-късно стана ясно, че вероятно в напитките изобщо не е имало алкохол, а антифриз. \r\nЕксперти предупреждават, че вина за цялостната картина в популярните курорти носи и гръцката държава. Страната, която вече няколко години е в сериозна финансова криза, бе принудена да предприеме строги мерки за икономия. Това означава, че градските управи са били принудени да съкратят разходите, включително и тези за полицията. Не стигат средства и за упражняването на контрол върху храните и напитките, които се предлагат на туристите в заведенията.", "date": "2017.08.02", "title": "Почивката в Гърция може и да се окаже опасна за младите туристи"}
{"url": "http://www.focus-news.net/news/2017/08/02/2421942/premierat-boyko-borisov-upravlenskata-programa-tryabva-da-se-izpalnyava-vseki-den.html", "text": "Всеки ден работа! Просто нямаме алтернатива, няма по-добри от нас и всеки ден трябва максимално да се доказваме и да си изпълняваме програмата. Това заяви министър-председателят Бойко Борисов по време на днешното правителствено заседание, на което беше приета Програмата за управление на правителството на Република България за периода 2017-2021 г., съобщиха от правителствената информационна служба. „Това изпълним ли го, мисля, че ще се случат доста по-добри неща“, добави премиерът. Той напомни, че документът е съставен в изпълнение на подписаното Коалиционно споразумение между Политическа партия ГЕРБ и Обединени патриоти – НФСБ, АТАКА, ВМРО, и е съобразен с приоритетите за управление към него.\r\nУправленската програма обхваща 20 области, за които правителството на България набелязва 65 приоритета и 902 мерки, чрез които ще се реализират основните приоритети на коалицията. Общата цел на коалиционното правителство е: доходи, сигурност, икономически прогрес, свобода и демокрация, сила на предприемаческия дух и прозрачност на управлението.\r\nС приемането на програмата правителството застава зад своя ангажимент за устойчиво нарастване на доходите, ограничаване на негативните демографски тенденции, минимизиране на рисковете и неутрализиране на опасностите за националната сигурност на България, гарантиране на ефективна, бърза и справедлива съдебна власт, провеждане на решителна политика за ликвидиране на неграмотността, подобряване здравето на нацията, гарантиране на енергийната сигурност на страната, повишаване растежа и конкурентоспособността на българската икономика.\r\nПравителството извежда в отделен приоритет мерките за намаляване на административната тежест за гражданите и бизнеса и развитието на електронното управление. Приоритизирането на откритото управление като политически ангажимент осигурява на гражданите и техните организации възможности за участие в управлението и информираност за дейността на държавните органи.", "date": "2017.08.02", "title": "Премиерът Бойко Борисов: Управленската програма трябва  да се изпълнява всеки ден"}
{"url": "http://www.focus-news.net/news/2017/08/02/2421941/anastasiya-kirilova-nimh-ne-e-izklyucheno-prez-avgust-da-ima-temperaturni-rekordi.html", "text": "Не е изключено през август да има температурни рекорди. Това каза дежурният синоптик  Анастасия Кирилова от Националния институт по метеорология и хидрология (НИМХ) към Българската академия на науките (БАН) в интервю за Агенция „Фокус“ във връзка с времето докрая на лятото. \r\nПо думите й най-високите очаквани температури ще са между 35 и 40 градуса. Тя уточни, че температурите в началото на месеца ще бъдат близки до обичайните, постепенно ще се повишават, а в средата на периода времето ще бъде горещо, а температурите ще  бъдат по-високи от нормалните за първата половина на месеца.  „Очаква се август да е сравнително топъл и с валежи близки до нормалните, т.е. подобен на миналогодишния. Вероятност за превалявания има около 10-ти и около 15-ти август. През останалите дни от първата половина на месеца времето ще бъде слънчево и горещо“, каза Кирилова. \r\nДеница КИТАНОВА", "date": "2017.08.02", "title": "Анастасия Кирилова, НИМХ: Не е изключено през август да има температурни рекорди"}
{"url": "http://www.focus-news.net/news/2017/08/02/2421932/pazardzhik-okrazhniyat-sad-ostavi-v-aresta-ahmed-musa-ahmed.html", "text": "Окръжният съд в Пазарджик отказа да уважи молбата на Ахмед Муса Ахмед за изменение на мярката му за неотклонение от \"задържане под стража\" в по-лека, предаде репортер на Радио „Фокус“ – Пазарджик. Посочените от защитата на Ахмед мотиви, че близките му имат здравословни проблеми и е необходимо неговото излизане от ареста, за да може да им помага, не бяха уважени от съда. В определението си той посочи, че няма промяна в обстоятелствата, довели до налагането на най-тежката мярка за неотклонение и остави в ареста Ахмед Муса. \r\nТой е единственият от 14-те обвиняеми по делото за разпространение идеите на ИДИЛ, който е с мярка \"задържане под стража\", като останалите са с по-леки мерки за неотклонение.\r\nВаня НИКОЛОВА", "date": "2017.08.02", "title": "Пазарджик: Окръжният съд остави в ареста Ахмед Муса Ахмед"}
{"url": "http://www.focus-news.net/news/2017/08/02/2421943/insp-tsvyatko-deshev-oupbzn-plovdiv-pozharat-kray-selo-popovitsa-mozhe-da-tlee-s-dni-ekipi-shte-ostanat-da-dezhuryat-na-myasto-prez-noshtta.html", "text": "Пожарът в кравеферма край село Поповица, община Садово, може да тлее с дни. Това каза за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ (ОУПБЗН) в Пловдив.  По думите му към момента на мястото на пожара има пет противопожарни екипа, които извършват гасителни действия. \r\n„Интензивността на горенето е намаляла пропорционално на горящия обем, тоест - колкото повече изгаря, съответно, намалява и интензивността. Не може да определим колко дълго ще продължи горенето. Най-вероятно няма да приключи за ден-два. Противопожарни екипи ще останат на мястото на възникването на пламъците, докато ги потушат напълно. Целта е рискът да се сведе до минимум и да няма усложнения“, коментира инсп. Цвятко Дешев. Той подчерта, че противопожарни екипи ще останат да дежурят тази нощ при кравефермата край село Поповица.„Фокус“ припомня, че минути след 10:00 часа днес възникна пожар в сеновал в кравеферма край пловдивското село Поповица, по пътя за Чирпан. На място пристигнаха шест противопожарни екипа. 4000 тона балиран фураж са засегнати от пожара. Няма пострадали хора или животни. Причините за възникването на пожара се изясняват.\r\nТони МИХАЙЛОВ", "date": "2017.08.02", "title": "Инсп. Цвятко Дешев, ОУПБЗН-Пловдив: Пожарът край село Поповица може да тлее с дни, екипи ще останат да дежурят на място през нощта"}
{"url": "http://www.focus-news.net/news/2017/08/02/2421945/mayk-pens-vratite-na-nato-vinagi-shte-ostanat-otvoreni-za-evropeyskite-darzhavi-koito-spodelyat-nashite-tsennosti.html", "text": "В сряда вицепрезидентът на САЩ Майк Пенс  приключва своята европейска обиколка с посещение в Черна гора, където участва в срещата на върха на Адриатическата харта, предава Bloomberg. \r\nВицепрезидентът ще проведе срещи с лидерите на държавите членки на НАТО: Словения, Хърватия и Албания, както и с премиерите на Македония и Косово, които също искат да се присъединят към организацията. Сърбия, която иска да стане член на Европейския съюз, но не и на Алианса, също присъства на срещата. \r\nПенс отбеляза, че американският президент Доналд Тръмп „много скоро“ ще подпише закон „за засилване и кодифициране на настоящите санкции на Вашингтон срещу Русия“. Вицепрезидентът повтори призива на Тръмп към държавите членки в НАТО да увеличат своите разходи за отбрана и да достигнат целените 2% от брутния вътрешен продукт. \r\nОсвен това Пенс коментира, че Черна гора е пример за другите държави, че НАТО може още да се разширява. Приемането на страната „доказва, че вратите на Алианса остават отворени и винаги ще бъде така за онези европейски държави, които споделят нашите ценности, допринасят за общата отбрана и се опитват да постигнат сигурност, просперитет и свобода за своите граждани“, допълни Пенс.   Мария Динкова", "date": "2017.08.02", "title": "Майк Пенс: Вратите на НАТО винаги ще останат отворени за европейските държави, които споделят нашите ценности"}
{"url": "http://www.focus-news.net/news/2017/08/02/2421947/anyuta-manyovska-kmet-na-s-dolna-kremena-obshtina-mezdra-sled-avarii-po-vodoprovodnata-mrezha-piteynata-voda-v-seloto-e-matna.html", "text": "След аварии по водопроводната мрежа питейната вода в село Долна Кремена, Община Мездра, е мътна, каза за Радио „Фокус“ – Видин Анюта Маньовска, кмет на населеното място. Тя посочи, че само през миналата седмица е имало две аварии. „След аварии потича мътна вода от чешмите. Трябва време за да изтече водата и да се избистри“, обясни Анюта Маньовска. Тя посочи, че в селото живеят 500 души и има и малки деца. „Хората са свикнали, знаят, че така се получава, и изчакват водата да се избистри. Това създава затруднения – харчи се излишно количество вода, което хората си заплащат, но най-голямо неудобство създават честите аварии по водопроводната мрежа“, каза още кметът на село Долна Кремена.\r\nАнна ЛОЗАНОВА", "date": "2017.08.02", "title": "Анюта Маньовска, кмет на с. Долна Кремена, Община Мездра: След аварии по водопроводната мрежа питейната вода в селото е мътна"}
{"url": "http://www.focus-news.net/news/2017/08/02/2421948/premierat-boyko-borisov-nad-700-dushi-sa-naznacheni-v-mvr-nadyavam-v-sledvashtite-sedmitsi-da-izpalnim-obeshtanoto-za-1000-novi-politsai.html", "text": "Над 700 души са назначени в МВР  - надявам в следващите седмици да изпълним и поетия ангажимент за 1000 нови полицаи. Това каза премиерът Бойко Борисов по време на правителственото заседание, става ясно от стенограмата.  „Над 700 вече сме назначили. Другите в момента са на курсове“, уточни Борисов. По думите му полицаите трябва да преминат шестмесечни курсове. Премиерът Борисов припомни, че с всеобщите усилия на парламентарните групи е променен и Законът за МВР. Той уточни, че от вчера вече се изплащат парите за летните униформи на служителите.  „Така че, много от нещата, които сме описали в програмата, вече са свършени или се свършват.“, заяви премиерът Бойко Борисов. Министър-председателят поясни, че в сферата на отбраната е изготвен План на действие, който ще се прави поетапно и базата на индустриалното сътрудничество, на повишаване капацитета и качеството на Българската армия.", "date": "2017.08.02", "title": "Премиерът Бойко Борисов: Над 700 души са назначени в МВР  - надявам в следващите седмици да изпълним обещаното за 1000 нови полицаи"}
{"url": "http://www.focus-news.net/news/2017/08/02/2421951/vitsepremierat-ekaterina-zaharieva-zaminava-za-bosna-i-hertsegovina.html", "text": "Заместник-министър председателят по правосъдната реформа и министър на външните работи Екатерина Захариева заминава на двудневно посещение в Босна и Херцеговина на 3 и 4 август, съобщиха от пресцентъра на министерството. Вицепремиерът Екатерина Захариева продължава балканската си обиколка. Първият ни дипломат ще представи приоритетите на предстоящото през 2018 г. Българско председателство на Съвета на ЕС. Основен фокус сред тях е поставен върху европейската перспектива на страните от региона на Западните Балкани.   \r\nНа 3 август Екатерина Захариева ще посети военната база Бутмир. Там тя ще се срещне с командващия въоръжените сили на ЕС в Сараево (EUFOR) - генерал-майор Антон Валднер, с командира на Щаба на НАТО в столицата на БиХ - бригаден-генерал Робърт Хюстън, както и с българския военен контингент в състава на EUFOR.   \r\nОперацията на въоръжените сили на ЕС в Босна и Херцеговина - EUFOR „Аlthea“, стартира с решение на Съвета на Европейския съюз на 12 юли 2004 г. Тя замества ръководената от НАТО операция  SFOR,  осигуряваща  прилагането на Дейтънските споразумения, която е прекратена в края на 2004 г. Мандатът на EUFOR „Althea“ предвижда поддържане на сигурността в страната и предоставяне на обучение и подготовка с цел изграждането на отбранителен капацитет на силите за сигурност на БиХ.   \r\nБългария участва в мисията от самото й създаване. От началото на септември 2012 г. приносът на страната ни е с 10 военнослужещи в щаба на операцията в Сараево и леко маневрена рота с Национален поддържащ елемент до 140 военнослужещи и до 40 единици техника в състава на междинния резерв. Ротата се намира на българска територия и се поддържа в необходимото състояние на готовност за разгръщане. \r\nВ първия ден от посещението си в БиХ вицепремиерът Захариева ще проведе и среща с представители на местното самоуправление, на институцията на Омбудсмана и на неправителствения сектор в страната. \r\nНа 4 август първият ни дипломат ще разговаря с министъра на външните работи на страната Игор Църнадак. Тя ще се срещне и с Бакир Изетбегович, член на Председателството на Босна и Херцеговина, както и със заместник-председателстващия Съвета на министрите и министър на външната търговия и икономическите отношения на страната Мирко Шарович.   \r\nПредседателството на Босна и Херцеговина е висш колективен държавен орган, съответстващ на президентската институция. За членове на колективното председателство, на общи избори през четири години, се избират само представители на държавотворните народи (бошняци, сърби и хървати), с по един представител на трите. Председателството се председателства от един от тримата си членове на ротационен принцип за срок от осем месеца. Съветът на министрите на Босна и Херцеговина (правителството) се ръководи от председател с четиригодишен мандат и се състои от девет министерства.    \r\nНа 4 август, в рамките на работен обяд, вицепремиерът Екатерина Захариева ще разговаря и с министъра на отбраната на Босна и Херцеговина Марина Пендеш.   \r\nПо време на балканската си обиколка Екатерина Захариева вече посети Република Сърбия, Република Албания, Република Македония и Румъния.", "date": "2017.08.02", "title": "Вицепремиерът Екатерина Захариева заминава за Босна и Херцеговина"}
{"url": "http://www.focus-news.net/news/2017/08/02/2421954/stara-zagora-ferid-bekirov-pecheli-v-klasatsiyata-na-obshtina-kazanlak-po-naseleni-mesta-prez-mesets-yuli.html", "text": "Ферид Бекиров печели в класацията на Община Казанлък по населени места през месец юли. Интернет вотът бе в категорията „Развита инфраструктура - благоустрояване на селищната среда, полезни придобивки за населеното място“. Това съобщиха от пресцентъра на Община Казанлък. Жителите и приятелите на селото отличиха Бекиров в надпреварата с останалите представители на местната власт по места с категорична преднина. Кметът на Община Казанлък Галина Стоянова поздрави колегата си и му пожела спокойна работа. Победителят си пожела здраве, за да успее изцяло да смени водопровода в Долно Изворово.\r\nФерид Бекиров е известен като рекордьор за най-дълго управляващ кмет в цялата община. На кметския пост застава през 1995г., когато селото е на воден режим. До сега, когато е избран за шести път от своите съселяни Бекиров е изградил 100% нова канализация, 40% смесена водопреносна мрежа, 4 нови водохващания, като всички улици, с подменени тръби са асфалтирани. В селото се радват на 3 чешми и 2 детски площадки. \r\nВ Долно Изворово живеят близо 800 жители, почти по равно мюсюлмани и християни. Има много деца, а най-възрастният долноизворец е на 95 г. Бекиров е единственият кмет мюсюлманин в община Казанлък. По време на втория си мандат изгражда минаре към селската джамия, а преди четири години успява да открие за православните жители християнския храм „Свети Георги Победоносец“. И двата молитвени дома са построени само с доброволен труд и дарения.\r\nПрез всичките 22 години като кмет Ферид Бекиров се кълне да служи еднакво и на мюсюлманите, и на християните в Долно Изворово, които го преизбират с рекорден брой гласове. \r\nВотът за кметове по населени места през месец август е в категорията „Сигурност за гражданите – добро сътрудничество с органите на реда, ниска престъпност, осигурена охрана, камери, доброволни отряди“.\r\nУсловията на класацията са публикувани на интернет страницата на Община Казанлък. Целта на кметската надпревара, организирана от Общината е да поощри добрите практики по места, които правят живота на хората по-добър.", "date": "2017.08.02", "title": "Стара Загора: Ферид Бекиров печели в класацията на Община Казанлък по населени места през месец юли"}
{"url": "http://www.focus-news.net/news/2017/08/02/2421950/lajmi-turisti-se-nataknaha-na-dve-neeksplodirali-bombi-na-albanskiya-bryag-na-ohridskoto-ezero.html", "text": "Туристическият отрасъл в Албания е развит, но условията, които предлага на почиващите, не са задоволителни. Наред с многобройните оплаквания за хигиената или високите цени, бе съобщено за инцидент, който застрашава живота на всички, предава електронното издание Lajmi.\r\nСемейство с две деца от македонския град Струга избира разположения на южния бряг на Охридското езеро Поградец за почивка през уикенда. Но вместо да разгледа китното градче, семейството решава да посети Тушемица и да се наслади на всичко, което това малко селце предлага на туристите. Разходката им  е помрачена, когато жената с ужас забелязва в пясъка на брега, където играе детето й, две неекплодирали бомби, съобщава  Радио „Фокус“  в рубриката „Балкански туристически часовник“.\r\nПредполага се, че бомбите са използвани за лов на риба и някой ги е забравил. Преди да се отдалечат от мястото, семейството прави снимки на ужасяващата находка, които електронното издание публикува.", "date": "2017.08.02", "title": "Lajmi: Туристи се натъкнаха на две неексплодирали бомби на албанския бряг на Охридското езеро"}
{"url": "http://www.focus-news.net/news/2017/08/02/2421946/vratsa-9-mesetsa-zatvor-poluchi-mazh-za-huliganstvo-v-diskoteka-v-selo-selanovtsi.html", "text": "Десет месеца „лишаване от свобода“ е наказанието, наложено на Ц.Т. след постигнато споразумение с Районна прокуратура – Оряхово за хулиганство (престъпление по чл. 325, ал. 2, ал. 2, вр. ал. 1, вр. чл. 20, ал. 2 от НК). Това съобщиха от пресцентъра на Апелативна прокуратура – София. \r\n         Късно през нощта на 9 октомври миналата година в дискотека „Кафе Клуб Орбит“ в село Селановци, Врачанско, подсъдимият Т. нанесъл побой над клиентите на заведението. Престъплението било извършено с още петима обвиняеми, както и в съучастие с други неустановени по делото лица. \r\n         В резултат на непристойните му действия на две лица били нанесени леки телесни повреди, изразяващи се в контузни рани, оттоци, кръвонасядания. Подсъдимият нанесъл удари и на бармана на дискотеката, ритал столовете в помещението и се държал арогантно. \r\n         Съдът е одобрил споразумението, което има характер на влязла в сила присъда. Наказанието ще се изтърпява при „общ режим“.", "date": "2017.08.02", "title": "Враца: 9 месеца затвор получи мъж за хулиганство в дискотека в село Селановци"}
{"url": "http://www.focus-news.net/news/2017/08/02/2421949/kmetat-na-sadovo-dimitar-zdravkov-firmata-chiito-furazhni-skladove-izgoryaha-dnes-osiguryava-prehrana-na-300-dushi-ot-selo-popovitsa-i-obshtinata.html", "text": "Фирмата, чиито фуражни складове изгоряха днес, осигурява прехрана на 300 души от село Поповица и община Садово. Това съобщи за Радио „Фокус”-Пловдив кметът на Садово Димитър Здравков. Изгорели са близо 200 тона бали с люцерна и сено, предназначени за храна за животните. Фирмата е една от големите в страната, която има затворен цикъл на производство. Отглежда 5 000 животни, произвежда сирене и кашкавал. Според кмета Здравков няма пострадали животни и хора. Няма опасност и от обгазяване на населението, въпреки, че сламата ще дими още поне 3-4 дни. Причините за пожара се разследват от полицията.\r\nЦветана ТОНЧЕВА", "date": "2017.08.02", "title": "Кметът на Садово Димитър Здравков: Фирмата, чиито фуражни складове изгоряха днес, осигурява прехрана на 300 души от село Поповица и общината"}
{"url": "http://www.focus-news.net/news/2017/08/02/2421953/reuters-islyamska-darzhava-poe-otgovornost-za-napadenieto-sreshtu-shiitskata-dzhamiya-v-afganistan.html", "text": "Терористичната групировка „Ислямска държава“ пое отговорността за самоубийственото нападение срещу шиитската джамия в Афганистан, при което във вторник десетки бяха убити и ранени, предава Reuters. \r\n„Вчера около 50 шиити бяха убити и 80 бяха ранени при атаката на членове на „Ислямска държава“ срещу шиитската джамия в град Херат, разположен в западната част на Афганистан“, съобщи информационната агенция „Амак“, свързана с екстремистката организация. \r\nВъв вторник афганистанските власти уточниха, че над 29 души са загинали, а поне 64 са пострадали.  Мария Динкова", "date": "2017.08.02", "title": "Reuters: „Ислямска държава“ пое отговорност за нападението срещу шиитската джамия в Афганистан"}
{"url": "http://www.focus-news.net/news/2017/08/02/2421952/vitsepremierat-valeri-simeonov-izrazyavam-zadovolstvo-ot-upravlenskata-programa-tya-e-dobra-dosta-detaylna-i-stegnata.html", "text": "От името на Коалиция „Обединени патриоти“ изразявам задоволство от подготвения документ. Програмата е добра, доста детайлна, стегната. Това каза вицепремиерът Валери Симеонов по време на правителственото заседание, стана ясно от стенограмата.  Той благодари на екипа, изготвил програмата и определи действията му като изключително уместните и  далновидни. „Искам да обърна внимание, че тази програма е коалиционна, че носим отговорност съвместна и апелирам за мобилизация за изпълнението на тази програма. Редно е да се отбележи, че една част от заложените приоритети и мерки вече са направени, за разлика, например, от управлението по време на 43-ото Народно събрание, когато направихме програмата, все още нямаше почти нищо направено, сега вече имаме доста неща, с които можем да се похвалим“, коментира вицепремиерът. Симеонов пожела програмата да се реализира в максимална степен в определения за целта период от време. Вицепремиерът допълни, че се гордее, че в програмата няма чуждици. Според Валери Симеонов сега политическите им опоненти вече трудно ще могат да предявяват претенции.", "date": "2017.08.02", "title": "Вицепремиерът Валери Симеонов: Изразявам задоволство от управленската програма – тя е добра, доста детайлна и стегната"}
{"url": "http://www.focus-news.net/news/2017/08/02/2421959/utvardena-e-godishnata-programa-za-predotvratyavane-i-protivodeystvie-na-trafika-na-hora.html", "text": "Правителството утвърди Националната програма за предотвратяване и противодействие на трафика на хора и закрила на жертвите за 2017 г. Това съобщиха от правителствената информационна служба.\r\nСпоред документа Националната комисия за борба с трафика на хора (НКБТХ) планира разкриването на нова местна комисия в Плевен, както и съгласуването и приемането на петгодишна Стратегия за борба с трафика на хора в България 2017-2021 г.\r\nПо отношение на дейностите по превенция на трафика на хора са предвидени три национални кампании и инициативи на местно ниво. Те ще се фокусират върху превенцията и предотвратяването на трафика на хора с цел трудова експлоатация, информационна кампания по повод Международния ден за борба с трафика на хора, както и кампания за актуални форми и тенденции по повод 18 октомври – Европейски ден за борба с трафика на хора. \r\nДруг акцент в програмата е провеждането на информационни дейности за рисковете от трафик на хора сред мигранти и граждани на трети страни. Планирано е провеждането на специализирано изследване, с което да се направи картографиране на районите, населени със силно уязвими общности по отношение на въвличане в трафик на хора и извеждане и анализ на рисковите фактори и вида трафик. Акцент в програмата за 2017 г. е също развиването на антитрафик-мрежата от доброволци към местните комисии за борба с трафика на хора и администрацията на НКБТХ, чрез обучения и провеждане на Академия за доброволци.\r\nПланираните дейности, свързани с обучението и квалификацията на кадри, включват повишаването на капацитета на специалистите, работещи по противодействие на трафика на хора и закрила на жертвите, като тази година са планирани и специални обучения на ромски медиатори в „Бюро по труда“.\r\nОсновен акцент в дейностите, свързани със закрилата, възстановяването и реинтеграцията на жертвите на трафик на хора, е разкриването на два нови приюта на територията на София, адресиращи специфичните потребности на деца и лица, жертви на трафик на хора, с което държавата повишава повече от два пъти капацитета си за предоставяне на такъв тип услуги. Акцент е и развиването на специализираната подкрепа на мъже, жертви на трафик на хора. Програмата предвижда също утвърждаване на мрежата на адвокати, специализирани в областта на зашита на жертви на трафик, съдействащи на разследването.", "date": "2017.08.02", "title": "Утвърдена е годишната програма за предотвратяване и противодействие на трафика на хора"}
{"url": "http://www.focus-news.net/news/2017/08/02/2421955/prof-hristo-bondzholov-uchastnitsite-v-mezhdunarodniya-seminar-po-balgaristika-stavat-poslanitsi-na-velikotarnovskiya-universitet-i-na-stranata-po-sveta.html", "text": "Участниците в Международния семинар по българистика стават посланици на Великотърновския университет и на страната по света. Това каза в предаването „Царевград Търнов – славата и величието на България“ на Радио „Фокус“ ректорът на ВТУ „Св. Св. Кирил и Методий“ по повод семинара, който стартира в края на миналия месец. По думите му, участие в него взимат представители от 32 държави и 3 континента. Основната цел на събитието е популяризиране на българския език и страната ни като дестинация, каза той. „Програмата на участниците е изключително наситена – започва се от сутринта с практически занятия по български език, след това има 8 специализирани семинара, в които ги запознаваме със съвременния български език, литература, с най-новите неща от българското кино и фолклор. Провеждат се два специализирани семинара по история и култура на България на английски език за тези, които сега започват да изучават езика и нямат достатъчно познания, не могат да възприемат добре на български език. Следобед изучават популярни български песни, български хора с хореографи. След вечеря започва културната програма“, обясни ректорът. \r\nЕкскурзии до различни етнографски комплекси около Велико Търново също е заложено в програмата на семинара. Проф. Христо Бонджолов каза още, че след трите седмици, които прекарват във Велико Търново, участниците си тръгват с много приятелства и положителни емоции, като безспорно се връщат в страната ни.", "date": "2017.08.02", "title": "Проф. Христо Бонджолов: Участниците в Международния семинар по българистика стават посланици на Великотърновския университет и на страната по света"}
{"url": "http://www.focus-news.net/news/2017/08/02/2421958/api-startirana-e-obshtestvena-porachka-za-rehabilitatsiya-na-325-km-ot-pat-i-62-dupnitsa-samokov-po-op-regioni-v-rastezh-2014-2020-g.html", "text": "Агенция „Пътна инфраструктура“ (АПИ) стартира обществена поръчка за избор на изпълнители при рехабилитацията на 32,5 км от път IІ-62 Дупница – Клисура – Самоков. Това съобщиха от пресцентъра на АПИ. Проектите са лот 27 и лот 28 от ОП „Региони в растеж“ 2014-2020 г. \r\nПътят Дупница – Самоков преминава през областите Кюстендил и София. Той свързва ГКПП „Гюешево“ с автомагистрала „Струма“, първокласния път I-1 София - Благоевград и автомагистрала „Тракия“. \r\nПрез 2013 г. завърши основният ремонт на 37 км от път IІ-62 в участъка Кюстендил – Дупница и 4 км от обходния път на Дупница по програма „Транзитни пътища V“ /лот 23 А/. С реализацията на лот 27 и лот 28 по Оперативна програма „Региони в растеж“ 2014 – 2020 г. ще се повиши безопасността и комфортът на пътуване от Кюстендил до Самоков.\r\nОбщата прогнозна стойност на обществената поръчка е над 22 млн. лв. без ДДС. Тя е в 2 обособени позиции:\r\n- Обособена позиция 1: Лот 27 Път IІ-62 Дупница – Клисура от км 42+263,20 до км 59+071,66, с обща дължина 16,808 км, област Кюстендил. Индикативна стойност: 9 284 980 лв. без ДДС;\r\n- Обособена позиция 2: Лот 28 Път IІ-62 Клисура – Самоков от км 62+922 до км 78+633, с обща дължина 15,711 км, област София. Индикативна стойност: 12 998 292 лв. без ДДС.\r\nСрокът за изпълнение на строително-монтажните работи е 15 месеца. Кандидатите могат да подават офертите си до 17,30 ч.", "date": "2017.08.02", "title": "АПИ: Стартирана е обществена поръчка за рехабилитация на 32,5 км от път IІ-62 Дупница – Самоков по ОП „Региони в растеж“ 2014-2020 г."}
{"url": "http://www.focus-news.net/news/2017/08/02/2421957/odobreni-sa-140-zayavleniya-za-interes-s-byudzhet-270-mln-evro-po-tretata-pokana-za-proektni-predlozheniya-po-programa-interreg-va-rumaniya-balgariya.html", "text": "140 заявления за интерес с бюджет 270 млн. евро от общо 228 подадени заявления са одобрени в рамките на първата фаза от кандидатстването по Третата покана за проектни предложения по Програма Интеррег VA Румъния – България на проведеното девето заседание на Комитета за наблюдение по програмата. Това съобщиха от пресцентъра на Министерство на регионалното развитие и благоустройството. Участниците в него одобриха и окончателния текст на Насоките за кандидатстване за втората фаза по поканата, която е последна за този програмен период. Крайният срок за подаване на проектните предложения по втората стъпка от кандидатстването по Третата покана е 16 октомври 2017 г. \r\nКъм настоящия момент по Програма Интеррег VA Румъния – България са сключени 79 договора за финансиране с бюджет от 102 милиона евро, което е повече от 50 % от разполагаемия бюджет на програмата, стана ясно по време на заседанието, което се проведе днес в гр. Букурещ, Румъния. От българска страна то бе съпредседателствано от заместник-министъра на регионалното развитие и благоустройството Деница Николова. \r\nПодадените заявления за интерес по третата покана са доказателство, че програмата, като инструмент за решаване на общите предизвикателства и съвместни инициативи в интерес на регионите от двете страни на реката, е добре разпознаваема сред местните власти и организации, отбеляза заместник-министърът. Тя подчерта важността на одобряването на заявленията, което ще има бъдещ принос към постигането на целите и индикаторите на програмата. \r\nДеница Николова обърна внимание, че европейското териториално сътрудничество е един от стълбовете за постигане на Кохезионната политика. Тя подчерта значението на приемствеността между двете страни във връзка с предстоящото председателство от България на Съвета на ЕС през 2018 г. и на Румъния през 2019 г. и приноса на двете държави към Кохезионната политика и отбеляза, че през следващия програмен период те заедно трябва да търсят подкрепа и да се справят с предизвикателствата. \r\nРазполагаемият бюджет по третата покана за проектни предложения по Програма Интеррег VA Румъния – България е на обща стойност от 109 516 290 евро, разпределени в съответните приоритетни оси:  Приоритетна ос 1 „Добре свързан регион“ – 59 281 580 евро, Приоритетна ос 2 „Зелен регион“  - 34 463 972 евро и Приоритетна ос 3 „Сигурен регион“ – 15 770 737 евро. \r\nНасоките за кандидатстване са публикувани на официалния сайт на програмата .", "date": "2017.08.02", "title": "Одобрени са 140 заявления за интерес с бюджет 270 млн. евро по Третата покана за проектни предложения по Програма Интеррег VA Румъния – България"}
{"url": "http://www.focus-news.net/news/2017/08/02/2421964/aktsenti-v-sutreshniya-blok-dobro-utro-balgariya-na-radio-fokus.html", "text": "В Стара Загора се проведе дискусионна среща, акцент на която беше поставен върху развитието на града като индустриален център. Има ли потенциал за това, какви са данните, които общината отчита в тази сфера и как ще бъдат привличани инвеститори към региона? Тези и още въпроси ще зададем на кмета на Стара Загора Живко Тодоров в сутрешния блок „Добро утро, България“ на Радио „Фокус“. След подписването на договора за добросъседство между България и Македония какво предстои за съседката ни? Доближава ли се все повече до членство в ЕС, как гледа Европа на страните от Западните балкани и до каква степен са изпълнени условията за членство на държавите от региона? Темата около разширяването на Общността ще коментираме с евродепутата от ГЕРБ/ЕНП Андрей Ковачев. В Световния ден на динята ще разговаряме с кмета на великотърновското село Никюп Йорданка Атанасова, която ще ни разкаже повече за ежегодния фестивал, който се провежда в селото в чест на вкусния плод. \r\nВ минутите след 9.00 часа Даниела Бойкова от Радио „Фокус“-Смолян ще ни представи програмата за Националните тържества, посветени на 114-тата годишнина от Илинденско-Преображенското въстание в смолянското село Славейно, които по традиция винаги се честват в първата събота и неделя от месец август. Ще чуем и репортаж на Марияна Валентинова от Радио „Фокус“-Варна за предстоящия плувен маратон Галата – Варна.\r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.08.02", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/08/02/2421962/pravitelstvoto-otpuska-7-746-735-lv-za-posleditsi-ot-bedstviya-i-avarii.html", "text": "Правителството одобри допълнителни разходи в общ размер 7 746 735 лв. за изпълнение на дейности по предотвратяване, овладяване и преодоляване на последиците от бедствия. Това съобщиха от правителствената информационна служба.\r\nСредства се отпускат на Министерството на транспорта, информационните технологии и съобщенията, област Варна и общините Бургас, Велико Търново, Габрово, Перник и Столична община. С тях ще се разплатят извършени непредвидени разходи за спасителни и неотложни аварийни работи при овладяване на бедствени положения и кризисни ситуации, за неотложно възстановяване на инфраструктурни обекти и възстановителна помощ за пострадали от бедствия граждани.\r\nЦелевите разходи са предложени от Междуведомствената комисия за възстановяване и подпомагане към Министерския съвет и ще бъдат осигурени за сметка на резерва за непредвидени и неотложни разходи по Закона за държавния бюджет на Република България за 2017 година.", "date": "2017.08.02", "title": "Правителството отпуска 7 746 735 лв. за последици от бедствия и аварии"}
{"url": "http://www.focus-news.net/news/2017/08/02/2421965/api-do-31-oktomvri-shte-bade-ogranicheno-dvizhenieto-v-chast-ot-dyasnata-lenta-na-nadleza-na-pat-i-8-sofiya-kalotina-pri-razklona-za-grad-slivnitsa.html", "text": "От днес – 2 август, до 31 октомври ще бъде ограничено движението в част от дясната лента на надлеза на път I-8 София – Калотина, при разклона за град Сливница, в посока Калотина, като трафикът ще се осъществява в лявата активна лента. Това съобщиха от пресцентъра на Агенция \"Пътна инфраструктура\" (АПИ). Мярката се налага поради аварирала греда на мостовото съоръжение, вследствие на сблъсък с извънгабаритен товар. \r\nНеобходимо е шофьорите да се движат с повишено внимание, като спазват стриктно въведената временна организация на движението и ограничението на скоростта – 50 км/ч.", "date": "2017.08.02", "title": "АПИ: До 31 октомври ще бъде ограничено движението в част от дясната лента на надлеза на път I-8 София - Калотина, при разклона за град Сливница"}
{"url": "http://www.focus-news.net/news/2017/08/02/2421961/mayk-pens-podkrepeni-ot-rusiya-agenti-opitaha-da-ubiyat-ministar-predsedatelya-na-cherna-gora.html", "text": "В сряда вицепрезидентът на САЩ Майк Пенс заяви, че миналата година подкрепяни от Русия агенти са опитали да убият министър-председателят на Черна гора, предава AFP.  \r\nОще през април Белият дом отбеляза, че има „надеждна информация, че Русия е оказала подкрепа при опита за нападение срещу правителството в изборния ден“ през октомври. \r\n„Руските намерения бяха разкрити през последната година, когато подкрепяни от Москва агенти опитаха да попречат на провеждането на изборите, нападайки вашия парламент и дори опитвайки да убият министър-председателя“, подчерта Пенс по време на срещата на върха на Адриатическата харта. \r\nТой уточни, че нападението е имало за цел „да разубеди гражданите на Черна гора да влязат в НАТО“. \r\nГрупа сръбски граждани бяха арестувани в навечерието на изборите във връзка с подготвяне на преврат, като все още продължава съдебния процес срещу 14 заподозрени.  Мария Динкова", "date": "2017.08.02", "title": "Майк Пенс: Подкрепени от Русия агенти опитаха да убият министър-председателя на Черна гора"}
{"url": "http://www.focus-news.net/news/2017/08/02/2421963/opu-vidin-natovaren-e-trafikat-po-glaven-pat-i-1-montana-vidin-v-posoka-granichen-punkt-dunav-most-2.html", "text": "Натоварен е трафикът по главен път I-1 Монтана – Видин в посока граничен пункт „Дунав мост 2“, като пътуват предимно тежкотоварни автомобили, каза за Радио „Фокус“ – Видин дежурният служител в Областно пътно управление – Видин. Той посочи, че по републиканската пътна мрежа във Видинска област не се извършват ремонтни дейности. Временно са въведени ограничения за движение на тежкотоварни автомобили по част от републиканската пътна мрежа в област Монтана.\r\nЗатворен за автомобили над 12 тона остава път ІІІ-112 Дъбова Махала-Смирненски-Славотин-Студено Буче-Монтана и обратно – поради изпълнение на строително-монтажни работи. По път ІІІ-8104 Замфирово-Пърличево също е ограничено движението на автомобили над 12 тона поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци.\r\nАнна ЛОЗАНОВА", "date": "2017.08.02", "title": "ОПУ-Видин: Натоварен е трафикът по главен път I-1 Монтана – Видин в посока граничен пункт „Дунав мост 2“"}
{"url": "http://www.focus-news.net/news/2017/08/02/2421966/priet-e-doklad-za-balgarskoto-uchastie-v-protsesa-na-vzemane-na-resheniya-v-es-po-vreme-na-maltiyskoto-predsedatelstvo.html", "text": "Правителството одобри Доклад за участието на България в процеса на вземане на решения в Европейския съюз по време на Малтийското председателство на Съвета на ЕС (януари - юни 2017 г.). Докладът предоставя систематизирана информация за развитието на дискусиите по приоритетните за страната ни теми и досиета, включени в европейския дневен ред през първата половина на 2017 година. Това съобщиха от правителствената информационна служба.\r\nПо време на малтийското председателство беше приет Регламентът за роуминга, като постигнатият баланс по време на преговорите по досието направи възможно премахването на разликите между националните цени и цените за роуминг при периодични пътувания в рамките на Съюза, така че да се осъществи направлението „роуминг както у дома“. Регламентът беше приет на 17 май 2017 г. и публикуван в Официалния вестник на ЕС на 9 юни 2017 г., а изравняването с националните цени е в сила от 15 юни 2017 г.\r\nПрез първата половина на 2017 г. бяха постигнати много добри резултати и по останалите приоритетни теми и досиета в областите „Общи въпроси“, „Външни работи“, „Икономически и финансови въпроси“, „Правосъдие и вътрешни работи“, „Земеделие и рибарство“, „Транспорт, телекомуникации и енергетика“, „Околна среда и климат\", „Социална политика, заетост и свободно движение на хора“, „Здравеопазване\", „Конкурентоспособност\" и „Образование, култура и аудиовизия“.", "date": "2017.08.02", "title": "Приет е доклад за българското участие в процеса на вземане на решения в ЕС по време на Малтийското председателство"}
{"url": "http://www.focus-news.net/news/2017/08/02/2421960/pravitelstvoto-odobri-zakonodatelnata-i-operativnata-si-programa-za-vtorata-polovina-na-2017-g.html", "text": "Правителството прие законодателната и oперативната си програма за периода 1 юли - 31 декември 2017 г. Това съобщиха от правителствената информационна служба.\r\nЗаконът за нормативните актове предвижда приемането на закони и подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Чрез тях се осигурява планиране на актовете, които Министерският съвет ще разгледа и приеме и на процеса по извършването на оценка на въздействието по тях. Двата документа дават възможност за повишаване на прозрачността на процеса по приемане на нормативните актове и създава възможност за по-широко гражданско участие в обществените консултации по проектите на нормативните актове, включени в програмите.\r\nЗаконодателната програма предвижда да бъдат разгледани общо 47 предложения за промени в различни закони. Седем от тях са предложения за нови закони, за които ще бъдат извършени цялостни предварителни оценки на въздействието. Представена е информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане.\r\nОперативната програма предвижда да бъдат разгледани 39 проекта на нормативни актове от компетентността на Министерския съвет.\r\nЧрез Оперативната програма се осигурява планиране на актовете, които МС ще разгледа и приеме, както и на процеса по извършването на оценка на въздействието по тях. Документът дава информация за основните положения на предлаганата уредба и последиците от прилагането й, цели, основания за приемане на актовете и сроковете за тяхната подготовка, съгласуване и приемане.\r\nДвете програми ще бъдат публикувана заедно с извършените частични предварителни оценки на въздействието на Портала за обществени консултации www.strategy.bg.", "date": "2017.08.02", "title": "Правителството одобри законодателната и оперативната си програма за втората половина на 2017 г."}
{"url": "http://www.focus-news.net/news/2017/08/02/2421969/washington-examiner-donald-tramp-podpisa-zakona-nalagasht-sanktsii-sreshtu-rusiya-iran-i-severna-koreya.html", "text": "В сряда американският президент Доналд Тръмп подписа закона, налагащ санкции срещу Русия, Иран и Северна Корея, съобщиха от Белия дом, пише вестник Washington Examiner. \r\nАдминистрацията на Тръмп, самият президент и държавният секретар Рекс Тилърсън ясно показаха, че не одобряват закона. \r\nНо след като той премина в Сената и в Камарата на представителите, Тръмп нямаше особено голям избор. При налагане на вето от страна на президента, новите санкции щяха отново бързо да бъдат одобрени в двете камари на Конгреса.  Мария Динкова", "date": "2017.08.02", "title": "Washington Examiner: Доналд Тръмп подписа закона, налагащ санкции срещу Русия, Иран и Северна Корея"}
{"url": "http://www.focus-news.net/news/2017/08/02/2421970/burgas-prodalzhavat-deystviyata-po-lokalizirane-i-likvidirane-na-pozhara-v-zemlishteto-na-selo-izvorishte.html", "text": "Продължават действията на бургаските огнеборци за локализиране и ликвидиране на пожара, който е обхванал голяма площ от сухи треви и храсти в землището на село Изворище, съобщиха от пресцентъра на МВР. На място са 10 пожарни екипа, както и доброволното формирование на община Бургас. В борбата с огъня освен пожарна техника участват и водоноски и верижна техника от местни общински фирми и селскостопански производители. Предприети са всички необходими и възможни действия за пресичане пътя на огъня към кв. „Банево“. Действията на гасаческите групи са затруднени от силния северен вятър и пресечената местност. \r\nКъм момента няма данни за пострадали или застрашени хора. Пътят кв. „Банево“ – село Изворище е затворен за движение. Причините за огъня са в процес на изясняване.", "date": "2017.08.02", "title": "Бургас: Продължават действията по локализиране и ликвидиране на пожара в землището на село Изворище"}
{"url": "http://www.focus-news.net/news/2017/08/02/2421971/pregled-na-mezhdunarodnite-novini-do-18-chasa-agentsiya-fokus.html", "text": "В сряда вицепрезидентът на САЩ Майк Пенс  приключва своята европейска обиколка с посещение в Черна гора, където участва в срещата на върха на Адриатическата харта. \r\nВицепрезидентът ще проведе срещи с лидерите на държавите членки на НАТО: Словения, Хърватия и Албания, както и с премиерите на Македония и Косово, които също искат да се присъединят към организацията. Сърбия, която иска да стане член на Европейския съюз, но не и на Алианса, също присъства на срещата. \r\nПенс отбеляза, че американският президент Доналд Тръмп „много скоро“ ще подпише закон „за засилване и кодифициране на настоящите санкции на Вашингтон срещу Русия“. Вицепрезидентът повтори призива на Тръмп към държавите членки в НАТО да увеличат своите разходи за отбрана и да достигнат целените 2% от брутния вътрешен продукт. \r\nОсвен това Пенс коментира, че Черна гора е пример за другите държави, че НАТО може още да се разширява. Приемането на страната „доказва, че вратите на Алианса остават отворени и винаги ще бъде така за онези европейски държави, които споделят нашите ценности, допринасят за общата отбрана и се опитват да постигнат сигурност, просперитет и свобода за своите граждани“, допълни Пенс.  \r\n*** Сирийската правителствена армия е провела изненадващо нападение в североизточната част на провинция Хама, превземайки редица възвишения от силите на „Ислямска държава“ край град Итрия.\r\nСкоро след началото на настъплението сирийската армия  частите на „Ислямска държава“ са отстъпили, като по този начин под правителствен контрол попада пътя Итрия-Ракка. Тя обаче все още остава уязвима в случай на натиск от ислямистите, чиито позиции са южно от пътя.\r\n*** В сряда Турция назначи нови главнокомандващи на сухопътните, военновъздушните и военноморските сили, малко повече от година след неуспешния опит за преврат.\r\nТова беше решено по време на ежегодната среща на Висшия военен съвет на Турция.  Освен това стана ясно, че Хулуси Акар ще продължи да ръководи Генералния щаб до 2019г. \r\nРешенията, взети от Съвета, ще бъдат обявени публично след одобрението на президента Реджеп Тайип Ердоган.\r\n*** В сряда американският президент Доналд Тръмп подписа закона, налагащ санкции срещу Русия, Иран и Северна Корея, съобщиха от Белия дом. \r\nАдминистрацията на Тръмп, самият президент и държавният секретар Рекс Тилърсън ясно показаха, че не одобряват закона. \r\nНо след като той премина в Сената и в Камарата на представителите, Тръмп нямаше особено голям избор. При налагане на вето от страна на президента, новите санкции щяха отново бързо да бъдат одобрени в двете камари на Конгреса.\r\n*** Терористичната групировка „Ислямска държава“ пое отговорността за самоубийственото нападение срещу шиитската джамия в Афганистан, при което във вторник десетки бяха убити и ранени. \r\n„Вчера около 50 шиити бяха убити и 80 бяха ранени при атаката на членове на „Ислямска държава“ срещу шиитската джамия в град Херат, разположен в западната част на Афганистан“, съобщи информационната агенция „Амак“, свързана с екстремистката организация. \r\nВъв вторник афганистанските власти уточниха, че над 29 души са загинали, а поне 64 са пострадали.\r\n***Туристическият отрасъл в Албания е развит, но условията, които предлага на почиващите, не са задоволителни. Наред с многобройните оплаквания за хигиената или високите цени, бе съобщено за инцидент, който застрашава живота на всички.\r\nСемейство с две деца от македонския град Струга избира разположения на южния бряг на Охридското езеро Поградец за почивка през уикенда. Но вместо да разгледа китното градче, семейството решава да посети Тушемица и да се наслади на всичко, което това малко селце предлага на туристите. Разходката им  е помрачена, когато жената с ужас забелязва в пясъка на брега, където играе детето й, две неекплодирали бомби.\r\nПредполага се, че бомбите са използвани за лов на риба и някой ги е забравил. Преди да се отдалечат от мястото, семейството прави снимки на ужасяващата находка, които електронното издание публикува.\r\n*** В сряда фирмата, която осигури машите за гласуване във Венецуела, изрази съмнение относно достоверността на резултатите от вота за ново учредително събрание.\r\n„Въз основа на устойчивостта на нашите системи, ние без съмнение знаем, че резултатите от последните избори за Национално учредително събрание са били манипулирани“, коментираха от „Смартматик“.  \r\n***  Иракските сили за сигурност започнаха операция срещу терористите от „Ислямска държава“ в град Тал Афар, разположен западно от Мосул.\r\nПо-рано министър-председателят на Ирак Хайдер ал Абади заяви, че градът ще стане следваща цел на армията след Мосул и ще бъде освободен „със същата решителност“. „Операцията започна вчера. Около 18 селища в района на Тал Афар“ са освободени“, заяви началник-щабът на кюрдските въоръжени сили „Пешмерга“ Джабар Явар. \r\nОфицерът от иракската армия Фахд Абдула Таай съобщи, че около 100 танка и бронирани машини, заедно с войници стоят готови на 40 км. от града. Планира се , че в щурма ще участват около 40 хил. войници, служители на федералната полиция и на антитерористичните управления. Според иракските военни в града се намират около 1000 терористи от „Ислямска държава“, част от които преди са действали в Мосул. \r\nСпоред Джабар Явар градът ще бъде освободен „до две седмици“ поради падналия боен дух на терористите.  Тал Афар, разположен на около 50 км. западно от Мосул, остава последния сериозен градски център, контролиран от терористите.\r\n*** Правителството на Молдова обяви вицепремиера на Русия Дмитрий Рогозин за Персона нон грата.\r\nТова решение е взето днес, на 2 август, по време на заседание на министерски съвет по предложение на министъра на външните работи и европейската интеграция на Молдова Андрей Галбур.\r\n*** На срещата на високо равнище на страните от Адриатическата харта в Подгорица министър-председателят на Македония Зоран Заев обяви, че държавата в бъдеще активно ще се включи в мисиите на НАТО.\r\n\"Окуражени сме от оптимизма, вярата и подкрепата на нашите граждани, но и от САЩ. Това за мен като министър-председател е силен мотив да оправдая доверието и да осъществя очакванията. Македония и страните от Западните Балкани имат верен партньор в лицето на САЩ. Македония ще увеличи бюджета си за отбрана и участието в мисиите на НАТО. Наясно сме, че регионът, тази малка част от света, е стратегически детайл за глобалната сигурност \", заяви Заев.", "date": "2017.08.02", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/02/2421967/odobren-e-natsionalniyat-doklad-za-sastoyanieto-i-opazvaneto-na-okolnata-sreda-prez-2015-g.html", "text": "Правителството прие Националния доклад за състоянието и опазването на околната среда през 2015 г. Това съобщиха от правителствената информационна служба.\r\nДокументът е структуриран по екологични индикатори и методологии, прилагани в докладите на Европейската агенция по околна среда и в съответствие с препоръките за усъвършенстване на оценките за състоянието на околната среда и ясно идентифициране на тенденциите. Целта, от една страна, е ясно формулиране на въпросите, свързани с взаимодействието между обществото и околната среда, а от друга – представяне на информация за околната среда в България, съпоставима с оценките на общоевропейско ниво. \r\nДокладът включва 16 раздела, които обхващат основни екологични направления. Формулирани са ключови въпроси от обществен интерес. Описани са използваните индикатори и методологии за оценка, източниците на информация и референтните документи, чрез които се търсят отговорите. Оценката на индикаторите е направена за подходящи времеви периоди и са изведени тенденции и заключения, които формират ключови послания по съответните екологични теми. За по-добра достъпност и по-лесно възприемане анализите са придружени с множество фигури, диаграми, графики и карти. \r\nПълният текст на Доклада е публикуван в интернет страницата на Изпълнителната агенция по околна среда: http://eea.government.bg", "date": "2017.08.02", "title": "Одобрен е Националният доклад за състоянието и опазването на околната среда през 2015 г."}
{"url": "http://www.focus-news.net/news/2017/08/02/2421972/otpuskat-se-dopalnitelni-sredstva-za-razshirenieto-na-metroto-za-remont-na-chast-ot-sofiyskata-seminariya-i-za-dovarshvane-na-manastir-v-kardzhali.html", "text": "Правителството одобри допълнителен трансфер в размер на 15 млн. лв. по бюджета на Столична община за 2017 година. Средствата са предназначени за финансиране на разширение на метрото - етапи I и II от трета метролиния в участъка бул. „Владимир Вазов“ - ЦГЧ - ж. к. „Овча купел“, с което ще бъде спазен строителният график за тази година. Това съобщиха от правителствената информационна служба.\r\nЗа укрепване, преустройство и основен ремонт на сграда, част от Софийската духовна семинария, по бюджета на Министерския съвет се отпускат 2,3 млн. лв. Правителството предостави допълнително и други 200 000 лв. по програма „Вероизповедания“ за 2017 г. Средствата са за довършване на средновековния манастир „Св. Йоан Предтеча“ в кв. „Веселчане“ в Кърджали.\r\nРазходите са за сметка на предвидените по централния бюджет за 2017 година.", "date": "2017.08.02", "title": "Отпускат се допълнителни средства за разширението на метрото, за ремонт на част от софийската семинария и за довършване на манастир в Кърджали"}
{"url": "http://www.focus-news.net/news/2017/08/02/2421968/yordanka-atanasova-kmet-na-selo-nikyup-9-grupi-i-nad-140-uchastnitsi-shte-se-vklyuchat-v-reanaktorskiya-festival-nike-igrata-i-pobedata.html", "text": "9 групи и над 140 участници от страната и чужбина ще се включат във второто издание на реанакторския фестивал „Нике, играта и победата“ в село Никюп. Това каза за в предаването „Царевград Търнов-славата и величието на България“ на Радио „Фокус“ кметът на населеното място Йорданка Атанасова. Тази година фестивалът ще се проведе на 12 август, като на посетителите ще бъдат представени възстановки и традиционни занаяти. Програмата на фестивала стартира в съботния ден от 9.00 часа. „На гостите ще бъдат представени възстановки на римски ритуали – антична мода, пазар на роби, гладиаторски игри, демонстрации на римско и варварско въоръжение, и битки от периода на римо-тракийските и римо-готските войни. Също така традиционният занаятчийски пазар ще включва римска кухня, демонстрация на накити и украшения, монетосечене и грънчарство. \r\nПосетителите на фестивала могат да подготвят предварително и облекат в самия ден свои римски костюми или прически и с този дрескод да се върнат векове назад. Основно римските възстановки имат образователен характер. Освен че посетителите нагледно могат да се върнат към историческите времена и да онагледят неща, които са учили само в учебниците по история. Такъв вид фестивали привличат туристи“, обясни тя. Йорданка Атанасова допълни, че освен с реанакторския фестивал село Никюп е известно и с производството си на диня, като седмица преди фестивала, на 5 август, ще се проведе Шестият фестивал на динята.", "date": "2017.08.02", "title": "Йорданка Атанасова, кмет на село Никюп: 9 групи и над 140 участници ще се включат в реанакторския фестивал „Нике, играта и победата“"}
{"url": "http://www.focus-news.net/news/2017/08/02/2421974/predstoyashti-sabitiya-v-stranata-za-3-avgust-agentsiya-fokus.html", "text": "***\r\nОт 12.30 часа в Министерски съвет вицепремиерът Валери Симеонов ще се срещне с граждани\r\nот гр. Пловдив, с които ще бъдат обсъдени проблемите с ромското население в квартал „Тодор Каблешков“.  Очаква се на срещата да присъстват главният секретар на МВР Младен Маринов и началникът на отдел „Обществен ред и управление при кризи“ Емил Вълков в община Пловдив.\r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nВ 12.00 часа в Официална зала на Столична община зам.-кметът Дончо Барбалов ще представи резултатите от изпълнението на бюджета (приходи) за първите 7 месеца на тази година.\r\n***\r\nОт 19.30 часа в Дом на киното БЧК организира филмов маратон с безплатна прожекция на клипове за приложния спорт „Водно спасяване с дисциплини за басейни”.\r\n***\r\nОт 10.00 часа в Академия за бебета, деца и родители, намираща се на ул. „Свобода Бъчварова\" 1 ще се проведе лекция на тема „Подготовка за кърменето и първи дни с бебето“. \r\n***\r\nОт 12.00 до 13.00 часа на тротоара пред сградата на Областна дирекция на МВР – Благоевград ще се проведе регионален протест на полицаите. \r\n***\r\nОт 13.30 часа в зала, намираща се на улица „Илинден“ № 8 официално ще бъде открит Национален турнир по Шоудаун за хора със зрителни увреждания.\r\n***\r\nОт 10.30 часа в Общностен център „Ранно детско развитие“, по повод Световната седмица на кърменето, ще бъде представен филмът „Гърдата е най-доброто“.\r\n***\r\nОт 13.30 часа в Областния център в града ще се проведе Национален турнир по Шоудаун за хора със зрителни увреждания. Турнирът ще се проведе в рамките на два дни.\r\n***\r\nОт 17.30 часа в залата на 2 етаж на Областна администрация ще бъде представена родовата летопис „Хаджипетровите“ на проф. Иван Карайотов и Антоанета Хаджипетрова. \r\n***\r\nОт 10.00 часа в зала „Варна“, Община Варна, на посещение в Община Варна ще бъдат бивши космонавти от България, Русия и Куба, гостуващи в СОК „Камчия“.\r\n***\r\nОт 18.30 часа в галерия „Ларго“ ще бъде представена самостоятелната изложба „Мирно царство“ на художника – наивист Росен Рашев – Рошпака. \r\n***\r\nОт 11.00 часа в Регионалния пресклуб на БТА ще се състои пресконференция във връзка с предстоящото осмо издание на Арт резиденция „Старото училище“, което ще се проведе в с. Горна Липница. Темата тази година е „Пътят като ритуал\".\r\n***\r\nОт 17.00 часа в Библиотека „Искра“ ще бъде открита изложбата „Български архитектурен модернизъм“, с която ще бъде поставено началото на поредицата от събития в програмата на 12 –те Празници в Долината на тракийските царе 2017 в града.\r\n***\r\nОт 18.00 часа в Музея на фотографията ще бъде открита изложба „Магията на танца“.  \r\n***\r\nОт 11.00 часа във Възрожденското училище ще се състои награждаване на отличените участници в теста за отпускане на общински стипендии.\r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване. \r\n***\r\nОт 11.00 часа в Регионалния пресклуб на БТА ще се състои пресконференция на Българска асоциация мини футбол – Плевен. \r\n***\r\nОт 16.00 часа пред Младежкия дом с демонстрации на таекуондо, корейски национални костюми, храна и напитки ще бъде дадено началото на Денят на корейската култура, на който Шумен е домакин.", "date": "2017.08.02", "title": "Предстоящи събития в страната за 3 август (Агенция „Фокус”)"}
{"url": "http://www.focus-news.net/news/2017/08/02/2421973/burgas-pozharite-na-teritoriyata-na-oblastta-sa-potusheni-osven-tozi-kray-selo-izvorishte.html", "text": "Всички пожари на територията на област Бургас са потушени. Това съобщи за Агенция „Фокус“ областният управител на Бургас Вълчо Чолаков. Единствено пожарът край село Изворище все още гори на територията на труднодостъпна пресечена местност, до която не може да достигне техника. Няма опасност за хора, животни, инвентар и имущество.", "date": "2017.08.02", "title": "Бургас: Пожарите на територията на областта са потушени, освен този край село Изворище"}
{"url": "http://www.focus-news.net/news/2017/08/02/2421975/otpusnati-sa-sredstva-za-izplashtane-na-obezshteteniya-po-sporazumeniya-za-bavno-pravosadie.html", "text": "Правителството одобри допълнителни разходи по бюджета на Министерството на правосъдието в размер на 98 600 лв. Средствата са предвидени в централния бюджет. Те са за изплащане на обезщетения по сключени през второто тримесечие на т. г. споразумения за нарушени права на разглеждане и решаване в разумен срок на дела по приключили граждански, административни и наказателни производства. Това съобщиха от правителствената информационна служба.\r\nТази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.", "date": "2017.08.02", "title": "Отпуснати са средства за изплащане на обезщетения по споразумения за бавно правосъдие"}
{"url": "http://www.focus-news.net/news/2017/08/02/2421976/pravitelstvoto-shte-izpalni-pet-resheniya-na-espch.html", "text": "Министерският съвет одобри за изпълнение пет решения на Европейския съд по правата на човека (ЕСПЧ) по дела срещу България, постановени в периода 9 февруари - 1 юни 2017 г. Това съобщиха от правителствената информационна служба.\r\nИзпълнението включва изплащането на общо 133 760 лв. обезщетения за претърпени имуществени и неимуществени вреди, както и разходи и разноски на жалбоподателите.\r\nПо делото „Велчева срещу България“ ЕСПЧ е присъдил обезщетение за неизпълнение на съдебно решение и нарушаване на правото на собственост.\r\nПо делото „Симеонови срещу България“ Голямата камара на Европейският съд е приела, че справедливостта на наказателния процес не е била нарушена от липсата на адвокатска защита на жалбоподателя през първите три дни от неговото задържане, но има нарушение на чл. 3 (забраната за изтезания и нечовешко и унизително отношение) от Конвенцията във връзка с условията на задържане и специалния режим за изтърпяване на наказанието.\r\nПо делата „Грабчак срещу България“, „Гапаев и други срещу България“ и „Курилович и други срещу България“ ЕСПЧ намира нарушения на чл. 8 от Конвенцията (зачитане на личния и семеен живот) и на чл. 13 от Конвенцията (вътрешноправно средство за защита) във връзка с експулсирането на чужденци на основания, свързани с националната сигурност.", "date": "2017.08.02", "title": "Правителството ще изпълни пет решения на ЕСПЧ"}
{"url": "http://www.focus-news.net/news/2017/08/02/2421977/obshtina-zlatograd-shte-izgradi-bent-na-reka-nedelinska-varhu-chast-ot-darzhaven-imot.html", "text": "Община Златоград ще изгради бент на река Неделинска върху част от държавен имот. Това съобщиха от правителствената информационна служба. \r\nПравителството реши да се учреди безвъзмездно безсрочно право на строеж върху част от имот – публична държавна собственост, за изграждане на бент на река Неделинска в полза на община Златоград. Отреденият за застрояване терен е с площ 229 кв. м. Съоръжението цели предотвратяване на бъдещото провокиране на мостовите конструкции и намаляване на ерозионните процеси по нейните брегове.\r\nС друго решение правителството предостави безвъзмездно за управление част от имот - публична държавна собственост, на Министерството на правосъдието за нуждите на районната служба „Изпълнение на наказанията“ в Ямбол. Службата ще разполага с работна площ за деловодство, четирима пробационни инспектори, младши инспектор, началник на службата и архив. Частта от имота се намира в ж. к. „Златен рог“ №20.\r\nИмот – частна държавна собственост, управляван от Главна дирекция „Изпълнение на наказанията“, бе обявен за имот – публична държавна собственост, с цел ефективното и бъдещото му целесъобразно управление. Той се намира на ул. „Георги Кочев“ №6 в Плевен и представлява общежитие със застроена площ 337 кв. м.", "date": "2017.08.02", "title": "Община Златоград ще изгради бент на река Неделинска върху част от държавен имот"}
{"url": "http://www.focus-news.net/news/2017/08/02/2421978/balgariya-shte-otkrie-oshte-edno-pochetno-konsulstvo-v-ukrayna.html", "text": "Правителството прие решение за откриване на почетно консулство на България в Украйна със седалище в гр. Кропивницкий и консулски окръг, обхващащ територията на Кировоградска област. За почетен  консул ще бъде назначен Дмитрий Василиевич Йоргачов. Това съобщиха от правителствената информационна служба.\r\nОткриването на почетното консулство ще спомогне за укрепване на връзките между България и представителите на българската общност в тази част на Украйна и ще допринесе за активизиране на българо-украинските търговско-икономически, туристически, културни и научно-образователни връзки.\r\nКъм настоящия момент България има едно почетно консулство в Украйна – в гр. Лвов в западната част на страната. В процес на откриване е почетно консулство на България в гр. Запорожие, за което вече има решение на Министерския съвет.", "date": "2017.08.02", "title": "България ще открие още едно почетно консулство в Украйна"}
{"url": "http://www.focus-news.net/news/2017/08/02/2421979/izmenya-se-sporazumenieto-po-programata-sesar-na-evropeyskata-agentsiya-po-otbrana.html", "text": "Правителството измени споразумението по програмата на Европейската агенция по отбрана „Военно приложение на Изследователската програма за управление на въздушното движение в единното европейско небе (SESAR)“. Промяната се налага поради присъединяването към програмата на Република Кипър и на Унгария. Това съобщиха от правителствената информационна служба.\r\nПрограмата е насочена към засилване на координацията между министерствата на отбраната на страните-членки на ЕС за изследване въздействията при изпълнението на изискванията на инициативата „Единно европейско небе“ върху европейските отбранителни способности и набелязване на общи действия при реализацията на програмата.", "date": "2017.08.02", "title": "Изменя се споразумението по програмата SESAR на Европейската агенция по отбрана"}
{"url": "http://www.focus-news.net/news/2017/08/02/2421956/burgas-angliyska-turistka-e-v-koma-sled-padane-ot-shestiya-etazh-na-hotel-v-slanchev-bryag.html", "text": "Английска туристка е в кома, след падане от шестия етаж на хотел в „Слънчев бряг“. Това съобщиха от пресцентъра на ОДМВР - Бургас. Пострадалата е в кома, в тежко състояние и е неконтактна. Към момента не е известна причината, поради която жената е паднала. Английската туристка е пристигнала със съпруга си на 27 юли в „Слънчев бряг“. Била е настанена на шестия етаж в хотел в курортния комплекс. Инцидентът е станал на 31 юли. \r\nСтефан ПЕТРОВ", "date": "2017.08.02", "title": "Бургас: Английска туристка е в кома, след падане от шестия етаж на хотел в „Слънчев бряг“"}
{"url": "http://www.focus-news.net/news/2017/08/02/2421984/pravitelstvoto-odobri-teksta-na-protokola-za-predvaritelno-izpalnenie-na-sporazumenieto-otnosno-edinen-patenten-sad.html", "text": "Министерският съвет одобри текста на Протокола за предварително изпълнение на Споразумението относно Единен патентен съд. Това съобщиха от правителствената информационна служба.\r\nСъдът е създаден чрез Споразумението относно Единен патентен съд от 19 февруари 2013 г. Той има юридическа правосубектност във всяка договаряща държава-членка и се ползва с най-широката правоспособност, предоставена на юридическите лица, съгласно националното право на тази държава. България е ратифицирала Споразумението на 8 април 2016 г.\r\nПротоколът за предварително изпълнение на Споразумението относно Единен патентен съд е част от пакета документи, чието влизане в сила е необходимо за нормалното функциониране на Съда. Чрез него се цели да се предвиди период на предварително изпълнение на институционалните, организационни и финансови разпоредби на Споразумението, преди официалното му влизане в сила. Периодът на предварително изпълнение ще даде възможност на договарящите държави-членки да установят различните ръководни органи, да приемат всички правни текстове, да вземат решения, както и да бъдат направени назначения в съответствие с предвидените процедури.", "date": "2017.08.02", "title": "Правителството одобри текста на Протокола за предварително изпълнение на Споразумението относно Единен патентен съд"}
{"url": "http://www.focus-news.net/news/2017/08/02/2421981/balgariya-i-armeniya-shte-si-satrudnichat-v-oblastta-kartografiyata-i-obmena-na-geografski-materiali.html", "text": "Правителството одобри Меморандум за разбирателство между министерствата на отбраната на България и Армения за сътрудничество в областта на картографията и обмена на географски материали. Това съобщиха от правителствената информационна служба.\r\nЦелта на документа е да определи принципите за сътрудничество в областта на геопространственото производство и осигуряване, обмена на информация, военногеографската документация и научна литература.\r\nМеморандумът е изготвен въз основа на принципите, установени в Споразумението между страните, участващи в Партньорство за мир, и Споразумението за сътрудничество между Министерството на отбраната на Република България и Министерството на отбраната на Република Армения.\r\nСътрудничеството се осъществява чрез периодични работни срещи, консултации, обмен на несъдържащи класифицирана информация геопространствени материали, обмяна на опит в сферата на обучението на личния състав и използваните методи и процедури за геопространствено осигуряване, включително и при участие на национални контингенти в международни учения.", "date": "2017.08.02", "title": "България и Армения ще си сътрудничат в областта картографията и обмена на географски материали"}
{"url": "http://www.focus-news.net/news/2017/08/02/2421983/pravitelstvoto-odobri-rezultatite-ot-zasedanie-na-ekofin.html", "text": "Правителството одобри доклад с резултатите от заседанието на Съвета на ЕС по икономически и финансови въпроси (ЕКОФИН), което се проведе на 11 юли в Брюксел. Това съобщиха от правителствената информационна служба.\r\nВ рамките на дневния ред естонското председателство представи приоритетите си в областта на икономическите и финансови въпроси.\r\nПриет беше план за действие за справяне с необслужваните кредити в Европа, както и заключения относно средносрочния преглед на Плана за изграждане на Съюза на капиталовите пазари.\r\nНа заседанието Европейската комисия представи законодателно предложение за правила за прозрачност в областта на данъчната политика, с което ще се изисква декларирането на някои схеми за трансгранично данъчно планиране.", "date": "2017.08.02", "title": "Правителството одобри резултатите от заседание на ЕКОФИН"}
{"url": "http://www.focus-news.net/news/2017/08/02/2421985/rumen-georgiev-zhivotnovad-prez-tova-lyato-pochti-nyama-usloviya-za-pasha-na-zhivotnite.html", "text": "През това лято почти няма никакви условия за паша на животните, тъй като всички ливади са изсъхнали от горещините, каза за Радио „Фокус“ – Пазарджик Румен Георгиев, председател на Асоциацията на млекопроизводителите в област Пазарджик. По думите му, през последните години дърветата из пасищата са изсечени, няма сянка,а това е проблем за преживните животни. От друга страна пасищата в региона са почти ликвидирани, а терените са върнати на собствениците им, които ги използват по съвсем различно предназначение.  „Това принуждава фермерите да хранят животните само с фуражи и да ги държат затворени в оборите цяло лято, което е изключително неблагоприятно и за самите говеда. За кравите е добре да изминават не повече от 1-2 км дневно, защото те са преживни животни и не обичат движението, при овцете разходката трябва да е около 5-6 км, а при козите – двойно по-дълга“, уточни Георгиев. Фермерът заяви, че е важно да има водоем близо до фермите, за да могат животните да пият вода по време на престоя си на открито.\r\nАлбена ЖИЛЕКОВА", "date": "2017.08.02", "title": "Румен Георгиев, животновъд: През това лято почти няма условия за паша на животните"}
{"url": "http://www.focus-news.net/news/2017/08/02/2421987/dots-d-r-deyan-rabovyanov-arheolog-krepostta-buzovo-kale-e-bila-golyam-i-vazhen-tsentar-prez-perioda-na-vtoroto-balgarsko-tsarstvo.html", "text": "Крепостта Бузово кале е била голям и важен център през периода на Второто българско царство. Това каза пред журналисти в Казанлък доц. д-р Деян Рабовянов, ръководител на разкопките това лято на крепостта Бузово кале край село Бузовград. Това предаде кореспондент на Радио „ Фокус“. Рабовянов  поясни, че за това дават информация резултатите от тазгодишното проучване. Той уточни, че най-вече крепостта е била важен център през периода на Второто българско царство. \"Тогава са били използвани укрепленията, тогава и между стените на крепостта е построена значителна по размери, съответстваща на периода  църква, отговаряща и на столичните църкви от този период. Към момента тя е частично установена, тъй като е разкрита в края на разкопките това лято. „Вечният въпрос е доколко тази крепост има отношение към локализацията на средновековния Крън. Засега ние ще изчакаме нови резултати от разкопките, които да потвърдят или да отхвърлят това твърдение“, каза Рабвянов.\r\nПроучванията налагат три извода, според които може да се допусне, че там е Крън. Размерите на крепостта са 17 декара защитена територия. В подножието и има голямо селище, което се е развивало около тракийската гробница в този район и това я превръща в една от най-големите крепости в региона , без тези около Мъглиж и Тъжа. За Казанлъшката долина това е най-голямата крепост. Тя има изключително силни укрепления – две крепостни стени една зад друга, много масивни, което също е индикация, че крепостта е била важен средновековен център. Третата индикация е наличието на материали от този период, наличието на строителство, заедно с църквата от този период. „Това дава възможности за предположение, но не можем да твърдим със сигурност. Изискват  се дпълнителни проучвания, които се надяваме да протекат следващата година, където именно ще бъде акцентирано върху средновековния период“, каза доц. Рабовянов. Той поясни, че в изворите има споменавания, че представители на династията на Тертерите са резидирали в Крънската област и са управлявали, макар и кратковременно и уточни, че става въпрос за един не много продължителен период от време – в края на 13 и самото начало на 14 век, когато те са успели да си извоюват относителна самостоятелност, която при братовчед им Теодор  - Светослав приключва. „Дали са резидирали тук, ще установяваме тепърва. Нека не забравяме, че названието Крънска област обикновено се свързва с названието на центъра, т.е на основната крепост. Така че можем да се опитаме да потърсим този център, но не е изключено и е типично за периода, управляващите дадена област да са имали няколко резиденции, няколко важни центъра, които да са използвали като убежища или упорни точки“, категоричен бе доц. Рабовянов.\r\nСлавяна ГАЙДАРОВА", "date": "2017.08.02", "title": "Доц. д-р Деян Рабовянов, археолог: Крепостта Бузово кале е била голям и важен център през периода на Второто българско царство"}
{"url": "http://www.focus-news.net/news/2017/08/02/2421990/igor-dodon-obyavyavaneto-na-dmitriy-rogozin-za-persona-non-grata-e-golyama-politicheska-glupost.html", "text": "Президентът на Молдова Игор Додон определи решението на правителството за обявяването на вицепремиера на Русия Дмитрий Рогозин за персона нон грата като „голяма политическа глупост“, предава Интерфакс. \r\n„Обявяването на вицепремиера на Русия за персона нон грата е голяма политическа глупост. И голяма „мечешка услуга“ за Молдова и гражданите на страната.  Не знам дали молдовските власти сами са взели решението или като марионетки са ги управлявали онези през океана. Факт е, че те днес въвлякоха Молдова в безпрецедентен за последните 25 години дипломатически и геополитически скандал“, написа във „Фейсбук“ Додон. \r\nСпоред него с това свое действие правителството на страната прави „всичко възможно да не допусне възстановяването на добрите отношения с Русия.“ Мария Динкова", "date": "2017.08.02", "title": "Игор Додон: Обявяването на Дмитрий Рогозин за персона нон грата е голяма политическа глупост"}
{"url": "http://www.focus-news.net/news/2017/08/02/2421989/kyustendil-nad-60-tsenni-izdaniya-izsledvaniya-studii-kritiki-i-razrabotki-sa-postapili-kato-darenie-v-regionalnata-biblioteka.html", "text": "Над 60 ценни издания изследвания, студии, критики и разработки са постъпили като дарение в Регионалната библиотека. Това съобщиха за Радио „Фокус” – Кюстендил от Регионална библиотека „Емануил Попдимитров” – Кюстендил. В рамките на дарението има разработки по живопис, предимно, енциклопедии. Те са дарени на  отдел „Изкуство“ на към библиотеката в Кюстендил от семейството на известния учител по рисуване и педагог в града Зинови Лазов. В дарението преобладават изследванията от и за художника Кирил Цонев, който е от кюстендилската школа. Албуми с репродукции на Цонев от 1961 год., неговият труд „Технология на изящното изкуство“ /1974г/. „Портретът в българската живопис“ и др. Щe обогатят фонда на отдела „Изкуство“ и „Техника на живописта“ на Д.И.Киплинг, на проф. Драган Лозенски  – „Методика на рисуването“ /1965г/, монография на Борис Митов от 1955 год. и др. Досега изданията се съхранявани по лавиците на домашната библиотека на Лазови в наследствената им къща в близко село.\r\nВенцеслав ИЛЧЕВ", "date": "2017.08.02", "title": "Кюстендил: Над 60 ценни издания изследвания, студии, критики и разработки са постъпили като дарение в Регионалната библиотека"}
{"url": "http://www.focus-news.net/news/2017/08/02/2421982/the-asahi-shimbun-fumio-kishida-shte-napusne-yaponskoto-pravitelstvo.html", "text": "Министърът на външните работи на Япония Фумио Кишида ще бъде отстранен от кабинета на 3 август, когато министър-председателят на страната Шиндзо Абе ще обяви промените в правителството, пише вестник The Asahi Shimbun. \r\nИзточници съобщиха, че Кишида, който заема и поста на министър на отбраната, ще стана председател на Съвета за политически изследвания на управляващата партия. Това е един от трите важни длъжности в Либерално-демократическата партия. \r\nБившият министър на отбраната Ицунори Онодера ще се върне на този пост, допълниха източниците. \r\nОсвен това по-рано стана ясно, че Абе планира да запази министъра на финансите Таро Асо, говорителя на кабинета Йошихиде Суга, министъра на икономиката Хирошиге Секо и министъра на инфраструктурата Кеичи Иши.  Мария Динкова", "date": "2017.08.02", "title": "The Asahi Shimbun: Фумио Кишида ще напусне японското правителство"}
{"url": "http://www.focus-news.net/news/2017/08/02/2421986/the-washington-post-hashim-tachi-e-poiskal-pomosht-ot-mayk-pens-za-vlizaneto-na-kosovo-v-nato.html", "text": "В сряда вицепрезидентът на САЩ Майк Пенс е обещал да помогне за отстраняването на препятствията пред пълноправното членство на Косово в НАТО, заяви държавният глава на Косово Хашим Тачи, пише вестник The Washington Post. \r\nТачи написа в социалната мрежа „Фейсбук“, че е имал „приятелски и конструктивен разговор“ с Пенс в кулоарите на срещата на върха на Адриатическата харта в Черна гора. \r\nДържавният глава на Косово потвърди, че страната остава „без компромиси съюзник в борбата с всяка форма на екстремизъм, радикализъм и тероризъм“. \r\n„Американското лидерство е незаменимо за нашите евроатлантически аспирации“, допълни Тачи.  Мария Динкова", "date": "2017.08.02", "title": "The Washington Post: Хашим Тачи е поискал помощ от Майк Пенс за влизането на Косово в НАТО"}
{"url": "http://www.focus-news.net/news/2017/08/02/2421988/metodi-biserkov-obshtina-petrich-gradovete-mioveni-i-petrich-sa-pobratimeni-veche-nad-15-godini.html", "text": "Градовете Миовени и Петрич са побратимени вече над 15 години. Това каза за Радио „Фокус“ Пирин Методи Бисерков, началник на Дирекция „Образование и култура“ към Община Петрич. По думите му град Миовени е разположен на 125 км. северозападно от Букурещ, като първото споменаване на града в писмен източник е от 1485 година. Бисерков посочи, че в момента населението на Миовени е над 36 000 човека. „От 1968 година Миовени е център на автомобилостроенето в Румъния. В града функционира и институт за ядрени изследвания, чиято дейност е тясно свързана с АЕЦ \"Черна вода“, допълни той. Методи Бисерков отбеляза, че основна забележителност на Миовени е катедралата „Св. св. Петър и Павел“, която е разположена в градския център. Той обясни, че тя е построена за рекордно кратко време и е  определяна като емблема на града. По думите му особено впечатляващи в нея са мозаечните стенописи, с които се наподобяват запазените в Истанбул църкви от времето на византийските императори. „В града е изграден общински стадион, на който играе едноименният градски футболен отбор, като член на Румънската Премиер лига. В Миовени се изгражда и най-модерната болница в Румъния,  която ще предлага освен традиционно лечение, така също и китайска болнична практика“, каза още Методи Бисерков.\r\nНатали СТЕФАНОВА", "date": "2017.08.02", "title": "Методи Бисерков, Община Петрич: Градовете Миовени и Петрич са побратимени вече над 15 години"}
{"url": "http://www.focus-news.net/news/2017/08/02/2421991/ria-novosti-ruskoto-posolstvo-v-damask-e-bilo-obstrelyano.html", "text": "В сряда руското посолство в сирийската столица Дамаск е било обстреляно от терористи, се съобщава на сайта на руското Министерство на външните работи, предава РИА Новости. \r\nДва снаряда са паднали на територията на руската дипломатическа мисия, а други два са избухнали в непосредствена близост. От външнополитическото ведомство подчертаха, че по щастлива случайност няма жертви. \r\nРуските власти решително осъдиха атаката и потвърдиха, че Москва ще продължи безкомпромисната борба срещу терористите в Сирия.  Мария Динкова", "date": "2017.08.02", "title": "РИА Новости: Руското посолство в Дамаск е било обстреляно"}
{"url": "http://www.focus-news.net/news/2017/08/02/2421992/radka-lazarova-rzi-smolyan-hiv-pozitivnite-v-balgariya-sa-2-556-82-ot-tyah-sa-novoregistriranite-sluchai.html", "text": "По данни на Националната програма за превенция и контрол на ХИВ/СПИН към Министерството на здравеопазването, до 16 май 2017 г.  ХИВ-позитивните мъже и жени в България са 2 556 като 82 от тях са  новорегистрираните случаи. Това каза за Радио „Фокус“ – Смолян Радка Лазарова – старши експерт в РЗИ – Смолян, по повод  стартирането на лятната  АНТИСПИН кампания на здравната инспекция, която се провежда под мотото: „Направи си тест за ХИВ”. На територията на област Смолян през последните пет години са регистрирани 5 лица с ХИВ-инфекция – 1 жена и 4-ма мъже, на възраст от 25 до 54 години. Лазарова обясни, че  Регионалната здравна инспекция в Смолян отново предоставя възможност на хората да проверят безплатно своя ХИВ – статус чрез т.нар. „Бърз тест”.  Всеки работен ден  в месеците август и септември от 9,00 ч. до 16,00 ч. в Приемния кабинет, намиращ се на първия етаж  на инспекцията, гражданите ще могат да се възползват и от безплатните изследвания за сифилис, хепатит тип В и хепатит тип С. Здравният експерт каза още, че през този месец  мобилни екипи  ще предлагат безплатно и анонимно изследване за ХИВ/СПИН на посетителите в  откритите басейни, които се намират в градовете: Девин, Доспат, Златоград и Рудозем. Ще се разпространяват здравно-информационни материали за основните рискове и начините за превенция на различни бактериални и вирусни инфекции, предавани по полов път.\r\nДаниела БОЙКОВА", "date": "2017.08.02", "title": "Радка Лазарова, РЗИ – Смолян: ХИВ-позитивните  в България са 2 556, 82 от тях са  новорегистрираните случаи"}
{"url": "http://www.focus-news.net/news/2017/08/02/2421994/neli-petkova-obshtina-kyustendil-ednokratnite-nagradi-za-detsa-s-izyaveni-darbi-se-opredelyat-ot-ekspertna-komisiya-v-grada.html", "text": "Еднократните награди за деца с изявени дарби се определят от експертна комисия в Кюстендил. Това каза пред Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт”. По думите й еднократните финансови стимулирания са част от общинската програма за закрила на децата с изявени дарби. Индивидуална или колективна награда получават ученици от община Кюстендил, класирали се на първо, второ или трето място на олимпиади и национални състезания, одобрени от просветното министерство, както и на състезания и конкурси от националния календар за извънучилищните дейности и  от спортния календар. „Размерът на еднократното финансово стимулиране се определя от експертно–консултативна комисия, в рамките на определените от Общинския съвет за годината средства”, каза Петкова.\r\nВенцеслав ИЛЧЕВ", "date": "2017.08.02", "title": "Нели Петкова, Община Кюстендил: Еднократните награди за деца с изявени дарби се определят от експертна комисия в града"}
{"url": "http://www.focus-news.net/news/2017/08/02/2421980/d-r-ivan-ivanov-dkts-1-sv-klementina-varna-prez-tozi-sezon-sluchaite-na-nevodni-intsidenti-sa-poveche.html", "text": "През този летен сезон на плажовете във Варна и курортните комплекси случаите на неводни инциденти са повече. Това каза за Радио „Фокус” – Варна д-р Иван Иванов, управител на здравния център ДКЦ 1 „Св. Клементина”, който за поредна година обезпечава с медицински екипи плажовете в града и курортите. По думите му най-често става въпрос за травматизъм.  „През вчерашния ден е имало два случая на опарени от медуза летовници, които са получили алергична реакция, но им е оказана помощ на брега. Също през вчерашния ден е регистриран един от най-сериозните до този момент през сезона воден инцидент с дете в курорта „Св. св. Константин и Елена“, обясни Иванов. По думите му децата са скачали от буните на южния плаж в курорта извън работното време на спасителите и медицинските екипи. Спасителите са били наблизо и са реагирали своевременно, когато едно от децата е имало нужда от помощ. Екип на Спешна помощ също е пристигнал на място, добави д-р Иванов. Той уточни, че му е оказана  необходимата медицинска помощ и с линейка е отведено в болница „Света Марина“.\r\nПо отношение на неорханяемите зони, които са много посещавани, особено през почивните дни – плажовете на Галата, Паша дере, Кара дере и Фичоза, д-р Иван Иванов коментира, че трябва да се мисли в посока осигуряване на спасители и медицински екипи, въпреки трудната достъпност, тъй като при ситуация на давене няма как да се реагира.\r\nД-р Иван Иванов допълни, че за месец август е характерно морето да бъде опасно, но очакванията са да се успокои в следващите дни и да бъде приятно за къпане. Във връзка с по-малкото регистрирани водни инциденти, д-р Иванов коментира, че вероятно плажуващите стават по-дисциплинирани.\r\nМарияна ВАЛЕНТИНОВА", "date": "2017.08.02", "title": "Д-р Иван Иванов, ДКЦ 1 „Св. Клементина” – Варна: През този сезон случаите на неводни инциденти са повече"}
{"url": "http://www.focus-news.net/news/2017/08/02/2421995/ana-barnabich-poseshtenieto-na-aleksandar-vuchich-v-sasht-podpomogna-zadalbochavaneto-na-satrudnichestvoto-mezhdu-belgrad-i-vashington.html", "text": "В сряда министър-председателят на Сърбия Ана Бърнабич разговаря с вицепрезидента на САЩ Майк Пенс в кулоарите на срещата на върха на Адриатическата харта, предава Tanjug. \r\nБърнабич изрази задоволството си от постигнатите резултати след скорошната работна визита на сръбския президент Александър Вучич във Вашингтон, чиято цел беше задълбочаване на сътрудничеството между двете държави.  Мария Динкова", "date": "2017.08.02", "title": "Ана Бърнабич: Посещението на Александър Вучич в САЩ подпомогна задълбочаването на сътрудничеството между Белград и Вашингтон"}
{"url": "http://www.focus-news.net/news/2017/08/02/2421996/nimh-utre-vremeto-shte-se-zadarzhi-suho-i-goreshto-maksimalnite-temperaturi-shte-sa-predimno-mezhdu-33-i-38.html", "text": "През нощта ще бъде ясно. Утре ще се задържи сухо и горещо, предимно слънчево. Ще духа слаб в Източна България до умерен вятър от север-североизток. Максималните температури ще са предимно между 33° и 38°. Това съобщи за Агенция „Фокус“ дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН).  По Черноморието ще е предимно слънчево. Ще духа умерен вятър от север-североизток. Максималните температури ще са 29-31°. Температурата на морската вода е 25-26°. Вълнението на морето ще е 2-3 бала. В планините ще е слънчево. Ще духа умерен, по високите части силен североизточен вятър. Максималната температура на височина 1200 метра ще е около 26°, на 2000 метра – около 19°. До края на седмицата времето ще е слънчево и горещо. Вятърът ще е слаб, по морския бряг до умерен от изток-североизток. Температурите ще се повишат още малко и на места в равнините ще достигат 38°-40°.", "date": "2017.08.02", "title": "НИМХ: Утре времето ще се задържи сухо и горещо - максималните температури ще са предимно между 33° и 38°"}
{"url": "http://www.focus-news.net/news/2017/08/02/2421997/tera-makedoniya-zoran-zaev-provede-dvustranna-sreshta-s-mayk-pens-v-podgoritsa.html", "text": "В сряда министър-председателят на Македония Зоран Заев  проведе двустранна среща с вицепрезидента на САЩ Майк Пенс, предава „Тера“. \r\nПенс подчерта, че Скопие може да разчита на подкрепата на Вашингтон относно политиката на новия кабинет и относно членството на Македония в НАТО. \r\nОсвен това вицепрезидентът показа интерес към реализирането на плана „3-6-9“, подчертавайки, че е важно да се гарантира върховенството на закона в Македония.  Мария Динкова", "date": "2017.08.02", "title": "„Тера“ (Македония): Зоран Заев проведе двустранна среща с Майк Пенс в Подгорица"}
{"url": "http://www.focus-news.net/news/2017/08/02/2421999/d-r-emil-iliev-zaradi-interesa-kam-bansko-dzhaz-fest-prorabotiha-mnogo-hoteli-v-grada-koito-nyamaha-namerenie-da-otvaryat-prez-lyatoto.html", "text": "Много хотели в Банско, които нямаха намерение да отварят врати през лятото, отново проработиха заради големия интерес към Банско Джаз Фест. Това каза за Радио „Фокус“ Пирин д-р Емил Илиев, организатор на фестивала. Той отбеляза, че в седмицата на фестивала – от 5 до 12 август, Банско ще работи на пълни обороти. По думите му в града вече са започнали да пристигат и чужденци, които са там специално за фестивала. „Имаме една пълна седмица с програма, която е направена така, че да осигури една истинска джаз ваканция за посетителите и ценителите на Банско, които да си тръгнат доволни от фестивала“, заяви д-р Илиев. Той уточни, че концертите започват всяка вечер точно в 19.00 часа, като има по 3-4 групи или изпълнители на вечер, и програмата ще приключва около 01.00 часа след полунощ. Д-р Емил Илиев подчерта, че няма фестивал на такова ниво в света, който да е безплатен. По думите му, ако някой човек отиде някъде да слуша чуждестранните изпълнители, всеки един зрител на тези концерти, ще трябва да плати между 1200-1300 евро, а в Банско на този етап това е напълно безплатно.\r\nНатали СТЕФАНОВА", "date": "2017.08.02", "title": "Д-р Емил Илиев: Заради интереса към  Банско Джаз Фест проработиха много хотели в града, които нямаха намерение да отварят през лятото"}
{"url": "http://www.focus-news.net/news/2017/08/02/2421993/dobrich-praznik-na-papesha-organizirat-v-nay-golyamoto-kavarnensko-selo-balgarevo.html", "text": "За поредна година най-голямото каварненско село – Българево, ще бъде домакин на Празник на пъпеша, предаде кореспондентът на Радио „Фокус” – Варна. Празникът е на 5 август – събота, в 17.30 часа на площада на селото. За гостите е подготвена интересна програма: анимация за деца, букет от фолклорни и класически изпълнения (група за автентичен фолклор „Перуника“ и изпълнения на семейство швейцарски музиканти, живеещи в Българево), изработване и изложба на фигури от пъпеши, традиционна класация за най-сладък и най-голям пъпеш. Площите с пъпеши в землището на селото това лято заемат около 450 дка. За много от семействата в Българево отглеждането на пъпеши е поминък. Селото е известно и с близостта си до красивия залив Болата и нос Калиакра. Празникът е част от културния календар на Община Каварна. В следващите дни той включва още Пътуващо кино в Каварна (3 и 4 август), Джаз на село в Камен бряг (5 и 6 август) и Турнир по плажен волейбол в Каварна (от 7 до 13 август). \r\nЖулиета НИКОЛОВА", "date": "2017.08.02", "title": "Добрич: Празник на пъпеша организират в най-голямото каварненско село – Българево"}
{"url": "http://www.focus-news.net/news/2017/08/02/2421998/dots-deyan-rabovyanov-arheolog-rayonat-na-krepostta-buzovo-kale-kray-kazanlak-e-izklyuchitelno-perspektiven-za-razvitieto-na-turizma.html", "text": "Районът, в който се намира крепостта Бузово кале, край Казанлък е изключително перспективен по отношение на развитието на туризма, каза за Радио „Фокус“ доц. Деян Рабовянов, ръководител на екипа археолози, работещи на разкопки това лято на крепостта. Той поясни, че самата крепост като архитектура има запазени стени и укрепления до височина 4, 5 метра. По думите му като като архитектура, като включване на скалните зъбери в нея, чисто като природни дадености е изключително живописна, гледката, която тя осигурява е към цялата Казанлъшка долина. Доц. Рабовянов поясни, че крепостта  е на една пътека от обекти, които тръгват от природния феномен Мегалита, минават през крепостта Бузово кале, проучената миналата година антична църква и  монументална тракийска гробница в подножието й. „Имаме една верига от културно-исторически забележителности от различни периоди. Те покриват цялата история на региона от траките до българското Средновековие, съчетана  с една природна среда и една достъпност,  и близост  до населените места. Всичко това предпоставя развитието на този район  в бъдеще като самостоятелен туристически маршрут\", каза доц. Рабовянов.\r\nСлавяна ГАЙДАРОВА", "date": "2017.08.02", "title": "Доц. Деян Рабовянов, археолог: Районът на крепостта Бузово кале край Казанлък е изключително перспективен за развитието на туризма"}
{"url": "http://www.focus-news.net/news/2017/08/02/2422001/zhan-klod-yunker-nie-sme-gotovi-da-otgovorim-ako-novite-amerikanski-sanktsii-sreshtu-rusiya-zasegnat-ikonomicheskite-interesi-na-es.html", "text": "В сряда председателят на Европейската комисия Жан-Клод Юнкер заяви, че притесненията на блока са взети под внимание при новите американски санкции срещу Русия, предава Reuters. \r\nЮнкер обаче уточни, че ЕС е готов да отговори до дни, ако се окаже, че приложените мерки накърняват европейските икономически интереси. \r\n „Ние сме готови. Ние трябва да защитим нашите икономически интереси по отношение на САЩ и ще го направим, “ допълни Юнкер в интервю за германска радиостанция.\r\n Той също така подчерта, че е важно Брюксел и Вашингтон да координират действията си, за да се гарантира ефективността на антируските санкции.  Мария Динкова", "date": "2017.08.02", "title": "Жан-Клод Юнкер: Ние сме готови да отговорим, ако новите американски санкции срещу Русия засегнат икономическите интереси на ЕС"}
{"url": "http://www.focus-news.net/news/2017/08/02/2422002/pravitelstvoto-prie-upravlenskata-si-programa-obzor.html", "text": "Правителството прие управленската си програма. Това се случи по време на седмичното заседание на  Министерски съвет. Документът е съставен в изпълнение на подписаното Коалиционно споразумение между Политическа партия ГЕРБ и Обединени патриоти – НФСБ, АТАКА, ВМРО, и е съобразен с приоритетите за управление към него. Управленската програма обхваща 20 области, за които правителството на България набелязва 65 приоритета и 902 мерки, чрез които ще се реализират основните приоритети на коалицията. Общата цел на коалиционното правителство е: доходи, сигурност, икономически прогрес, свобода и демокрация, сила на предприемаческия дух и прозрачност на управлението. По време на заседанието премиерът Бойко Борисов заяви, че е необходима всекидневна работа. „Просто нямаме алтернатива, няма по-добри от нас и всеки ден трябва максимално да се доказваме и да си изпълняваме програмата. Това изпълним ли го, мисля, че ще се случат доста по-добри неща“, добави Борисов. Министър-председателят уточни, че с приемането на програмата правителството застава зад своя ангажимент за устойчиво нарастване на доходите, ограничаване на негативните демографски тенденции, минимизиране на рисковете и неутрализиране на опасностите за националната сигурност на България, гарантиране на ефективна, бърза и справедлива съдебна власт, провеждане на решителна политика за ликвидиране на неграмотността, подобряване здравето на нацията, гарантиране на енергийната сигурност на страната, повишаване растежа и конкурентоспособността на българската икономика. От думите на премиера Борисов стана ясно, че кабинетът извежда в отделен приоритет мерките за намаляване на административната тежест за гражданите и бизнеса и развитието на електронното управление. От името на коалиция „Обединени патриоти“ вицепремиерът Валери Симеонов изрази задоволство от подготвения документ. Според него програмата е добра, доста детайлна, стегната. „Искам да обърна внимание, че тази програма е коалиционна, че носим отговорност съвместна и апелирам за мобилизация за изпълнението на тази програма. Редно е да се отбележи, че една част от заложените приоритети и мерки вече са направени“, каза вицепремиерът. Според него сега политическите им опоненти вече трудно ще могат да предявяват претенции. Валери Симеонов благодари на екипа, изготвил програмата и определи действията му като изключително уместните и далновидни. Освен управленска програма, на седмичното си заседание, кабинетът одобри законодателната и оперативната си програма за втората половина на 2017 г.\r\nПрограмата за управление на правителството на Република България в периода 2017-2021 г. може да видите", "date": "2017.08.02", "title": "Правителството прие управленската си програма (ОБЗОР)"}
{"url": "http://www.focus-news.net/news/2017/08/02/2422000/federika-mogerini-es-nyama-da-priznae-novoto-uchreditelno-sabranie-na-venetsuela.html", "text": "Европейският съюз няма да признае новото учредително събрание на Венецуела, което дава на президента Николас Мадуро повече правомощия, заяви в сряда върховният представител на блока по въпросите на външните работи и политиката на сигурност Федерика Могерини, предава AFP. \r\n„ЕС и неговите държави членки не могат да признаят учредителното събрание, тъй като те са обезпокоени за неговата ефективна представителност и легитимност“, коментира Могерини след среща на дипломатите от 28-те държави членки. Тя допълни, че Брюксел е готов да предприеме действия, ако ситуацията се влоши.  Мария Динкова", "date": "2017.08.02", "title": "Федерика Могерини: ЕС няма да признае новото учредително събрание на Венецуела"}
{"url": "http://www.focus-news.net/news/2017/08/02/2422004/pentagonat-dvama-amerikanski-voennosluzheshti-sa-zaginali-v-afganistan.html", "text": "В сряда двама американски военнослужещи са загинали в Афганистан, след като техният конвой е бил атакуван, потвърди Пентагонът, предава AFP. \r\n„Двама американски военнослужещи са убити при операция в Кандахар, Афганистан, когато техният конвой е бил нападнат“, отбеляза говорителят на Пентагона Джеф Дейвис. \r\n„Американските сили в Афганистан ще осигурят допълнителна информация, когато има такава“, допълни Дейвис.  Мария Динкова", "date": "2017.08.02", "title": "Пентагонът:  Двама американски военнослужещи са загинали в Афганистан"}
{"url": "http://www.focus-news.net/news/2017/08/02/2422009/aleksandar-damovski-mkd-preobladavat-polozhitelnite-otzivi-v-makedoniya-sled-poseshtenieto-na-premiera-boyko-borisov-i-vodenata-ot-nego-pravitelstvena-delegatsiya.html", "text": "Преобладават положителните отзиви в Македония след посещението на премиера Бойко Борисов и водената от него правителствена делегация, както и подписването на Договора за добросъседство. Това каза в ефира на Радио \"Фокус\" Александър Дамовски, главен редактор на електронното издание МКД. Според него, мнението на мнозинството от гражданите, особено от социалните мрежи, може да се обобщи: „Хайде да ходим напред, хайде да ходим в Европа, хайде да направим нещо заедно и да забравим всички проблеми, които сме имали досега“. Той допълни, че 25-годишният преход в Македония е изморил всички. \r\n„Съществуващите досега резерви по отношение на интеграцията на Македония в Европейския съюз и в НАТО, особено проблемът с името с Гърция, направиха така, че да се чувстваме преситени от тях и затова на подписания договор гледаме като надежда за тази интеграция и с това отпадат и резервите за феърплея около него. Всички се надяваме тази позитивна атмосфера да продължи“ – обобщи Александър Дамовски.\r\nОтносно ратификацията на договора той уточни, че пратениците на ВМРО – ДПМНЕ и някои по-малки партии в парламента са „против“, но мнозинството от СДСМ и албанските политически партии е „за“ него и ратификацията му ще мине без проблем. Дамовски бе категоричен, че най-важното, което предстои, е изграждането на транспортния коридор №8 и на железопътната линия София-Скопие, за да могат гражданите да усетят на практика смисъла от подписването на такъв документ за добросъседство.", "date": "2017.08.02", "title": "Александър Дамовски, МКД: Преобладават положителните отзиви в Македония след посещението на премиера Бойко Борисов и водената от него правителствена делегация"}
{"url": "http://www.focus-news.net/news/2017/08/02/2422005/rumyana-glavcheva-ekspert-seizmolog-dneshnoto-zemetresenie-e-treto-po-sila-sred-dalbokite-zemetreseniya-v-rayona-vrancha-za-poslednite-dve-godini.html", "text": "За последните две години Европейският сеизмологичен център е регистрирал 16 земетресения с магнитуд 4 и по-голям (25 по локалната магнитудна скала на Румъния) в зоната на дълбоките земетресения в карпатския район Вранча. Най-силните сред тях са през 2016 година – с магнитуд 5.7 на 24 септември и с магнитуд 5.6 на 28 декември, малко над два чáса след полунощ. Днешното земетресение с магнитуд 4.8 е трето по сила от дълбоките земетресения в района Вранча за периода.Това съобщи Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\nЗеметресението днес в 5:32 местно време е генерирано на дълбочина 132 км. Затова и въздействията от него са слаби: максимална интензивност от около IV степен по 12-степенната скала бележат сведения от Бузъу – на 55 километра (км) югоизточно и III-IV степен в Бакъу – на 120 км север-североизточно от епицентъра; интензивност от III степен може да се припише на Фокшани – на 65 км в изток-североизточна посока, на Галац – около 130 км към изток и Кишинев – 250 км в североизточна посока. Съвсем слаби сътресения са усетени в Букурещ, Синая, Плоещ, Яш и в Измаил, Украина. Друго земетресение стана в същия район във вторник, 13:27 местно време. То е с магнитуд на половин единица по-нисък и епицентър на по-малко от 10 км в посока север-североизток. Дълбочината на неговия източник е твърде по-малка – около 97 км. Следствие от тези съотношения е максималната интензивност от III степен. Най-близки селища и при двете земетресения са Нехою (15-20 км) и Ковасна в Трансилвания (28-33 км). Близостта им до епицентъра не означава висока интензивност – при земетресения от дълбоки източници картината на въздействията е твърде пъстра.  \r\nПо повод на станалите земетресения Константин Йонеску, генерален директор на Националния институт за изследвания по физика на Земята направи следното изявление: \"Сеизмичната активност попада в рамките на нормалното за района на Вранча, където обикновено се появяват между 10 до 15 земетресения на месец. Това земетресение не произвежда вторични трусове. Станалите напоследък земетресения в тази зона с магнитуд между 2 и 4 не са повод за безпокойство.”", "date": "2017.08.02", "title": "Румяна Главчева, експерт-сеизмолог: Днешното земетресение е трето по сила сред дълбоките земетресения в района Вранча за последните две години"}
{"url": "http://www.focus-news.net/news/2017/08/02/2422003/kyustendil-niskite-dobivi-mozhe-da-dovedat-do-povishavane-na-tsenite-na-pchelniya-med-v-oblastta.html", "text": "Ниските добиви може да доведат до повишаване на цените на пчелния мед в Кюстендил. Това каза за Радио „Фокус” – Кюстендил Тихомир Стоицов, председател на браншовия съюз „Пчела” в Кюстендил. По думите му това е най-слабата година от последното десетилетие. Първоначално проблемите са започнали с трудната зима и оцеляването на пчелните семейства, а след това липсата на овощната паша, компрометирана от студовете и ниските температури. Акацията и липата също не са дали исканите резултати, както и билката, която заради високите температури не е дала необходимото за събиране на пчелен мед. „Не съм оптимист, че ще бъдат запазени цените. Много от колегите обсъждат варианта цената да се повиши с 1 до 2 лева за килограм”, каза Тихомир Стоицов.\r\nВенцеслав ИЛЧЕВ", "date": "2017.08.02", "title": "Кюстендил: Ниските добиви може да доведат до повишаване на цените на пчелния мед в областта"}
{"url": "http://www.focus-news.net/news/2017/08/02/2422006/lovech-zhena-e-pochinala-pri-pozhar-v-tetevenskoto-selo-golozhene.html", "text": "Жена е починала при пожар в тетевенското село Голожене. Това съобщиха за Агенция „Фокус“ от ОДМВР - Ловеч. По първоначална информация жената е загинала при опит да погаси пламъците. Най-вероятната причина за смъртта ѝ е задушаване. Сигналът за инцидента е подаден към 11.15 часа. Докато екипите са отивали към мястото, установили, че в къщата има газова бутилка. Предполага се, че тя се е взривила. При инцидента не са пострадали други хора, но цялата къща е изгоряла. Потушаването на пламъците е приключило около 17.00 часа. В гасенето са участвали три екипа на пожарната. По случая е образувано е досъдебно производство. \r\nСтефан ПЕТРОВ", "date": "2017.08.02", "title": "Ловеч: Жена е починала при пожар в тетевенското село Голожене"}
{"url": "http://www.focus-news.net/news/2017/08/02/2422010/stara-zagora-v-zalite-na-istoricheski-muzey-iskra-shte-bade-otkrita-izlozhbata-sozopol-vechniyat-grad-na-balgariya.html", "text": "В залите на Исторически музей „Искра“ ще бъде открита изложбата „Созопол – вечният град на България“. Това каза за Радио „Фокус“ директорът на музея д-р Момчил Маринов. Той поясни, че изложбата ще представи над 160 образци на керамика от периода 5 – 3 век пр. Хр. Изложбата ще бъде съпътстващо събитие в рамките на 12 конгрес по тракология, чийто домакин ще бъде Казанлък от 3 до 6 септември. Тя ще остане в ИМ „Искра“ четири месеца, като посещенията ще бъдат безплатни.\r\nСлавяна ГАЙДАРОВА", "date": "2017.08.02", "title": "Стара Загора: В залите на Исторически музей „Искра“ ще бъде открита изложбата „Созопол – вечният град на България“"}
{"url": "http://www.focus-news.net/news/2017/08/02/2422007/novi-149-nabori-ot-danni-s-obshtestveno-znachenie-shte-badat-publikuvani-v-otvoren-format-do-kraya-na-2017-g.html", "text": "Нови 149 набори от данни с обществено значение ще бъдат достъпни в отворен формат до края на 2017 г. на Портала за отворени данни www.opendata.bg, съобщиха от Правителствената информационна служба. Това реши правителството като утвърди Списък с набори от данни по приоритетни области, които да бъдат публикувани на националния уеб базиран портал.\r\nСред тях са данни от автоматичните устройства за записване на пътния трафик, финансови показатели на общините, Национален регистър на населените места, списък на аптеки, с които НЗОК е сключила договор, статистика за отпуснати средства от Център фонд за лечение на деца, списък с резервираните имена в домейна от високо ниво на кирилица „бг“ и редица други.\r\nОсновната част от новите данни, предоставяни от институции на централната администрация, ведомства и териториални структури, са в секторите правосъдие, престъпност, образование, финанси и отчетност, екология, туризъм, статистическа информация. Областните администрации ще публикуват до края на годината три нови набори от данни за регистри, свързани с дейността на областните комисии и съвети и строителство.\r\nОбщинските администрации ще публикуват общо 39 нови набори от данни, свързани с образование, екология, финанси, транспорт и други.\r\nСъгласно изискванията на Закона за достъп до обществена информация, организациите от обществения сектор публикуват за повторна употреба публична информация, която събират, създават и поддържат, в отворен машинночетим формат. С публикуването на данните на националния портал за отворени данни www.opendata.bg сe постига по-добра прозрачност и отчетност и се подобрява ползваемостта на публикуваните данни, както и достъпът на гражданите и на бизнеса до публична информация.\r\nПорталът за отворени данни е създаден през 2014 г. и представлява единна, централна, публична уеб базирана информационна система, която осигурява публикуването и управлението на информация за повторно използване в отворен, машинночетим формат, заедно със съответните метаданни (категории, номер на документ, заглавие и други обозначения, автор, адресат, дата на създаване на документа и др.). Платформата позволява цялостното извличане на публикуваната информация или на части от нея. Данните са свободно достъпни и могат да бъдат използвани за търговски и нетърговски цели.\r\nВ момента 429 организации от обществения сектор са публикували общо 2211 набори от данни на портала за отворени данни. Повечето от данните са регистри с обществено значение.", "date": "2017.08.02", "title": "Нови 149 набори от данни с обществено значение ще бъдат публикувани в отворен формат до края на 2017 г."}
{"url": "http://www.focus-news.net/news/2017/08/02/2422011/predlozheni-sa-promeni-v-kodeksa-na-targovskoto-koraboplavane.html", "text": "Правителството предлага промени в Кодекса на търговското корабоплаване.Това съобщиха от правителствената информационна служба. Основната цел на законопроекта е въвеждането в българското законодателство на част от изискванията на Директива на Съвета 2014/112/ЕС. По този начин ще бъдат създадени специални правила за продължителността на работното време и на почивките за членовете на корабните екипажи и обслужващия персонал на корабите, плаващи под българско знаме по вътрешните водни пътища. Въвеждат се и законови определения за „обслужващ персонал“ и „сезонна работа“.\r\nПри професионалното образование и обучение, както и при висшето образование по морски и речни специалности се въвеждат специфичните изисквания за съдържанието на учебните планове и програми, минималния брой часове по различните учебни предмети и модули, материално-техническата база за провеждане на обучението (в т.ч. и на практическата подготовка) и преподавателите по специалните дисциплини.\r\nОблекчава се формата на сделките за прехвърляне правото на собственост върху серийно произведени плавателни съдове за спорт, туризъм и развлечения от производителя или негов дистрибутор. Това ще става чрез писмен договор, придружен от декларация на прехвърлителя относно обстоятелството, че до момента на сключване на сделката конкретният кораб не е бил вписван в корабен регистър.", "date": "2017.08.02", "title": "Предложени са промени в Кодекса на търговското корабоплаване"}
{"url": "http://www.focus-news.net/news/2017/08/02/2422013/hrista-stoyneva-i-aleksandar-srandev-ot-sk-sofiya-zavoyuvaha-srebarni-medali-na-evropeyskoto-parvenstvo-po-krosduatlon-v-targu-muresh-rumaniya.html", "text": "Христа Стойнева и Александър Сръндев (и двамата представители на СК \"София\") завоюваха сребърните медали съответно при жените и мъжете до 23 години на европейското първенство по кросдуатлон в Търгу Муреш, Румъния през изминалия уикенд. Това съобщиха самите участници. Кросдуатлонът е изключително тежка дисциплина, която включва планинско бягане 6,2 км, планинско колоездене 20 км и планинско бягане 3,1 км.", "date": "2017.08.02", "title": "Христа Стойнева и Александър Сръндев от СК \"София\" завоюваха сребърни медали на  европейското първенство по кросдуатлон в Търгу Муреш, Румъния"}
{"url": "http://www.focus-news.net/news/2017/08/02/2422014/nimh-zhalt-kod-za-visoki-temperaturi-e-v-sila-za-utre-v-26-oblasti-na-stranata.html", "text": "Жълт код за високи температури е в сила за утре в 26 области на страната, сочи справка на сайта на Националния институт по метеорология и хидрология (НИМХ). Предупреждението е валидно за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Шумен, Силистра, Добрич, София град, София, Перник, Кюстендил, Благоевград, Пазарджик, Пловдив, Стара Загора, Сливен, Ямбол, Хасково, Кърджали и Смолян. Очаква се максималните температури да са между 34° и 38°. Жълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017.08.02", "title": "НИМХ: Жълт код за високи температури е в сила за утре в 26 области на страната"}
{"url": "http://www.focus-news.net/news/2017/08/02/2422012/smolyan-regionalnata-zdravna-inspektsiya-shte-provede-obuchenie-na-bremenni-zheni-za-hraneneto-na-karmeshtata-mayka.html", "text": "Регионалната  здравна инспекция – Смолян ще проведе обучение на бременни жени за храненето на кърмещата майка, на 3 август – утре от 10.00 часа  в залата на инспекцията,  на втория етаж, съобщиха от Регионалната  здравна инспекция. Проявата е по повод отбелязването на  Световната седмица на кърменето.  Бъдещите майки и татковци  могат също  да се запознаят с полезни съвети относно подготовката за раждане и отглеждането на новородено и в сайта на РЗИ – Смолян с линк: „Училище за родители”.", "date": "2017.08.02", "title": "Смолян: Регионалната здравна инспекция ще проведе обучение на бременни жени за храненето на кърмещата майка"}
{"url": "http://www.focus-news.net/news/2017/08/02/2422008/dmitriy-peskov-podpisvaneto-na-zakona-za-sanktsiite-sreshtu-rusiya-ne-promenya-nishto.html", "text": "Подписването на закона за засилване на санкциите срещу Русия, Иран и Северна Корея от американския президент Доналд Тръмп не променя по никакъв начин настоящата ситуация, заяви прессекретарят на руския президент Дмитрий Песков, предава ТАСС. \r\n„Де факто това нищо не променя. Какви ответни мерки? Няма нищо ново, вече бяха приети ответни мерки“, отбеляза Песков, отговаряйки на въпрос какъв ефект ще има подписването на закона от Тръмп.  Мария Динкова", "date": "2017.08.02", "title": "Дмитрий Песков: Подписването на закона за санкциите срещу Русия не променя нищо"}
{"url": "http://www.focus-news.net/news/2017/08/02/2422015/afp-frenskiyat-parlament-odobri-zakon-koyto-shte-pozvoli-na-pravitelstvoto-da-izvarshi-barzi-promeni-v-trudoviya-kodeks.html", "text": "В сряда френският парламент прие закон, който ще позволи на правителството да извърши бързи промени в трудовия кодекс, предава AFP. Това е първата голяма реформа на президента Еманюел Макрон, чиято цел е да намали безработицата в страната. \r\nСлед седмици на разпален дебат между депутатите Сенатът най-накрая одобри закона, който ще позволи на правителството да промени трудовия кодекс след провеждането на преговори с профсъюзите и групите на работодателите.  Мария Динкова", "date": "2017.08.02", "title": "AFP: Френският парламент одобри закон, който ще позволи на правителството да извърши бързи промени в трудовия кодекс"}
{"url": "http://www.focus-news.net/news/2017/08/02/2422016/plovdiv-gradskata-hudozhestvena-galeriya-shte-pokazhe-kolektsiya-balgarski-akvareli-ot-kraya-na-19-do-kraya-na-20-vek.html", "text": "Градска художествена галерия-Пловдив ще покаже колекция български акварели от края на 19 до края на 20 век. Това съобщиха за Радио „Фокус“-Пловдив от културната институция. Експозицията включва 36 акварела, създадени от български художници от края на 19 до края на 20 век. Акцент в изложбата са произведения на най-изтъкнатите майстори на акварела у нас – Никола Маринов, Константин Щъркелов, Йордан Гешев, Дечко Узунов, Васил Стоилов и др. Ще бъдат показани платна и на Йозеф Обербауер, Георги Канела, Ярослав Вешин. С представянето на избрани произведения от престижната акварелна колекция на Софийска градска художествена галерия ще се даде възможност на пловдивската публика да се наслади на тази специфична живописна техника, обичана и усъвършенствана през годините от българските творци.\r\nИзложбата може да бъде разгледана от 3 до 31 август на първия етаж в залите за временни експозиции в Градска художествена галерия.\r\nКристиян ГАРОВ", "date": "2017.08.02", "title": "Пловдив: Градската художествена галерия ще покаже колекция български акварели от края на 19 до края на 20 век"}
{"url": "http://www.focus-news.net/news/2017/08/02/2422018/saedinenieto-pravi-silata-stava-deviz-na-balgarskoto-predsedatelstvo-obzor.html", "text": "Министерският съвет одобри девиза „Съединението прави силата“ за мото на Българското председателство на Съвета на ЕС 2018 г. На английски девизът ще има следния превод: „United We Stand Strong“.  \r\nПред журналисти министърът на Българското председателство на Съвета на Европейския съюз 2018 Лиляна Павлова коментира, че утвърждавайки и слоганът, се завършва и визуализацията на това как ще изглежда българското председателство. Министър Павлова съобщи, че на правителственото заседание в сряда е утвърден и календарът на събитията по време на председателството. „Председателствата от 1999 г. насам се провеждат по един и същи начин. Планираме провеждането на 12 съвета на министрите в София. Ако направим аналог с Естония и Малта, ще видите че България има най-много събития, които се провеждат“, добави тя. Павлова подчерта, че с това иска да затвори темата и спекулацията, че по някакъв начин сегашното правителство се е отказало от събития по време на председателството. \r\nПредседателството ще бъде открито на 4 януари 2018 г. Министър Павлова уточни, че събитията са разделени на 4 категории. Най-високата категория са срещите тип А на ниво държавни лидери, следват събитията категория В - ниво генерални директори  и началник-отдели. В Парламентарното измерение има 6 събития, които са категория С. А в категория D влизат работни групи, които ще заседават в България. \r\nОбщо 37 министерства и ведомства са предложили провеждане на над 200 събития у нас по време на Българското председателство. Най-много са събитията в София, планирани са такива и във Варна, Бургас, Пловдив, Велико Търново. София ще бъде домакин на 12 неформални заседания на Съвета, на 11 срещи на високо ниво, сред които и срещата на държавните и правителствени ръководители. Варна ще бъде домакин на срещата на министрите с ресор туризъм от Организацията за Черноморско икономическо сътрудничество.\r\nНа експертно ниво е предвидено да се проведат над 170 срещи и заседания, а под егидата на Председателството са планирани още поне 30 събития.\r\nОфициалният интернет портал на Българското председателство на Съвета на ЕС ще бъде пуснат на 1 декември 2017 г., месец преди България да поеме домакинството, каквато е практиката на другите ротационни председателства. Сайтът ще бъде на четири езика: български, английски, немски и френски, посочи министър Лиляна Павлова.\r\nДва вида специална емисия монети  с издание 2018 г. ще бъдат използвани като подаръци на Председателството - сребърна монета с позлата за делегатите на срещите на високо равнище и монета от 2 лева със символите на Българското председателство, посочи министърът.\r\nСъс съдействието на Министерството на транспорта ще бъде валидирана и пощенска марка.\r\nЛиляна Павлова заяви, че страната ни е готова за председателството, нямаме слабо звено. „Имаме подготвен екип от 1500 души, готов е календара на събитията 6 месеца преди поемането на Председателството и правим всичко необходимо за осигуряването на логистиката“, заяви министърът за Българското председателство. \r\nМотото е предложено от участниците в поредица от фокус-групи и тествано в национално представително проучване. \r\nДевизът „Съединението прави силата“ е най-разпознаваемият и харесван сред българите. От една страна словосъчетанието се свързва с историята на страната ни и държавността, а същевременно и отразява идеята за обединена и солидарна Европа. България беше описана и като естествен представител на Балканите и най-вече на Западните Балкани по пътя им към Европа.\r\nДругите предложения за девиз (слоган), които са посочени в социологическите дискусии, но не набират достатъчно подкрепа са:\r\n„Силни заедно” (Stronger Together);\r\n„Заедно можем повече” (Together We Can Do More);\r\n„Сигурност и просперитет” (Security & Prosperity); \r\n„Европа във вярна посока” (Europe: the Right Way);\r\n„Европа на новото поколение“ (Europe of the New Generation).\r\nУчастници във фокус-групи са млади хора с различен професионален и възрастов профил, експерти, лидери на мнение, чужденци, които живеят и работят в България. Според тях това, което днес би направило впечатление на чужденците са: талантливите български деца, качествената интернет връзка, нематериалното културно наследство и етническата толерантност, уникалната природа и натуралната храна.", "date": "2017.08.02", "title": "„Съединението прави силата“ става девиз на Българското председателство (ОБЗОР)"}
{"url": "http://www.focus-news.net/news/2017/08/02/2422026/napraveni-sa-promeni-v-pravilnika-za-reda-za-uprazhnyavane-pravata-na-darzhavata-v-targovskite-druzhestva-s-darzhavno-uchastie-v-kapitala.html", "text": "Правителството направи промени в Правилника за реда за упражняване правата на държавата в търговските дружества с държавно участие в капитала. Това съобщиха от правителствената информационна служба.\r\nС редакциите се уеднаквява правният режим за извършване на сделки от едноличните търговски дружества с държавно участие в капитала и дружествата, които те контролират. Постига се и ограничаване на възможностите за допускане на нарушения при продажбата на активи от дружествата.", "date": "2017.08.02", "title": "Направени са промени в Правилника за реда за упражняване правата на държавата в търговските дружества с държавно участие в капитала"}
{"url": "http://www.focus-news.net/news/2017/08/02/2422017/prieta-e-naredba-za-predstavitelite-po-industrialna-sobstvenost.html", "text": "Министерският съвет прие Наредба за представителите по индустриална собственост, която урежда професията като „регулирана“ по смисъла на Закона за признаване на професионалните квалификации. Това съобщиха от правителствената информационна служба.\r\nРегламентират се редът и условията за придобиване на професионална квалификация и упражняването на професията в България. Предвидени са разпоредби за провеждането на обучение и изпит за придобиване на професионална квалификация, редът и условията за вписване в Регистъра на представителите по индустриална собственост, както и за упражняване на професията в съдружие на представители.\r\nУреждат се режимът за трайно предоставяне на услуги от чуждестранни представители, установени за упражняването на професията в България, както и режимът за временно или еднократно извършване на действия у нас от такива лица.\r\nДокументът привежда националната уредба на дейността на представителите по индустриална собственост в съответствие с правото на Европейския съюз.", "date": "2017.08.02", "title": "Приета е Наредба за представителите по индустриална собственост"}
{"url": "http://www.focus-news.net/news/2017/08/02/2422019/deutsche-welle-v-germaniya-shte-bade-obnoven-softuerat-na-53-mln-dizelovi-prevozni-sredstva.html", "text": "В сряда автомобилната индустрия в Германия се съгласи на поисканото от  националното и федералните правителства обновяване на софтуера на 5,3 млн. дизелови превозни средства, предава Deutsche Welle. \r\nРазходите за обновяването на софтуера ще бъдат изцяло поети от производителите. От Германската асоциация на автомобилната индустрия обясниха, че целта е да се намалят емисиите на азотни оксиди с 25%-30% в превозните средства. \r\nПодробностите около пакета от мерки за подобряване качеството на въздуха бяха обявени на пресконференция, която се проведе след срещата на представителите на автомобилната индустрия и високопоставени политици в Берлин. \r\nМинистърът на транспорта Александър Добринд отбеляза, че според него разговорът е постигнал „разумна основа“ за бързо намаляването на емисиите.  Мария Динкова", "date": "2017.08.02", "title": "Deutsche Welle: В Германия ще бъде обновен софтуерът на 5,3 млн. дизелови превозни средства"}
{"url": "http://www.focus-news.net/news/2017/08/02/2422027/kyustendil-obshto-29-pluvni-baseyna-rabotyat-prez-letniya-sezon-v-oblastta.html", "text": "Общо 29 плувни басейна работят през летния сезон в Кюстендилска област. Това съобщи за Радио „Фокус” – Кюстендил Георги Стоянов, експерт към Регионална здравна инспекция – Кюстендил. По думите му в регистрите са въведени общо 38 плувни басейна, като 7 от тях са закрити, а останалите са открити. „Извършват се проверки на работещите плувни басейни. Следи се състоянието на водата в тях, дали е спазена инструкцията за хигиената, дали се провежда задължителен собствен мониторинг и общото състояние на плажовете като цяло”, каза Георги Стоянов. По думите му инструкцията съдържа изискване за наличие на място за оказване на медицинска помощ, съблекални, помещения с душове с топла и студена вода, чешми за измиване, санитарни възли и други.\r\nВенцеслав ИЛЧЕВ", "date": "2017.08.02", "title": "Кюстендил: Общо 29 плувни басейна работят през летния сезон в областта"}
{"url": "http://www.focus-news.net/news/2017/08/02/2422020/stara-zagora-v-ramkite-na-nauchen-proekt-predstoi-da-bade-napraveno-vazdushno-lazerno-skanirane-na-rayona-v-koyto-se-namira-krepostta-buzovo-kale.html", "text": "В рамките на  научен проект  през ноември месец  предстои да бъде направено въздушно лазерно сканиране на района, в който се намира крепостта Бузово кале  край казанлъшкото село Бузовград. Това каза за Радио „Фокус\" ръководителят на разкопките на крепостта доц. д-р Деян Рабовянов.  Той поясни, че това сканиране ще разкрие напълно плана на крепостта и всички културни останки, които са налице на терена или са видими дори като гънки на терена. По думите му проектът ще осигури и един триизмерен макет на целия район на този склон на планината с всички запазени паметници там и  заедно с другите заснeмания ще позволи  да се извършват архитектурно и друг вид проектиране. Той уточни, че това ще стане след като бъде сформирана комисия, която определи статута на паметника . „Според мен, крепостта Бузово кале трябва да бъде обявена за паметник на културата от национално значение. Мисля, че има достатъчно аргументи в тази полза“, каза доц. Рабовянов.  Според него е голяма  стойността на тази крепост като източник на историята на Казанлъшко. Доц. Рабовянов поясни, че за късноантичния и особено за средновековния период историята на долината е почти като бяло петно на фона на масивните изследвания на тракийската култура, дори на праисторията. „Това , което знаем за Средновековието в района е много малко и крепостта ще даде отговори точно на тези въпроси. Голямо е и значението на крепостта като център – като площ, като укрепления и това, което виждаме като находки в нея е поставя като централно място за долината. Крепостта  има и възможност да се развие като туристически обект“, коментира доц. Рабовянов. \r\nБлизо стотна са находките, намерени от екипа на доц. Рабовянов по време на разкопките на Бузово кале това лято – предимно монети и върхове за стрели от метателни машини, като основно те са намерени основно във вътрешната кула на крепостта. Намерени са също и битови предмети. Интерес представлява един сребърен обков на процесен кръст от ранновизантийския период, керамични съдове.\r\nС проучването на крепостта екипът на доц. Деян Рабовянов продължи  и доразви миналогодишните разкопки, чиято главна цел е да подпомогне възстановяването на средновековната история на Казанлъшко. \r\n„За по-нататъшното проучване на Бузово кале ще бъдат търсени средства по различни проекти, тъй като за да може да бъде разгърнат потенциалът на този обект са необходими доста пари, които Историческият музей в Казанлък не може да осигури“, поясни директорът на ИМ „Искра“ д-р Момчил Маринов.\r\nСлавяна ГАЙДАРОВА", "date": "2017.08.02", "title": "Стара Загора: В рамките на научен проект предстои да бъде направено въздушно лазерно сканиране на района, в който се намира крепостта Бузово кале"}
{"url": "http://www.focus-news.net/news/2017/08/02/2422032/dobrich-danachnite-sluzhiteli-sa-ustanovili-hotel-v-kranevo-i-kashta-za-gosti-v-kavarna-osashtestvyavashti-deynost-bez-kasov-aparat.html", "text": "По време на проверки данъчните служители са установени хотел в Кранево и къща за гости в Каварна, които осъществяват дейността си без наличието на касов апарат. За това съобщи Красимир Павлов, старши експерт в звено „Комуникации“ в ТД на НАП – Варна, офис – Добрич, предаде кореспондентът на Радио „Фокус” – Варна. И двата обекта са запечатани за срок от 7 дни. Предстои да бъде запечатан и хотелски комплекс в Шкорпиловци, който разполага с хотелска част от 30 стаи и 50 бунгала, в който данъчните са установили, че заплатените нощувки не се отчитат на касовия апарат и на клиентите не се издават касови бонове. Всички проверки в хотелите и къщите за гости се извършват чрез метода на тайния клиент. Данъчните правят резервации, настаняват се в хотелите и заплащат нощувките си. След като не им бъдат издадени фискални касови бонове за заплатената услуга, те преминават към проверка и запечатване на обекта. От НАП напомнят на търговците, че освен налагането на глоби, когато се установят нарушения, свързани с липса на касови апарати или издадени касови бележки, инспекторите запечатват търговските обекти, допуснали нарушенията, за срок до 1 месец. Проверки за неиздаване на касови бележки данъчните извършват и по сигнали на граждани, на които е отказано да им бъдат издадени такива при закупените от тях стоки и услуги. От началото на летния сезон в териториалната дирекция са постъпили 230 такива сигнала. По всички сигнали са извършени проверки, като подателите им са уведомени за предприетите от инспекторите действия. От началото на юли до момента са извършени общо 3 405 проверки по Северното Черноморие. Съставени са 290 акта за административни нарушения. 85 от актовете са за неиздаване на касови бележки, 16 за липса на касов апарат и 189 акта за разлика в касовата наличност. Под постоянно наблюдение на служителите от “Фискален контрол“ са превозните средства, които зареждат със стока курортните комплекси по Северното Черноморие. От началото на юли фискалните агенти на НАП са извършили 12 955 проверки на транспортни средства, като са проследили движението на рискови стоки, включително алкохол и тютюневи изделия, на стойност близо 9,5 млн. лева. След направен анализ за 2016 г. търговските фирми от курортните комплекси са внесли 160 млн. лв. данъци в повече в сравнение с 2015 г., което показва, че постоянният контрол от страна на НАП е довел до дисциплиниращ ефект от страна на фирмите и спазване на данъчно осигурителното законодателство.\r\nЖулиета НИКОЛОВА", "date": "2017.08.02", "title": "Добрич: Данъчните служители са установили хотел в Кранево и къща за гости в Каварна, осъществяващи дейност без касов апарат"}
{"url": "http://www.focus-news.net/news/2017/08/02/2422029/ministerskiyat-savet-vazlozhi-na-nap-da-prodade-otneto-v-polza-na-darzhavata-imushtestvo.html", "text": "По предложение на Междуведомствения съвет за управление на отнетото имущество правителството възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата, по 15 случая. Това съобщиха от правителствената информационна служба.\r\nПо предложение на областния управител на област Перник, със същото решение се правят промени в Решение №1090 на Министерския съвет от 2016 г., с което част от отнето в полза на държавата имущество, намиращо се в Перник, е предоставено за управление на областния управител на област Перник. По негово предложение правителството възлага на НАП да извърши продажбата му.", "date": "2017.08.02", "title": "Министерският съвет възложи на НАП да продаде отнето в полза на държавата имущество"}
{"url": "http://www.focus-news.net/news/2017/08/02/2422030/silistra-zhatvata-na-pshenitsa-v-oblastta-e-zavarshila-pri-sreden-dobiv-ot-613-kgdka.html", "text": "При среден добив от 613 кг/дка е завършила жътвата на пшеница в област Силистра. Това съобщиха за Радио „Фокус“ от Областната дирекция „Земеделие“.  Добивът е с 45 килограма повече спрямо предходната година - 568 кг/дка. От реколтираните 480 870 дка с пшеница в региона са получени 294 886, 825 тона зърно. Най- висок среден добив отчитат стопаните в община Тутракан- 700 кг/дка, следвани от община Силистра- 650 кг/дка. В общините Алфатар, Дулово, Главиница и Ситово са получени средно по 600 килограма зърно от декар,  а в община Кайнарджа - 551.\r\nОт Областната дирекция „Земеделие“ посочиха, че е завършила и жътвата на рапица и тритикале в Силистренско. От засети 92 625 дка със зимна маслодайна рапица са реколтирани 89 995,7 тона. Има пропаднали 2 629,3 дка. Средният добив за областта е 322 кг/дка, а получената продукция е над 28 980 тона. Най- висок среден добив е регистриран в община Тутракан - 400 кг/дка, следвана от община Силистра и Алфатар-350 кг/дка. Стопаните в Дулово и Ситово са получили по 300 кг/дка, в Кайнарджа- 263 кг/дка, в Главиница- 250 кг/дка. Стопаните в региона са прибрали и реколтата от тритикале. От реколтираните 3 250 дка са получени 1 654 тона, при среден добив от 509 кг/дка. В община Тутракан средно от декар са добити 600 килограма тритикале, в община Дулово- 530 килограма, в община Кайнарджа- 480 килограма и в община Ситово- 300.\r\nИвелина ИВАНОВА", "date": "2017.08.02", "title": "Силистра: Жътвата на пшеница в областта е завършила при среден добив от 613 кг/дка"}
{"url": "http://www.focus-news.net/news/2017/08/02/2422025/abc-news-mayk-pens-e-otpravil-priziv-za-zasilvane-na-vrazkite-mezhdu-darzhavite-ot-zapadnite-balkani.html", "text": "Министър-председателят на Албания Еди Рама заяви, че основната тема на разговора му с американския вицепрезидент Майк Пенс е била засилването на отношенията със САЩ и задълбочаването на връзките между самите държави от Западните Балкани, предава ABC News. \r\nВ сряда Рама написа на своя страница във „Фейсбук“: САЩ призовават за задълбочаване на „връзките със страните от Западните Балкани и също така подчертават необходимостта от увеличаване на сътрудничеството между Вашингтон и страните от региона... за да се справим успешно  с предизвикателствата пред сигурността, мира и просперитета в региона и в Европа“. \r\nАлбания е член на Алианса от 2009 г. и се очаква скоро да започне преговори за пълноправно членство в Европейския съюз.  Мария Динкова", "date": "2017.08.02", "title": "ABC News:  Майк Пенс е отправил призив за засилване на връзките между държавите от Западните Балкани"}
{"url": "http://www.focus-news.net/news/2017/08/02/2422028/balgariya-i-makedoniya-se-prekloniha-pred-pametta-na-gotse-delchev-obzor.html", "text": "Министър-председателят Бойко Борисов и македонският му колега се поклониха пред паметта на Гоце Делчев в Скопие по повод отбелязването на 114-тата годишнина от избухването на Илинденско-Преображенското въстание. Церемонията по полагане на венци се състоя пред гроба на Гоце Делчев в църквата „Св. Спас”, която е смятана за един от най-важните паметници на културата в града и е разположена източно от крепостта Скопско кале. Окончателния си вид църквата добива в XIX век. През 1825 г. е довършен иконостасът, дело на майсторите Петър Филипов и Макрий Негриев, а през 1867 г. са изписани част от престолните икони. През 1854 г. Дичо Зограф изписва много от иконите в църквата. От 1946 г. в каменен саркофаг в двора на църквата „Св. Спас” са положени тленните останки на българския революционер Гоце Делчев (1872-1903).\r\nНа събитието от българска страна присъстваха още вицепремиерът и външен министър Екатерина Захариева, вицепремиерът и министър на отбраната Красимир Каракачанов, енергийният министър Теменужка Петкова, транспортният министър Ивайло Московски, посланикът ни в Скопие Иван Петков, депутатът в Европейския парламент Андрей Ковачев и др.\r\nВ Договора за приятелство, добросъседство и сътрудничество между Република България и Република Македония, който беше подписан във вторник от двамата премиери, е договорено, че страните ще организират по взаимна договореност съвместни чествания на общи исторически събития и личности, насочени към укрепване на добросъседските отношения в духа на европейските ценности. За да влезе в сила, Договорът трябва да бъде ратифициран от правителствата на България и Македония.\r\nПо време на церемонията македонският премиер Зоран Заев коментира, че стратегическата цел на страната е членството й в ЕС и НАТО. „Историята и имената ги поставихме в основата, с която започнахме да градим европейското и евроатлантическото бъдеще, което води до качествен живот“, заяви Заев. По думите му има светло бъдеще за всеки в Република Македония. Според него е чут заветът на Гоце Делчев - Македония и България са си подали ръце и са създали път за развитие. „Именно за развитието са необходими доброволно подадени ръце на граждани и народи, които се подкрепят работят заедно“, каза още Зоран Заев.  Македонският премиер допълни, че регионът е подготвен да води политики на зрялост, мъдрост и посветеност на гражданите си и се отнася европейски и заслужава да придобие правото да се развива в евроатлантическото семейство.", "date": "2017.08.02", "title": "България и Македония се преклониха пред паметта на Гоце Делчев (ОБЗОР)"}
{"url": "http://www.focus-news.net/news/2017/08/02/2422036/pravitelstvoto-odobri-promeni-v-ustroystveniya-pravilnik-na-ministerstvoto-na-mladezhta-i-sporta.html", "text": "Министерският съвет направи промени в Устройствения правилник на Министерството на младежта и спорта. Това съобщиха от правителствената информационна служба С тях се създава организационна структура на Министерството на младежта и спорта, която оптимално и ефективно да подпомогне министъра в изпълнение на неговите функции съобразно приоритетите на правителството.\r\nНастоящите функции и структура на Министерството на младежта и спорта (ММС) е необходимо да се актуализират съобразно приоритетите в работата на министерството, промените в нормативната уредба (напр. изменението на чл. 10а от Закона за хазарта и приемането на Национална програма за изпълнение на младежки дейности по чл. 10а от Закона за хазарта), свързаните с тях изменения в обема и насоките на оперативната работа на министерството, както и за да се отстрани констатираното разпокъсване на функции между административни звена на ММС и щатна численост, която не е съобразена с обема на възложените дейности и с приоритетите в работата на министерството към настоящия момент.", "date": "2017.08.02", "title": "Правителството одобри промени в Устройствения правилник на Министерството на младежта и спорта"}
{"url": "http://www.focus-news.net/news/2017/08/02/2422031/sport-filip-kolshrayber-se-klasira-za-chetvartfinalite-na-tenis-turnira-v-kitsbyuel.html", "text": "Германецът Филип Колшрайбер се класира за четвъртфиналите на тенис турнира в австрийския град Кицбюел. Той надделя над чеха Иржи Весели в два сета с 6:3, 6:3. \r\nНеговият следващ съперник ще бъде сърбинът Душан Лайович, който по-рано днес записа победа срещу французина Жил Симон с 6:4, 6:4.", "date": "2017.08.02", "title": "Спорт: Филип Колшрайбер се класира за четвъртфиналите на тенис турнира в Кицбюел"}
{"url": "http://www.focus-news.net/news/2017/08/02/2422033/62-mln-leva-finansova-pomosht-shte-bade-predostavena-na-holding-bdzh-ead.html", "text": "Правителството одобри 62 млн. лв. възмездна финансова помощ за „Холдинг БДЖ” ЕАД.Това съобщиха от правителствената информационна служба.\r\n20 млн. лв. от осигурените средства ще послужат за погасяване на задълженията по Втори облигационен заем от 2007 г. на Холдинга. До 42 млн. лв. от финансовата помощ ще бъдат разходвани за изплащане на дълговете на дружеството във връзка с активирана държавна гаранция по договор за заем, сключен между „Холдинг БДЖ” ЕАД и Международната банка за възстановяване и развитие.\r\nСредствата ще бъдат възстановени от „Холдинг БДЖ” ЕАД по бюджета на МТИТС в срок до 28 декември 2018 г.", "date": "2017.08.02", "title": "62 млн. лева финансова помощ ще бъде предоставена на „Холдинг БДЖ” ЕАД"}
{"url": "http://www.focus-news.net/news/2017/08/02/2422041/valeri-yovev-zemedelski-proizvoditel-mezhdu-250-i-350-kgdka-e-sredniyat-dobiv-ot-pshenitsa-v-regiona-na-kyustendil.html", "text": "Между 250 и 350 кг/дка е средният добив от пшеница в региона на Кюстендил. Това каза пред .Радио „Фокус” – Кюстендил земеделският производител Валери Йовев. По думите му повече от половината реколта в региона е прибрана, а качеството на зърното е добро. Около 15 комбайна са заети с реколтирането на площите в Кюстендил, очакванията са, че жътвената кампания ще приключи до 20 август. „Колегите дори казват, че има добив до 500 кг/дка. Средният добив за нашия регион е около 300 кг/дка, но всичко зависи от самото торене на земята”, каза Валери Йовев. По думите му в някои райони има по-бедни почви и заради липсата на дъжд ще се стигне до по-ниска реколта. В момента изкупната цена на пшеницата е ниска. Тя варира от 0,26 лв/кг до 0,30 лв/кг.\r\nВенцеслав ИЛЧЕВ", "date": "2017.08.02", "title": "Валери Йовев, земеделски производител: Между 250 и 350 кг/дка е средният добив от пшеница в региона на Кюстендил"}
{"url": "http://www.focus-news.net/news/2017/08/02/2422034/dots-todor-todorov-okolo-200-sastezateli-ot-balgariya-i-makedoniya-shte-uchastvat-v-sastezanieto-po-orientirane-v-rayona-na-selo-yagodina-nay-vazrastnata-sastezatelka-e-na-85-godini.html", "text": "Около 200 състезатели от България и Македония  ще участват в състезание по ориентиране на 5 и 6 август, за Купа „Родопея“ което ще се проведе в района на село Ягодина. Това съобщи за Радио „Фокус“ – Смолян доц. Тодор Тодоров – председател на ТД „Родопея“ – Ягодина и член на УС на Българския туристически съюз. Те са разпределени по възрастови групи. Първа група състезатели  мъже и жени започва от 10-годишни, следващата група е 12-годишни и така през две години до 21 години, следват възрастовите  групи 35, 45, 55, 65 и М70+. Тодоров обясни, че най-възрастната състезателка, която ще участва в надпреварата е 85-годишна българка, която ще се включи в групата на 65-годишните. Гости на спорната надпревара ще бъде председателят на Българския туристически съюз Алексей Стоев и секретарят Зорница Радонова.  Откриването на състезанието е на 5 август  от 18.00 часа, в 19.00 часа ще бъде даден стартът за групи МЖ 10 – 12  за купа „Родопея”, а в 21.00 часа ще бъде стартът на нощното състезание по ориентиране за купа “Родопея“. На следващия ден, в неделя от  10:00 ч.е стартът за средната дистанция. Награждаването на победителите ще бъде в 13.00 часа.\r\nДаниела БОЙКОВА", "date": "2017.08.02", "title": "Доц. Тодор Тодоров: Около 200 състезатели от България и Македония ще участват в състезанието по ориентиране в района на село Ягодина, най-възрастната състезателка е на 85 години"}
{"url": "http://www.focus-news.net/news/2017/08/02/2422035/haskovo-114-godini-ot-izbuhvaneto-na-ilindensko-preobrazhenskoto-vastanie-byaha-pocheteni-v-grada.html", "text": "114-ата годишнина от избухването на Илинденско-Преображенското въстание бяха почетени в Хасково с тържествен ритуал по поднасяне на венци и цветя пред паметника на Незнайния войн. Това съобщиха от пресцентъра на Община Хасково.  Военнослужещи от поделениe 52 740 бяха венценосци на кмета Добри Беливанов, областния управител Станислав Дечев, председателя на общинския съвет Таня Захариева. Венец поднесе и народният представител от ПП ГЕРБ Евгения Ангелова, както и регионални представители на други политически партии и родолюбиви организации, граждани. В ритуала участва и Духов оркестър на община Хасково. Кметът Добри Беливанов в речта си подчерта значението на Илинденско-Преображенското въстание. „Илинденско-Преображенското въстание е  естествено продължение на опитите за политическо и духовно освобождение и обединение на българския народ. Въпреки своя неуспех, Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост. Днес е време да оценим саможертвата на онези българи, които преди 114 години дадоха живота си, доказвайки, че българският дух е жив, че българите имат ясна национална идентичност и дори рискът за живота им не може да ги спре да живеят заедно в пределите на България. Нека помним и предаваме на поколенията истината за цената на днешната ни Свобода и Независимост за да могат те по-добре да ги оценят и съхранят!“, каза Добри Беливанов. \r\nПреди ритуала кметът Добри Беливанов присъства на откриването на пътуваща изложба“ Посветен за просвещението“, която е посветена на 180-ата годишнина от рождението на Васил Левски. Изложбата е представена във фоайето на Регионална библиотека „Христо Смирненски“. Експозицията организирана от Националната библиотека „Св. св. Кирил и Метой“ съдържа 11 табла с документални материали за живота и делото на Апостола на свободата. Регионалната библиотека „Христо Смирненски“ се включи в експозицията със свои материали за Левски. Домакините показаха книги, сборници, статии от периодични издания, графики и снимки. Те разкриват в различни аспекти живота и дейността на Дякона. Отделено е и специално място за материали, свързани с пребиваването на Левски в хасковския регион. \r\n„Целта на изложбата е да помним и предаваме делото на Левски. Името му обединява българите и то е гордост за всеки един от нас“, каза директорът на библиотеката Кирилка Страшникова при откриване на изложбата.", "date": "2017.08.02", "title": "Хасково: 114 години от избухването на Илинденско-Преображенското въстание бяха почетени в града"}
{"url": "http://www.focus-news.net/news/2017/08/02/2422042/napraveni-sa-promeni-v-razhodite-za-podgotovkata-i-provezhdaneto-na-balgarskoto-predsedatelstvo.html", "text": "Правителството промени ПМС №67 от 2017 г. за разходите по подготовка и провеждане на Българското председателство на Съвета на Европейския съюз през 2018 г. Това съобщиха от правителствената информационна служба.\r\nРазпределят се децентрализираните разходи за първостепенните разпоредители с бюджет и се осигуряват средства за организиране на събития от календара на Българското председателство в страната, протоколни събития по линия на българските ведомства в Брюксел и протоколни мероприятия в дипломатическите мисии в чужбина по повод Българското председателство.\r\nС промяната се оптимизират и прецизират отделните дейности по подготовката и провеждането на Българското председателство на Съвета на Европейския съюз през 2018 г.", "date": "2017.08.02", "title": "Направени са промени в разходите за подготовката и провеждането на Българското председателство"}
{"url": "http://www.focus-news.net/news/2017/08/02/2422037/dobrich-v-kavarnenskoto-selo-kamen-bryag-otnovo-e-organizirana-priklyuchenska-lyatna-fotoakademiya.html", "text": "Добрич. В каварненското село Камен бряг отново е организирана приключенска лятна фотоакадемия. Това е нейното девето издание, съобщиха организаторите на инициативата за Радио „Фокус” – Варна.  По думите на организатора и ръководител на фотоакадемията Юри Чарийски тази година участниците са над 20, което е сигурен признак, че приключението в Приморска Добруджа се харесва на децата и не само на тях, но и на по-големите. Радостен факт е, че някои от участниците в предишни издания на лятната фотоакадемия вече са свързали своя житейски път с фотографията и следват дисциплини, като журналистика, педагогика в тази област или са ръководители на такива клубове, споделя още Юри Чарийски. Доказателство за популярността и интереса към фотоакадемията е фактът, че децата се връщат за участие отново и отново през годините, а когато дните на това приключение завършат, на децата не им се прибира. Юри Чарийски е фотограф, дизайнер и график, който в това издание учи децата на различни фотографски техники – нощни снимки, високоскоростно заснимане, портретна, рекламна и подводна фотография, предвидени са и снимки на млечния път. Усвояват се фотообработващи компютърни програми. Юри Чарийски е българин, роден в Добрич, който от дълги години живее във Виена, но сам признава, че е влюбен в Камен бряг. Любовта към работата с млади хора го подтиква да се захване преди девет години с експеримента „Лятна фотоакадемия“. В дните на това приключение децата освен, че снимат имат възможност да се разхождат по морския бряг, да живеят в палатки и да запечатват всичките си преживявания, да правят фоторепортажи за интересни случки, хора и места от района. Начинанието има подкрепата на Община Каварна.\r\nЖулиета НИКОЛОВА", "date": "2017.08.02", "title": "Добрич: В каварненското село Камен бряг отново е организирана приключенска лятна фотоакадемия"}
{"url": "http://www.focus-news.net/news/2017/08/02/2422038/varna-nad-15-mln-lv-vav-vid-na-pomoshti-sa-otpusnati-ot-direktsiyata-sotsialno-podpomagane-v-grada-za-parvoto-shestmesechie-na-2017-g.html", "text": "15,664 млн. лв. във вид на помощи са отпуснати от дирекция „Социално подпомагане“ – Варна за първото шестмесечие на 2017 година по различните нормативни основания – Закон за социално подпомагане, Закон за семейните помощи за деца, Закон за интеграция на хора с увреждания, Закон за закрила на детето. Това каза за Радио „Фокус” – Варна Адриана Григорова, директор на Дирекция „Социално подпомагане” – Варна. Най-голям е относителният дял на семейните помощи, като през шестмесечието отпуснатите от дирекцията средства са в размер на 11,435 млн. лева. „Те представляват 73% от всички средства, които сме изплатили за отчетния период“, допълни Адриана Григорова.  Следват помощите за хората с трайни увреждания, които съставляват 17 % от отпуснатите през периода помощи. Малко над 1 млн. лева са отпуснати за закупуване на медицински изделия и помощни средства. По-малък е относителният дял на помощите, които се отпускат от социалната дирекция по Закона за закрила на детето – под 1%.\r\nМарияна ВАЛЕНТИНОВА", "date": "2017.08.02", "title": "Варна: Над 15 млн. лв. във вид на помощи са отпуснати от дирекцията „Социално подпомагане“ в града за първото шестмесечие на 2017 г."}
{"url": "http://www.focus-news.net/news/2017/08/02/2422043/blagoevgrad-sastezateli-ot-27-darzhavi-vzeha-uchastie-v-evropeyskiya-shampionat-po-unifayt-v-petrich.html", "text": "Състезатели от 27 държави взеха участие в европейския шампионат по унифайт в Петрич. Това каза за Радио „Фокус“ Пирин Цветолюб Станев, председател на Българската федерация по унифайт. Той посочи, че шампионатът се е провел на три етапа: деца, юноши и девойки; мъже и жени; като е започнал на 22 юни и е приключил на 31 юли. „Моите уважения към кмета Димитър Бръчков, защото ако не беше той, тези мероприятия нямаше да се проведат. Мислим единодушно да направим това като традиция за Петрич, тъй като имаме страхотни условия за провеждане на такива мероприятия“, заяви Станев. Той каза, че намеренията му са да измести всички републикански първенства за деца, юноши, мъже и жени по унифайт от София в Петрич, а европейските първенства също да останат в града.\r\nНатали СТЕФАНОВА", "date": "2017.08.02", "title": "Благоевград: Състезатели от 27 държави взеха участие в европейския шампионат по унифайт в Петрич"}
{"url": "http://www.focus-news.net/news/2017/08/02/2422046/do-8-avgust-se-podavat-zayavleniya-za-uchastie-v-hlebnoto-izlozhenie-ot-kulturen-forum-panagiya-vazdigane-na-hlyaba.html", "text": "До 8 август се подават заявления за участие в хлебното изложение от културен форум „Панагия – въздигане на хляба”. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Заявленията могат да бъдат подавани на място в културния отдел или посредством електронна поща. Официалното откриване на изложението ще бъде на 15 август от 12.00 часа в градинката пред Обреден дом – Кюстендил. Културният форум ще се проведе за десета поредна година, в него могат да участват неправителствени организации, читалища, кметства, сдружения и други. Преди официалното му откриване ще бъде отслужен водосвет за здраве.\r\nВенцеслав ИЛЧЕВ", "date": "2017.08.02", "title": "До 8 август се подават заявления за участие в хлебното изложение от културен форум „Панагия – въздигане на хляба”"}
{"url": "http://www.focus-news.net/news/2017/08/02/2422039/odobreni-sa-novi-nasoki-za-planirane-i-organizirane-na-sabitiyata-v-balgariya-po-vreme-na-balgarskoto-predsedatelstvo.html", "text": "Правителството одобри нови насоки за планиране и организиране на събитията, които ще се проведат в страната ни по време на Българското председателство на Съвета на Европейския съюз през 2018 г. Това съобщиха от правителствената информационна служба. Измененията отразяват настъпилите промени в цялостната концепция на подхода за организиране на събитията.\r\nМинистерството за Българското председателство на Съвета на ЕС 2018 (МБПСЕС 2018) отговаря за логистичната подготовка и обслужване на делегатите, които ще участват в събитията от календара на Българското председателство. В зависимост от нивото на участниците в събитията, задълженията и отговорностите по логистичното осигуряването на делегациите са разпределени между МБПСЕС 2018 и всички министерства и ведомства, които са предложили провеждане на събития в рамките на България.\r\nИзменено е разпределението на отговорностите между МБПСЕС 2018 и съответните институции, като министерствата и ведомствата, направили предложения в календара на събитията на Българското председателство, следва да поемат допълнителни ангажименти по логистичната организация. В тази връзка са проведени множество предварителни срещи с министри и ръководители на ведомства за изясняване на новите положения, възможностите и ангажиментите на всяка една от страните.\r\nПредвид факта, че основният конферентен център за председателството се намира в София, МБПСЕС 2018 има ангажимент единствено към тези събития, които ще се проведат в столицата.\r\nС приемането на решението ще се осигури по-голямата яснота и ориентация за основните функции и отговорности на ресорните министерства и ведомства по отношение организацията на събитията от календара на Българското председателство.", "date": "2017.08.02", "title": "Одобрени са нови насоки за планиране и организиране на събитията в България по време на Българското председателство"}
{"url": "http://www.focus-news.net/news/2017/08/02/2422049/odobren-e-kalendarat-na-sabitiyata-na-balgarskoto-predsedatelstvo-prez-2018-g-koito-shte-se-provedat-v-balgariya.html", "text": "Правителството одобри календара на събитията на Българското председателство на Съвета на Европейския съюз през 2018 г., които ще се проведат в страната ни.Това съобщиха от правителствената информационна служба.\r\nОбщо 37 министерства и ведомства са предложили провеждане на над 220 събития по време на Българското председателство. Те ще се проведат основно в София, но също и във Варна, Бургас, Пловдив, Велико Търново. Това са срещи на Съвета на министрите на ЕС, конференции на ниво министри, срещи на експертно ниво на работните органи на Съвета, събития от парламентарното измерение, конференции и кръгли маси под егидата на Българското председателство, както и няколко традиционно провеждащи се визити със специална програма.\r\nСофия ще бъде домакин на среща на ниво държавни и правителствени ръководители, 12 неформални заседания на Съвета, 11 срещи на високо ниво, включително и на шест срещи от парламентарно измерение. Варна ще бъде домакин на срещата на министрите с ресор туризъм от Организацията за Черноморско икономическо сътрудничество. На експертно ниво е предвидено да се проведат над 170 срещи и заседания, а под егидата на Председателството е планирано да се проведат още поне 30 събития.\r\nРаботата по календара ще продължи с текущи актуализации по детайлите на програмите на събитията.\r\nС приемането на календара се дава възможност за продължаване на работата по организацията на събитията, като се отдаде приоритетно значение на детайлите по отношение на сигурността, програмите, официалните лица и гости и съдържанието на самите събития. Също така ще се създаде основа, на която да започне процесът по създаване на база данни и отделни „фишове” за всяко събитие, които ще бъдат необходими за нормалното функциониране на акредитационната система.", "date": "2017.08.02", "title": "Одобрен е календарът на събитията на Българското председателство през 2018 г., които ще се проведат в България"}
{"url": "http://www.focus-news.net/news/2017/08/02/2422040/ria-novosti-v-manila-sergey-lavrov-i-reks-tilarsan-mogat-da-obyavyat-sazdavaneto-na-treta-zona-na-deeskalatsiya-v-siriya.html", "text": "По време на срещата си в Манила министърът на външните работи на Русия Сергей Лавров и държавният секретар на САЩ Рекс Тилърсън могат да обявят създаването на трета зона на деескалация в Сирия, заяви пред РИА Новости, източник, близък до руското Министерство на отбраната. \r\n„Лавров и Тилърсън могат заедно да обявят нейното създаване след срещата си. Но САЩ не са участвали при съгласуването на зоните. Това отново идва от Кайро“, подчерта източникът. \r\nПо-рано заместник-министърът на външните работи на Русия Сергей Рябков потвърди, че Москва подготвя провеждането на разговор между Лавров и Тилърсън в кулоарите на министерската среща на страните от АСЕАН (Асоциацията на страните от Югоизточна Азия). Държавният секретар на САЩ от своя страна коментира, че има намерение да се срещне със своя руски колега в края на седмица в Манила.  Мария Динкова", "date": "2017.08.02", "title": "РИА Новости: В Манила Сергей Лавров и Рекс Тилърсън могат да обявят създаването на трета зона на деескалация в Сирия"}
{"url": "http://www.focus-news.net/news/2017/08/02/2422045/promyanata-na-printsipala-na-ndk-kongresen-tsentar-sofiya-ead-e-otrazena-v-aktove-na-ms.html", "text": "С промяна в РМС 310/2017 г. правителството отрази промяната в органа, който упражнява правата на държавата като едноличен собственик на капитала на „Национален дворец на културата – Конгресен център София“ ЕАД. Това съобщиха от правителствената информационна служба. Съгласно Разпореждане №4/2017 г. това е министърът на културата.\r\nОтменено беше и ПМС 109/2017 г., с което по бюджета на Министерството за Българското председателство на Съвета на ЕС 2018 се предоставят 28 млн. лв. за увеличаване на капитала на „НДК – Конгресен център София” ЕАД. Със същата сума и същата цел се увеличава бюджетът на Министерството на културата.", "date": "2017.08.02", "title": "Промяната на принципала на „НДК – Конгресен център София” ЕАД е отразена в актове на МС"}
{"url": "http://www.focus-news.net/news/2017/08/02/2422047/predstoyashti-mezhdunarodni-sabitiya-za-3-avgust-agentsiya-fokus.html", "text": "Председателят на Европейския съвет Доналд Туск ще даде показания като свидетел във връзка с катастрофата на президентския самолет през 2010 г., когато загина  тогавашният държавен глава на Полша Лех Качински и още 95 души. \r\n***  Новият парламент на Косово ще заседава за първи път след проведените на 11 юни предсрочни избори. \r\n***  Следене на ситуацията в Турция, след като в сряда беше обявено, че ще бъдат назначени нови главнокомандващи на сухопътните, военновъздушните и военноморските сили, малко повече от година след неуспешния опит за преврат. \r\n***  Президентът Хасан Рухани ще положи клетва в присъствието на върховния лидер на Иран аятолах Али Хаменей.\r\n***  Британският министър по въпросите за Близкия Изток и Северна Африка Алистър Бърт ще посети Тунис.", "date": "2017.08.02", "title": "Предстоящи международни събития за 3 август /Агенция „Фокус“/:"}
{"url": "http://www.focus-news.net/news/2017/08/02/2422051/mon-se-otkazva-ot-skasyavane-na-lyatnata-vakantsiya-no-zashtitava-3-godishnata-usednalost-za-priem-v-parvi-klas-obzor.html", "text": "Министерство на образованието и науката реши да не удължава лятната ваканция, но остава зад идеята да има 3-годишната уседналост за приема на първолаците. Това стана ясно на пресконференция на министъра Красимир Вълчев. Двата казуса ще бъдат обсъдени в четвъртък на Националния съвет за тристранно сътрудничество. В рамките на срещата ще бъдат обсъждани и нови минимални заплати за съответните учителски длъжности и допълнения на видовете допълнителни възнаграждения. Министерството работи в посока разтоварване на учителите от излишната административната тежест, за да имат възможност да отделят повече време за пряка работа с учениците, обясни Вълчев. \r\nВъв връзка с предложението за удължаване на лятната ваканция до 6 юли министърът каза, че на срещата със социалните партньори министерството ще приеме предложението учебната година да приключва на 30 юни. Според Вълчев, тази точка не е в посока задържане на децата в образователната система, за предотвратяване на преждевременното отпадане от училище. Министерството е взело предвид аргументите на социалните партньори за високите температури през месец юли и това, че училищните стаи не са климатизирани. „Това, което предложихме е не повече учене за сметка на ваканцията, а един вариант за по-добро балансиране на ваканциите. Конкретно за гимназиален етап – удължаване на междусрочната и коледната ваканция води до навлизания в юли месец, което според мнозинството не е желателно… Отчитаме и много гласове за това, да има такова по-балансирано разпределение на ваканцията”, обясни Вълчев. Не се предвижда учебната година да започва по-рано от 15 септември и по този начин да се скъси лятната ваканция.\r\nВълчев коментира и намерението за критерия „3-годишна уседналост” при приема на първолаците. „Критерият „близост” до учебното заведение е най-добрият и от гледна точка на безопасността на децата, и от гледна точка на това, че има достатъчен брой училища, които трябва да стигнат за всички ученици на територията на общината и трябва по някакъв начин да предотвратим свръх концентрацията”, каза Красимир Вълчев. Той обясни, че въвеждането на уседналост е необходима заради случаите на злоупотреба с адресни регистрации – колкото е по-високо периодът на уседналост, толкова вероятността за злоупотреба е по-ниска. Наредбата не изключва децата, които са регистрирани през последната година. Децата се групират по четири групи: I – е с адресната регистрация над 3 години, II – от една до три години; III – до една година и IV – тези, които нямат адресна регистрация. „Тези, които имат по-дълга адресна регистрация на съответното място, се смятат че не са се регистрирали единствено и само поради училището и имат предимство спрямо останалите ученици”, обясни Вълчев. Министерството трудно ще се откаже от този критерий и той трябва да е водещ при кандидатстване в първи клас, подчерта той.\r\nПо отношение на това, ще имат ли готови учебници за 15 септември децата от 2-ри и 6-ти клас министър Вълчев увери, че няма да има проблеми. А ако ще има изключения – те ще са минимални. „В момента учителите по съответните дисциплини и началните учители оценяват пригодността на учебниците – срокът е до 7 август. Добрата новина за нас и системата е, че успяхме да скъсим тези срокове в резултата на това, че бяха предвидени в графика на работата на контролната комисия – комисия, която няма да се активира, тъй като нямахме жалби. Това ни позволи още малко да изтеглим сроковете”, обясни Вълчев. По думите му, всички първокласници ще получат учебниците навреме.", "date": "2017.08.02", "title": "МОН се отказва от скъсяване на лятната ваканция, но защитава 3-годишната уседналост за прием в първи клас (ОБЗОР)"}
{"url": "http://www.focus-news.net/news/2017/08/02/2422050/kyustendil-tsenata-na-dinyata-v-grada-zapochva-ot-045-lvkg.html", "text": "От 0.45 лв./кг започва цената на дините в Кюстендил, предаде репортер на Радио „Фокус” – Кюстендил. В пазарния ден много от жителите на града се ориентират към купуването на сезонните плодове, чиито произход е предимно от Югозападна България и Пловдив. Дините се продават в зависимост от големината им и произхода, но средната цена е 0,60 лв./кг. Сред предложенията на търговците са и дини с малко или без семки, които са произведени в Македония. При тях цената е около 0.80 лв./кг. Търговците нямат практика да пробват зрелостта на дините, но дават гаранция и възможност на потребителите да заменят стоката, в случай че не са удовлетворени от качеството й. Цената на пъпешите българско производство е от 0.90 лв./кг до 1,30 лв./кг. Сезонните плодове се продават и на около 5 регламентирани тържища в града, разположени на възлови кръстовища.\r\nВенцеслав ИЛЧЕВ", "date": "2017.08.02", "title": "Кюстендил: Цената на динята в града започва от 0.45 лв./кг"}
{"url": "http://www.focus-news.net/news/2017/08/02/2422052/odobren-e-paket-ot-nasarchitelni-merki-za-realizatsiyata-na-investitsionen-proekt-sveta-sofiya-v-obshtina-elin-pelin.html", "text": "Правителството одобри Допълнително споразумение към Меморандум за разбирателство между правителството на Република България и „България Дивелъпмънт Холдингс Лимитед“ ЕАД за изпълнението на приоритетния инвестиционен проект „Света София“ в община Елин Пелин, област Софийска. Това съобщиха от правителствената информационна служба. С документа се определя пакет от насърчителни мерки за осъществяването на проекта по реда на Закона за насърчаване на инвестициите.\r\n„България Дивелъпмънт Холдингс Лимитед“ ЕАД е дружество, учредено в началото на 2014 г. за целите на изпълнението на инвестиционния проект. Основната му дейност е строителство, изграждане и експлоатация на хотели, комплекси и жилищни сгради.\r\nИнвестиционният проект „Света София“ предвижда изграждането на голям туристически и развлекателен комплекс, включващ хотели, конферентни и изложбени зали, мол, зелени площи, в района на с. Равно поле и с. Мусачево, община Елин Пелин.\r\nОбщият размер на инвестицията се планира да бъде в размер на 1,59 млрд. лева за изграждането на 4 хотелски кули от по 30 етажа с общо 3000 стаи и 960 апартамента, шопинг мол, игрална зала, театър, арена, зала с игри за деца, закрит воден парк, покрита розова градина, параклис, ресторанти, конферентен и изложбен център, бална зала, поддържащи съоръжения, офиси, административна част, съоръжения за обучение на служителите и паркинг.\r\nСлед въвеждането в експлоатация на обектите по проекта се очаква да бъдат създадени около 1850 нови работни места.", "date": "2017.08.02", "title": "Одобрен е пакет от насърчителни мерки за реализацията на инвестиционен проект „Света София“ в община Елин Пелин"}
{"url": "http://www.focus-news.net/news/2017/08/02/2422048/burgas-nyama-previshenie-na-pokazatelite-na-atmosferniya-vazduh-sled-vazniknaliya-pozhar-v-kv-banevo.html", "text": "Веднага след сигнал за възникнал пожар село Изворище е сформиран екип от експерти на Регионалната инспекция по околна среда и води (РИОСВ) – Бургас и Регионалната лаборатория към Изпълнителната агенция по околна среда. Това съобщават от Регионалната екоинспекция в града. Извършени са замервания на въздуха с преносима апаратура за аварийни ситуации по посока кв. “Банево“. Всички измервани с апаратурата показатели не показват превишения. Резултатите са към 18.30 часа. Екипи на Рeгионална дирекция „Пожарна безопасност и защита на населението“ – Бургас продължават да овладяват пожара.\r\nРИОСВ-Бургас ще продължи да следи на място за замърсяване на атмосферния въздух в населеното място.", "date": "2017.08.02", "title": "Бургас: Няма превишение на показателите на атмосферния въздух след възникналия пожар в кв. „Банево“"}
{"url": "http://www.focus-news.net/news/2017/08/02/2422044/mariana-petrova-bchk-varna-vsyaka-godina-prez-avgust-nad-100-detsa-uchastvat-v-turnira-mlad-spasitel.html", "text": "Всяка година през август над 100 деца участват в турнира „Млад спасител“, организиран от БЧК – Варна. Това каза за Радио „Фокус“ – Варна Мариана Петрова, специалист по водно спасяване към БЧК – Варна. Тази година турнирът ще се проведе между 17 и 19 август в Камчия. Мариана Петрова припомни, че турнирът е възобновен след 20-годишно прекъсване с усилията на Юлиян Страшимиров, зам.-председател на ОС на БЧК – Варна, и тази година ще се проведе за десети път. Всяка година около 20 деца на възраст между 12 и 16 години се обучават по време на курса за млад спасител, който също се организира от БЧК – Варна. „Те нямат възможност да работят, тъй като са непълнолетни, но е превенция по отношение на водния травматизъм. Такъв курс ще се проведе през следващата седмица. „С това обучение подготвяме децата за участие в турнира „Млад спасител“, в който се включват деца от цяла България. Събитието е голям празник и за децата, и за родителите“, допълни Мариана Петрова.\r\nМарияна ВАЛЕНТИНОВА", "date": "2017.08.02", "title": "Мариана Петрова, БЧК – Варна: Всяка година през август над 100 деца участват в турнира „Млад спасител“"}
